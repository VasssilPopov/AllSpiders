{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388558-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0-%D0%BD%D0%B0%D1%88%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B5-%D1%81%D0%B0-%D0%BE%D1%81%D0%BA%D0%B2%D0%B5%D1%80%D0%BD%D0%B8%D0%BB%D0%B8-%D0%BC%D0%B5%D0%BC%D0%BE%D1%80%D0%B8%D0%B0%D0%BB%D0%B0", "text": "Фалшива новина – така директорът на Софийската опера акад. Пламен Карталов определи вандалския акт на сценичните работници, които надраскаха със спрей мемориала на жертвите на атомната бомба в Хирошима.   „Едно самопроизвеждане на фалшива новина, която се възпроизвежда като инфекция. От сайтове и медии до България стига новина, която няма нищо общо с новините по японска телевизия. Това не е мемориал, това е една стена, ограда пред строеж. Тя е много далеч от мемориала, нашите колеги си позволяват да правят тези надписи, но това не е оскверняване”, каза по БТВ Акад. Карталов.     Акад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта. Те бяха уволнени още вчера. „Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник, а паметникът е една стена. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина”, посочи Акад. Карталов. Художественият ръководител на балета Сара-Нора  Кръстева заяви, че е разбрала за инцидента от българските медии. „Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е „леко хулиганство”, каза Кръстева. Над 25 хил. японци гледаха двата спектакъла „Кармен” и „Турандот” на Софийската опера и балет в Япония.", "date": "2018.10.18", "title": "Шефът на Софийската опера: Наши служители не са осквернили мемориала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388552-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%82%D1%80%D0%B0%D0%B9%D0%BD%D0%BE-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0,-%D1%81%D0%BE%D1%87%D0%B8-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Депутатите обсъдиха състоянието на сектор „Сигурност“ през 2017 г. Вчера Народното събрание удължи работното си време докато не бъде приет докада за състоянието на националната сигурност на Бългаия за 2017 г. В зала днес трябваше да бъдат разгледани докладите на три служби – Държавна агенция „Разузнаване“, Служба „Военна информация“ и Държавна агенция „Национална сигурност“. Тъй като и трите документа са с ниво „секретно“, съгласно Закона за класифицираната информация, заседанието беше закрито. Според доклада Бълга рските въоръжени сили са в състояние със затруднение и повишен риск да изпълняват задачите си, съобщава агенция Фокус. Опасностите за България са произтичали от продължаващите бойни действия в Сирия и от бежанския и миграционне натиск към ЕС.     От доклада става ясно, че населението на България продължава да намалява, заради ниска раждаемост, емиграция и смъртност.  През 2017 година 31 586 българи са променили адреса си в страната с такъв в чужбина. Всеки втори емигрант е на възраст 20 – 39 години, което прави над 55% от напускащите страната ни. Българи трайно се заселват в Германия, Великобритания и Испания. През 2017 г. населението в България е 7 050 034 души. Приоритет на управлението през миналата година е била киберсигурността, въпреки отчетения риск за обществената сигурност от маргинализацията и потенциала за дезинтеграция на някои етно-социални групи. Опитите за     на границата ни през 2017 година са   . Задържан са 743 лица опитали нелегално да преминат в България. Във вътрешността на страната ни установените мигранти са 1 801, а  3 700 са потърсили закрила. В доклада са очертани и приоритетите на МВР през 2018 г. Сред тях са граничната сигурност, повишаване способностите за противодействие на тероризма и радикализацията, противодействие на престъпността, повишаване на ефективността на превантивната дейност, както и международно сътрудничество в борбата срещу рисковете за националната ни сигурност.", "date": "2018.10.18", "title": "Българите трайно напускат страната, сочи докладът за националната сигурност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388553-%D0%BD%D1%81%D0%BE-%D0%B4%D0%B0-%D0%BA%D0%B0%D0%B6%D0%B5-%D0%BA%D0%BE%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D1%85%D0%BE%D0%B4%D1%8F%D1%82-%D0%B2-%D1%81%D0%B0%D1%80%D0%B0%D0%B8%D1%82%D0%B5", "text": "Да се представя този конфликт само между Симонов и Сидеров не е правилно. Атаките на Сидеров подкопават доверието в усилията на правителството. Този човек обезсиля усилията ни. Срива рейтинга на управляващите.    Това каза Борис Ячев от НФСБ по НТВ.   Публично известно е отношението на Сидеров към Русия. Поредица от негови изказвания сочат твърда насочена русофилска позиция. Тя е в разрез с поведението на ОП и правителството въобще. За посещението на Сидеров в Сараите, в няколко медии се появи такава информация.      Г-н Валентин  Касабов е информиран човек, член е на две комисии.  Явно е получил информация, която днес очаквам да сподели в НФСБ. Нека НСО да каже кои политици ходят в тези Сараи. Може би зад този израз се крият чисто финансови механизми за опит да се подкопае доверието в управлението. Да бъде сменен модела на управление, да падне това мнозинство. Участие в процес, който е тръгнал не сега и не от скоро за дестабилизация на правителството. Този извод се прави от колеги от управляващото мнозинство. Целта е да се запази стабилността на правителството.", "date": "2018.10.18", "title": "НСО да каже кои политици ходят в Сараите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388554-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D1%80%D0%B5%D1%82%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D0%B5%D1%81-%D1%81-%D0%BD%D0%B0%D0%B9-%D0%BD%D0%B8%D1%81%D1%8A%D0%BA-%D0%B4%D1%8A%D0%BB%D0%B3-%D0%B7%D0%B0-2017-%D0%B3", "text": "За 2017 г. 12 държави-членки на ЕС отчитат като нас бюджетен излишък, а други 13 отчитат дефицит, обясни Светла Костова, директор на Дирекция „Държавно съкровище“ в Министерство на финансите \r\n България е трета, след Естония и Люксембург, с най-нисък дълг в Европейския съюз през 2017 г. Това отчита Докладът по изпълнението на държавния бюджет на България за изминалата, предаде БГНЕС. Докладът бе представен на вниманието на депутатите от парламентарната комисия по социалната и демографската политика, които се запознаха още с дейността на фонда за гарантиране устойчивост на държавната пенсионна система и състоянието на държавния дълг за отчетения период.  „Фискалното представяне на България през последните години е в унисон с провежданата фискална политика от болшинството държавни-членки на ЕС. Статистическите данни за дефицита и дълга на страни от ЕС, публикувани от Евростат, показват последователно подобрение в бюджетното салдо и намаление размера на дълга на сектор „държавно управление“ в повечето държави-членки през последните няколко години. Голяма част от държавите в ЕС отчитат бюджетни излишъци, към тях се причислява и България. По-конкретно, за 2017 г. 12 държави-членки отчитат излишък, а други 13 отчитат дефицит. Словения отчита балансирано бюджетно салдо, а само две страни – Испания и Португалия отчитат дефицит, по-висок или равен на референтната стойност от 3% от БВП“, обясни Светла Костова, директор на Дирекция „Държавно съкровище“ в Министерство на финансите.  От доклада стана ясно, че усреднената стойност на дефицита за държавите от ЕС за 2017 г. се равнява на 1% от Брутния вътрешен продукт (БВП), което е подобрение спрямо 2016 г. В страните от Еврозоната пък стойността е 0,6%.  По отношение дълга Светла Костова посочи, че 15 от държавите надвишават референтната стойност на дълга от 60% от БВП, но за ЕС дългът се свива средно с 1,5% на годишна база. \r\n   \r\n \r\n\t  ", "date": "2018.10.18", "title": "България е третата страна в ЕС с най-нисък дълг за 2017 г."}
{"url": "http://www.classa.bg/%D1%81%D0%B2%D1%8F%D1%82/item/388555-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D0%B5%D0%BA%D1%82%D0%BE%D1%80-%D0%BD%D0%B0-%D1%80%D1%83%D1%81%D0%B8%D1%8F-%D1%81%D0%B0-%E2%80%9E%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0%E2%80%9C", "text": "Нямаме никакви съмнения, че нашата икономика е способна да се приспособи към всякаква форма на натиск. Въпросът е защо е нужно това. Нарушава се международният ред, в това число и международният икономически порядък, казва руският премиер Руският премиер Дмитрий Медведев определи санкциите срещу банковия сектор на Русия за „обявяване на война“. Според министър председателя на Руската федерация страната е способна да преодолее рестрикциите, цитира го ТАСС, позовавайки се на интервюто му  пред Euronews. \"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо е нужно това. Нарушава се международният ред, в това число и международният икономически порядък“. Според него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев.   \r\n  ", "date": "2018.10.18", "title": "Медведев: Санкциите срещу банковия сектор на Русия са „обявяване на война“"}
{"url": "http://www.classa.bg/%D1%81%D0%B2%D1%8F%D1%82/item/388556-%D1%81-%D0%BA%D0%B0%D0%BA%D0%B2%D0%BE-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%BD%D0%B0-%D1%81%D0%B0%D1%89-%D1%81%D1%8A%D1%81-%D1%81%D0%B0%D1%83%D0%B4%D0%B8%D1%82%D0%B8%D1%82%D0%B5-%D0%B5-%D0%B8%D0%B7%D0%B3%D0%BE%D0%B4%D0%B5%D0%BD-%D0%B7%D0%B0-%D1%80%D1%83%D1%81%D0%B8%D1%8F", "text": " въведат „сурово наказание” срещу Саудитска Арабия, то Рияд ще отговори с още „по-категорични мерки” предвид своята изключителна роля в световната икономика. Къде се крие изключителността на саудитците, с която те плашат САЩ? И докъде може да доведе конфликтът, ако заплахите се въплътят на практика. Президентът на САЩ Доналд Тръмп заплаши със „сурово наказание” Саудитска Арабия, ако се изясни, че опозиционният журналист е изчезнал по вина на арабската монархия. Германия, Франция и Великобритания в неделя съвместно заплашиха да поведат заслужаващо доверие разследване на изчезването на журналиста Джамал Хашокджи. Той пишеше за вестник „Уошингтън Поуст” и критикуваше властите в Саудитска Арабия.     Риад отрича своята роля в тази история, наричайки обвиненията „фалшиви”. На заплахите на САЩ той заяви за готовността за възможните санкции от страна на Запада с още „по-категорични мерки”, предвид своята изключителна роля в световната икономика”. Саудитският журналист на 2 октомври влезе в генералното консулство на Саудитска Арабия в Истанбул, за да си оформи документите. След пет часа очакване пред сградата, на невестата му заявиха, че той я е напуснал. Оттогава той се смята за изчезнал. В Турция подозират агентите на саудитското разузнаване за убийство. Турски източник заяви пред „Уошингтън поуст”, че 59-годишният журналист е бил убит от група от 15 души, която е изпратена специално за изпълняване на задачата. Източници на „Ню Йорк Таймс” твърдят, че Хашокджи е убит в консулството, разчленен с трион и изнесен на парче от страната. Турският вестник „Сабах” съобщава, че „умният часовник на Епъл” намиращ се на ръката на Хашокджи е записал момента на неговото убийство в консулството, а също така част от разговорите, които го предшестват. На фона на тази нечиста история ръководителите на няколко компании се отказаха да участват в инвестиционния форум в Саудитска Арабия. В частност ръководителят на американската банка „ДжейПи Морган Чейс” Джейми Даймън реши да не участва в конференцията „Давос в пустинята” която трябваше да протече в Риад между 23 и 25 октомври. Няма да пристигне и председателят на управата на „Форд” Бил Форд, наистина там не посочиха причината за отмяна на посещението. БиБиСи твърди, че министърът на финансите на САЩ Стивън Мнучин и министърът на международната търговия на Великобритания Лиъм Фокс може да се откажат от участие в мероприятието. Но в Белия дом не потвърдиха нищо за отказа на Мнучин да ходи в Риад. Междувременно кралят на Саудитска Арабия Салман бен Абдел Азиз ал Сауд позвъня на президента на Турция Реджеп Тайип Ердоган и му благодари за съгласието да създаде съвместна работна група по издирването на журналиста, съобщава „Сауди Прес Ейджънси”. В какво се крие изключителната роля на Саудитска Арабия в световната икономика, с която саудитците заплашват американците? Саудитското кралство е преди всичко петролен гигант. Петролът наистина може да се използва то Риад като инструмент за отмъщение при твърди санкции от САЩ, заяви основният икономист на „Алианц” Майкъл Хайс в интервю пред СиЕнБиСи. Но не всичко е така просто. „Саудитска Арабия е наистина лидер и по запаси, и по добив на черното злато, много богата страна е и е голям играч, но това не е достатъчно, за да разчита на изключителна роля в световната икономика. След като цените на петрола паднаха двойно, икономиката на кралството не се чувства толкова уверено. Това предизвиква притеснения сред управляващите кръгове. Вече е съставен план до 2030 да се отърват от ресурсната зависимост и диверсификация на икономиката. Но това освен всичко трябва да се проведе. При такава зависимост не може да се говори за изключителна роля. Тази роля се играе от други страни, които са лидери в световното производството, диктуват новите тенденции в икономиката и в нейното развитие”, смята първият вицепрезидент на Руския клуб на финансовите директори Тамара Касянова. Но, разбира се, не трябва да се подценява основната роля на Саудитска Арабия в рамките на ОПЕК: благодарение на споразумението ОПЕК плюс саудитците оказват влияние на световните петролни запаси и това е силен коз в техните ръце. Въпреки това тя не може да контролира докрай ценовата политика, защото на пазара, освен Русия, с която има договореност, ги има още и САЩ, които благодарение на шистовата революция са станали най-големият износител на петрол и с всички сили се стараят да отхапят своето парче от баницата. САЩ се намират в определена енергийна зависимост от петрола на саудитците, но не толкова критична. Миналата година 7% от вноса на петрол в САЩ идва от Саудитска Арабия, повече в САЩ постъпва единствено от съседите – от Мексико и Канада, отбелязва Ален Сабитов от ИК „ Фридъм Финанс” . Но през последните години американците не само, че намаляват износа на петрол от Саудитска Арабия, но и засилват добива на петрол и заемат нови за себе си пазари, докато саудитците в рамките на споразумението ОПЕК плюс сдържат добива си и напротив, снижават своя дял в световния пазар в името на увеличаването на цените. От друга страна Саудитска Арабия е основният потребител на американско оръжие. Според данните на Държавния департамент общият обем на договорите достига до 100 милиарда долара. САЩ закупиха миналата година гориво от саудитците за 18 милиарда долара плюс още два милиарда други стоки. Арабите придобиха от САЩ стоки за 25 милиарда долара и на първо място американските самолети, транспорт, машинно оборудване, оръжие и боеприпаси. „Най сложно е да се заобиколи политическия аспект. Саудитска Арабия е основният военне съюзник на САЩ сред Арабиските страни и сериозна противотежест в региона за засилващия влиянието си Иран”, казва Вадим Йиосуб от „Алпари”. И тук на американците ще им е сложно да скъсат с отношенията. Докато с Русия може с лекота да се скъса и военното, и петролното сътрудничество, защото него или го има, или отказът от него ще вреди повече на Русия, отколкото на Щатите. Със Саудитска Арабия ситуацията е различна. Американските сенатори в рамките на т.нар акт „Магнитски” искат да въведат санкции срещу страните, които нарушават човешките права и извършват изтезания. И някои сенатори искат незабавно да се прекрати продажбата на оръжие и военната помощ за саудитците. Но Тръмп призна, че не иска да се отказва от военните договори със Саудитска Арабия на фона на изчезването на Хашокджи. Според него това ще нанесе вреда на Америка. „Работих много усърдно, за да получа поръчката за нашите военни от Саудитска Арабия на сумата от 110 милиарда долара. Това са 150 хил. работни места. Но ако те не купят това въоръжение от нас, то ще го купят от Русия или от Китай, или от трета страна”, заяви Тръмп, намирайки се в Овалния кабинет заедно с наскоро освободения от Турция американски пастор Андрю Брънсън. Разбира се, не трябва да се забравя, че съществена част от валутните постъпления на Саудитска Арабия няма да отидат на потребните и вътрешни инвестиции, а ще се отпратят пряко към американските държавни облигации, допълва Иосуб. „Две страни имат мощно сътрудничество в сферата на инвестициите и добива на петрол. Саудитците са голям кредитор на САЩ, те са готови да развиват американския шистов петрол и американската икономика зависи силно от петрола на кралството, обема на доставките на който расте. Саудитска Арабия също влага милиарди долари в американската икономика. А какво инвестират американците в кралството? За такова нещо не съм и чувал”, смята Касянова. Впрочем, не може да се казва, че американската икономика е по-зависима от саудитската. „ От гледна точка на размерите на икономиките, обема на износа на петрол и вноса на въоръжение е значително по-чувствителен за Саудитска Арабия, отколкото за САЩ. Икономиката на САЩ е достатъчно разнообразна, с което икономиката на Саудитска Арабия не може да се похвали. БВП на Риад е 43% петрол. Обемът на преките чуждестранни инвестиции в страната намалява и при санкции ще продължи да пада, което няма да способства икономическия ръст”, отбелязва Ален Сабитов. Но на страната на саудитците са продължителните съюзнически отношения между двете страни и политическата роля на саудитците в Близкия изток. Впрочем под натиска на обществеността властите на САЩ все пак ще трябва да реагират, така както се наложи при разсекретяването на данните, свързани с възможната роля на Саудитска Арабия към терористичните актове от 11 септември и отмяната на ветото на Обама върху закона, даващ на жертвите от 11 септември правото да съдят саудитските власти, напомня Сабитов. Какво ще се случи, ако ситуацията поеме по най-страшния път? Ограниченията върху износа на петрол ще доведат до ръст на цените на световния пазар. „От август, когато Тръмп въведе санкциите спрямо Иран и постави под заплаха почти два милиона барела на денонощие, цената на петрола „Брент” скочи с 10 долара”, заяви Сабитов.  Ако се разглежда дори и хипотетичен намек за ограничаване на доставките от Саудитска Арабия, то цените могат да скочат и с 50—60 долара , смята експертът, давайки пример от историята. През 1973 г. на фона на петролното ембарго заради развалянето на отношенията между ОПЕК и САЩ цените скочиха от три до 12 долара на барел. Русия в това отношение ще спечели. Скъпият петрол ще означава допълнителни доходи и нови „сочни” години. Освен това саудитците на фона на разрива на отношенията със САЩ могат да укрепят деловото си и военно сътрудничество с Русия, което ще бъде и политически и бизнес плюс, а за САЩ явно геополитическо поражение, смята Касянова. Тръмп без съмнение разбира това. Впрочем, експертите се съмняват, че ще се стигне до санкции – САЩ едва ли ще дадат подобен коз в ръцете на Москва. „Дори и да направят това, това „наказание” няма да бъде сурово. Защо им е на американците да губят договорите заради изчезването на един журналист”, чуди се Касянова. Най-вероятно този конфликт ще приключи, както и този между САЩ и Турция – около фигурата на отец Андрю Брънсън: започва със същите категорични заявления на Анкара, а приключва с освобождението на пастора. „Най-вероятният изход е страните, обменили войнствени заявления да достигнат до някакво разбирателство. Може би дори Саудитска Арабия ще поднесе непублични извинения и да обещае да не отстранява неудобните си съграждани на територията на други страни, дори и ако става дума за територията на посолствата”, смята Вадим Иосуб. Докато конфликтът със Саудитска Арабия не се разреши, цените на петрола може и да продължат да растат умерено, което ще бъде в полза на руския бюджет, заключва той. Това ще поддържа също така и рублата, а може би ще нивелира последствията от очакваните санкции на САЩ срещу Русия през ноември.   Превод: В.Сергеев", "date": "2018.10.18", "title": "С какво конфликтът на САЩ със саудитите е изгоден за Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388557-%D0%B1%D1%81%D0%BF-%D1%87%D0%B0%D1%88%D0%B0%D1%82%D0%B0-%D0%BF%D1%80%D0%B5%D0%BB%D1%8F,-%D0%B8%D1%81%D0%BA%D0%B0%D0%BC%D0%B5-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%BC%D0%B5%D1%82-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0", "text": "Чашата преля, искаме оставката на столичния кмет Йорданка Фандъкова за драстично нарушаване на Закона за обществените поръчки. Това заяви в студиото на „Тази сутрин” зам.-председателят на Столичния общински съвет (СОС) от БСП Милка Христова по повод на избора на фирма изпълнител за ремонта на ул. „Граф Игнатиев”. Вчера bTV излъчи материал за подмяна на ключов материал и съмнения за опорочен търг.     „Чашата преля, в конкретния случай не става въпрос ремонт на ремонта, не става въпрос и за процедурата контрол на контрола. Не става въпрос за естетическото оформление, става въпрос за драстично нарушаване на Закона за обществените поръчки  ” Според нея предложението на Фандъкова да се извърши одит от Вътрешната дирекция, е безсмислено, защото те нямат компетенциите за това. Зам.-председателят на СОС от ГЕРБ Николай Стойнев отговори, че това са много тежки обвинения от страна на Христова. „Трябва да се установят всички факти и обстоятелства. Затова г-жа Фандъкова нареди тази проверка. Имаше две големи манипулации – първо, че подмяната на материала става с друг материал, който е с по-лоши експлоатационни характеристики. Това не е вярно и двата материала са от две водещи компании в Европа. Втората е, че ако се замени един материал с друг, това означава, че ще се плати повече. Това не отговаря на истината – плаща се по материала, по който е вложен”, каза Стойнев. По отношение на съмнението за опорочаване на търга, той поясни, че юристите се заявили, че това е несъществена промяна на условията, което не налага нова обществена поръчка. Според Христова обаче промяната на този елемент, налага цялостна промяна на зададените параметри по проекта. Стефан Марков, който е общински съветник от Реформаторския блок, определи този спор като типично съперничество между ГЕРБ и БСП. Той поздрави медиите и НПО-тата, че са подели тази сериозна тема. По думите му хората, които живеят там, се интересуват главно от вибрациите в този участък, и според него едва ли една фирма ще заложи на некачествени материали, тъй като така ще се компрометира. Вчера в социалните мрежи столичният кмет Йорданка Фандъкова обясни, че е възложила проверка на ремонта на ул. Граф Игнатиев, защото е в полза на обществения интерес е да се плати за нещо качествено.", "date": "2018.10.18", "title": "БСП: Чашата преля, искаме оставката на столичния кмет Йорданка Фандъкова"}
{"url": "http://www.classa.bg/%D1%81%D0%B2%D1%8F%D1%82/item/388549-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D1%82-%D0%BE%D1%86%D0%B5%D0%BD%D0%B8-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%83-22", "text": "\r\n\t военно-промишлен комплекс постигна големи успехи не само в създаването на различно оръжие и военна техника, но и в модернизацията на вече съществуващите образци, които наравно в новите предизвикват възторга на чуждестранните военни експерти. В частност, наблюдателят на изданието The National Interest Себастиен Роблен отбеляза модернизирания бомбардировач Ту-22М3М, който според него „може да демонстрира нови уловки, правещи го доста ефективен и смъртоносен“. \r\n   \r\n   Едно от такива новаторства стана увеличаването на радиуса на действието на бомбардировача, благодарение на което Ту-22М3М е способен да нанася удари по надводни и наземни цели без при това да влиза в зоната на ответното поражение. Освен това в самолета беше обновена 80% от авиониката. Той беше снабден с иновационни системи за радиолокация, навигация и електронно противодействие. Но може би главното усъвършенстване на Ту-22М3М е възможността за използване на крилатата ракета Х-2, която благодарение на височината и скоростта на полета, а също кръговото пикиране в края на движението става практически недосегаема за средствата на ПРО. \r\n Роблен отбелязва също, че с това модернизацията на бомбардировача не свършва. Така, по данни на източниците в отрасъла, Ту-22М3М в най-близко време ще бъде снабден с изкуствен интелект за повишаване точността на насочване към целта. Освен това самолетът ще може да стане носител не само на Х-32, но и на Х-47М2 „Кинжал“ Това ще позволи да се увеличи разстоянието на действие на „Кинжал“ почти два пъти и ще достигне повече от 3000 километра. \r\n Ето така, въпреки развитието на системите на ПВО, бомбардировач, който е на въоръжение от далечните 70-ти години, благодарение на усилията на военните инженери и конструктори, съумя да се върне в разреда на смъртоносните машини. Забележителното е, че такива успехи в тази сфера нашата страна постига със сравнително не голям военен бюджет. \r\n     Превод: М.Желязкова \r\n \r\n \r\n \r\n", "date": "2018.10.18", "title": "Американски експерт оцени модернизацията на Ту-22"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388550-%D0%BD%D0%B8%D1%82%D0%BE-%D0%B2%D0%BE%D0%BB%D0%B5%D0%BD,-%D0%BD%D0%B8%D1%82%D0%BE-%D0%B1%D0%BE%D0%B9%D0%BA%D0%BE-%D0%B8%D0%BB%D0%B8-%D0%B1%D0%B0%D1%80%D0%B5%D0%BA%D0%BE%D0%B2,-%D1%81%D0%B0-%E2%80%9C%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BE%D1%80%D0%B1%D0%B0%D0%BD%E2%80%9D%E2%80%A6-%D0%BD%D0%B0%D0%B9-%D0%B1%D0%BB%D0%B8%D0%B7%D0%BE-%D0%B4%D0%BE-%D0%BD%D0%B5%D0%B3%D0%BE-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE-%D0%B1%D0%B8-%D0%B1%D0%B8%D0%BB-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2%E2%80%A6", "text": "Виктор Орбан се превърна в символ на надеждата не само за унгарците, но и за цяла Европа. Мнозина се опитват да го копират. Но истината е, че у нас нямаме дори подобие на Орбан. Смехотворни са опитите на Георги Марков да изкара Бойко Борисов “българският Орбан”. Съвсем очевидно, не му стига смелост. Орбан се скара с всички корумпирани евро-лидери, начело с Меркел. Бойко ги е въздигнал в свои икони, на които се моли всяка сутрин. В момента има един смехотворен опит Волен, или Бареков, да влязат в облика на Орбан. Но това също е бутафория. Волен е маргинален политик, който сам едва ли може да влезе във властта.      А когато е в нея в коалиция, абсолютно не изпълнява нищо от обещаното. Орбан изпълнява. Това е разликата – за да си голям политик, трябва да изпълняваш, и то именно непопулярните и трудни мерки, които правят страната велика. Бареков също не става. Неговото зачеване в политиката е твърде съмнително. Народът никога няма да забрави грабежа на КТБ, а на всички е ясно, че “новият политик” Бареков от там тръгна. От телевизията на КТБ, с ресурсите на КТБ. След КТБ, и телевизията, и политическият проект потънаха. Освен това, Бареков има 5 години като евродепутат, и абсолютно нищо съществено не сме го видели да направи. Т.е. той е тестван в политиката, с отрицателен резултат. Реално, макар да знам, че ще прозвучи еретично, но реално погледнато, единственият, който е имал шанс да стане нещо като Орбан, е Иван Костов. Те двамата имат сходно минало. И двамата са били приятели на Сорос. И двамата са направили тежки реформи, които им костват властта след първия мандат. И двамата са авторитарни. И двамата управляват по едно и също време – Костов – 1997-2001, Орбан – 1998-2002. И двамата изнасят най-тежкото усилие по вкарване на страните си в НАТО и ЕС. Т.е. когато говорите за Костов и го плюете за приватизация, концесии, за това че ни завлече в Европа, когато го правите, не забравяйте, че и Орбан стори същото. Каква е разликата? Разликата е, че когато загуби изборите през 2002 г., Орбан си остана в политика. Това е МНОГО ВАЖНА разлика. Иван Костов подаде оставката, което отвори път на серия от злополучни лидери. В политиката лидерът е много важен. Съдбата на СДС, сравнена със съдбата на ФИДЕС е много показателна. И двете партии бяха солидно ресурсно обезпечени, след 4 години на власт. Имаха кадри и структури по места. Но в Унгария Орбан си остана лидер. Докато у нас Костов се оттегли, известно време беше “сив кардинал” от задкулисието, но когато се опита да си върне партията, загуби. След това направи своя партия, а в СДС започнаха да се изреждат некадърници – Надежда Михайлова, Петър Стоянов и т.н. В същото време, в опозиция, Фидес започна да се възстановява. Тя загуби 2 поредни парламентарни вота, но спечели местни и Евро-избори. През 2010 г. (заедно с Бойко), Орбан се завърна на власт с огромно мнозинство. По това време вече Иван Костов бе станал периферна фигура, едва-едва стигащ до 4%. Ако хипотетично, Костов не бе напуснал СДС, е твърде вероятно да бе повторил Орбан. Защото Орбан обра протестния вот, за да се завърне, с готова партия, със структури и политика. През 2009 г. у нас протестният вот го обра мутра-популист, а Костов му стана “патерица”. В случай на развитие, тип “Орбан”, изобщо не е изключено Костов да бе стигнал до същата еволюция. И той би преразгледал отношението към Сорос, точно както го направи храненикът на Сорос – Виктор Орбан. И той би бил патриот (да не забравяме, че той е единственият, побеждавал ДПС в Кърджали). И той би ограничил мигрантите (Костов забрани, въпреки САЩ, на албанци да влизат в България). Най-вероятно и той би се скарал и с Брюксел. И най-сетне – Костов вероятно би преоткрил и добрите отношения с Русия, както го направи Орбан. Нека не забравяме, че освен на думи, Костов никога не е бил русофоб. Нещо повече – по негово време станаха едни от най-големите руски инвестиции в българската икономика (вкл. “Лукойл-Нефтохим” именно Костов го продаде на руснаци). Костовото правителство сключи доста изгоден за Русия договор за доставка на газ и то се отказа България да участва в посредника за целите Балкани – “Топ Енерджи”. Не е ясно какво би направил Костов за вече приватизираната (от него) икономика. Би ли направил обратен завой. Орбан почти по социалистически се намеси в банките и в пенсионните фондове. Но най-важното качество, което отличава Орбан и Костов, от клоуни, тип Бойко или Волен, е характерът. Те са силни, може да се каже – тежки, характери с голяма воля. Т.е. това са лидери. А лидер, поставен в силна властова позиция, прави съвсем различни неща от “льольо”, поставен в силна властова позиция. През 2009 г. Бойко дойде в много силна властова позиция, но със страх, нерешителност и откровено лакейничене, превърна България в най-унизената държава в Европа. Това при Костов не би се случило.  Мнозина, вкл. авторът на тази статия, считат за огромна политическа грешка на Костов, това че реши да подаде оставка. Така той по същество се самоуби, и изключи възможността да се провери може ли да получи втори шанс. При Орбан този шанс се оказа доста сполучлив за Унгария. При нас – Баце… Иронията на историята понякога е доста болезнена…    ", "date": "2018.10.18", "title": "Нито Волен, нито Бойко или Бареков, са “българският Орбан”… Най-близо до него (евентуално) би бил Иван Костов…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388551-%D0%BD%D0%B8%D0%BD%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B8-%D0%BE%D1%82%D0%B8%D0%B2%D0%B0", "text": "Нинова: Борисов си отива Нинова: Борисов действа на принципа “след мен и потоп” Бойко Борисов си отива, но оставя разрушена държава. Години и много силна подкрепа от хората ще трябват, за да я възстановим      Това каза председателят на НС на БСП Корнелия Нинова на среща с над 150 жители на столичния район Подуяне, които направиха своите предложения по проекта „Визия за България”. Тя добави, че в последните месеци премиерът действа на принципа- “след мен и потоп”. “Колкото по – бързо свърши тази агония, толкова по- добре за България, категорична бе Нинова.     Младите социалисти от района заявиха, че искат повече контрол на държавата в здравеопазването, образованието и икономиката. Те добавиха, че това са важни сектори, в които пресичането на корупцията и контролът са изключително важни. ” С Визията ние предлагаме перспектива и търсим националната енергия за нейната реализация. Всеки, който милее за здрава и образована нация, за българска икономика и добри доходи, е добре дошъл”, заяви Нинова. По повод вота на недоверие, внесен от БСП, лидерът на левицата заяви, че здравеопазването се нуждае от коренно различен модел от досегашния, а не да се кърпят дупки. „Ние предлагаме кардинално различен подход- болниците да не са търговски дружества”, каза още Нинова. Тя добави, че държавата може да поеме издръжката на студентите по медицина, но след това те да остават 5 години да работят в България. „Другият огромен проблем е цената на лекарствата, затова предлагаме намаляване на ДДС на лекарствата”- отбеляза лидерът на левицата. Корнелия Нинова каза още, че БСП за пръв път подхожда по различен начин за вот на недоверие. „Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи”, изброи Корнелия Нинова.", "date": "2018.10.18", "title": "Нинова: Борисов си отива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388548-%D0%B2%D1%81%D0%B8%D1%87%D0%BA%D0%B8-%D0%BE%D1%82-%D0%B5%D0%BD%D0%BF-%D1%81%D0%B5-%D0%B8%D0%B7%D0%B2%D0%B8%D0%BD%D0%B8%D0%BB%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%80%D0%B5%D0%B0%D0%BA%D1%86%D0%B8%D0%B8%D1%82%D0%B5-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BC%D0%B0%D1%80%D0%B8%D0%BD%D0%BE%D0%B2%D0%B0", "text": "ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо \"извинявай\" от всички подред. Как на базата на фалшиви новини ще има подобна реакция да се очерни една държава.     Всички от Европейската народна партия се извинили на премиера Бойко Борисов за реакциите си след убийството на журналистката Виктория Маринова.    Това обяви премиерът в Брюксел, където ще участва в заседанието на Европейския съвет. След убийството различни политици призоваха за бързо и качествено разследване на убийството. Призивите им дойдоха на фона на информациите, които обвързаха убийството на Маринова с професията ѝ. \"ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд\", каза Борисов.          Според Борисов заради изборите за Европейски парламент през май догодина много от политическите партии се опитали да използват убийството за политическа атака на една от най-силните си партии в ЕНП. „Заради изборите май месец, много от политическите партии в ЕП се опитаха да използват един брутален, гаден криминален случай, който за съжаление се случи на българска гражданка. Да го използват политически за атака на една от най-силните си партии в ЕНП“, подчерта той.  На въпрос остава ли подкрепата на ГЕРБ към Манфред Вебер като кандидат на Европейската народна партия да оглави Европейската комисия, Борисов заяви: \"Голямо извинявай имаше и от страна на Вебер, и от страна на останалите колеги. Ще изчакаме конгреса в Хелзинки, тогава ще коментираме\". Самият Вебер след убийството призова в туит властите в България да си свършат спешно работата. „На базата на фалшиви новини подобна реакция да очерни една държава”, възнегодува Борисов. Той е благодарил на германския канцлер Ангела Меркел за реакцията на германската полиция и съд. Борисов разказа, че дори казал в очите на премиера на Унгария Виктор Орбан казал, че не одобрява решенията му, свързани с на практика закриването на Централноевропейският университет в Будапеща, отношението му към неправителствените организации и някои негови изказвания. „Изключително важно за българските граждани, които живеят във Великобритания, както и за английските граждани в България, да намерим възможно най-добрият изход за всички”, заяви още Борисов в Брюксел. „Емоцията е силна, англичаните си тръгнаха не ние, но това е техният избор. Не бива да се подвеждаме по емоциите, защото след това ще страдат хиляди, хиляди хора, а и със сигурност ще се отрази на финансите, икономиката, на всичко в Европа”, подчерта Борисов пред журналисти. „Аз съм емоционален човек, но когато взимам важни решения, съм много хладнокръвен, особено по линия на сигурността”. „По линия на службите ще настоявам по никакъв начин да не се промени координацията и работата между европейските и английските служби”, заяви още Борисов. „Това е лошият вариант, ще бъде като икономическата криза – каквото и да се готвиш, няма как да се подготвиш за подобно нещо”, коментира още Борисов.    ", "date": "2018.10.18", "title": "Всички от ЕНП се извинили на Борисов за реакциите след убийството на Виктория Маринова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388539-%D1%86%D0%B8%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BF%D0%BE-%D0%BF%D0%BB%D0%B0%D0%BD", "text": "«Като практикуващ педагог трябва да си направя регистрация в сайта на МОН, за да мога да участвам в действаща програма за допълнителна професионална квалификация. Има полета с данни за попълване. Едно от тях е показаното на снимката.      Моята специалност — Начална училищна педагогика с чужд език я няма, но за сметка на това има показаното на снимката по-долу!    Аз ли съм в грешка, или такъв език официално регистриран, с азбука и писменост — НЯМА? Та какво остава за такава специалност, професионална квалификация и т.н…  Споделете поста, за да разберат повече хора какви олигофрени работят в МОН. Тези, които пишат и одобряват учебни програми и учебници за вашите деца!» ", "date": "2018.10.18", "title": "Циганизацията продължава! По план..."}
{"url": "http://www.classa.bg/%D1%81%D0%B2%D1%8F%D1%82/item/388540-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%BF%D1%80%D0%BE%D0%BC%D0%B5%D0%BD%D1%8F-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D0%BC%D0%BF%D0%B5%D0%B9", "text": "Надпис с въглен, новооткрит при разкопки в Помпей, в южната част на Италия, показва, че изригването на Везувий, което унищожава древния град, се е случило през октомври 79 г от новата ера, а не през август, както се е вярвало досега.   Според La Repubblica, откритието е направено в една стая на стара къща, известна като \"Къщата с градината\", разположена в археологическата зона Regio V. Надписът е датиран \"на 16-ти, преди календите на ноември\", което съответства на 17 октомври.   Учените вярват, че анотацията е направена една седмица преди изригването, което подкрепя теорията, според която катастрофата се е случила на 24 октомври 79 година от новата ера.   Откритието вече бе описано като \"необикновено\" от италианския министър на културата Алберто Бонисоли. \"Днес, с голямо смирение, може би пренаписахме историческите книги, защото съобщаваме за датиране на изригването през втората половина на октомври\", каза той.", "date": "2018.10.18", "title": "Изключителна находка променя историята за унищожението на Помпей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388546-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D0%BE%D1%86%D0%B5%D0%BB%D0%B5%D0%B5%D0%BC-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D0%BE%D1%82-%D0%B5%D0%B4%D0%B8%D0%BD-%D0%B0%D0%B3%D0%B5%D0%BD%D1%82-%D0%BD%D0%B0-%D1%86%D1%80%D1%83", "text": "Има нещо много вълнуващо в това да си стегнете багажа и да се подготвите за дълго пътешествие. Може би причината е, че всъщност дълбоко в себе си никога не преставаме да бъдем едни любопитни деца, винаги готови на бягство. Въпреки това внимателното проучване и планиране преди да заминете е от полза, дори и да сте сред най-опитните пътешественици.     Ето няколко съвета не от кого да е, а от агент на ЦРУ, който би могъл да ви помогне да избегнете смъртта, затвора и болниците по време на пътуването си. Преди да потеглите... Оставете копие на информацията ви за пътуването на някой, на когото вярвате. Принтирайте копие на личните си документи - лична карта и/ или международен паспорт, както и на маршрутите си и хотелските си резервации, и ги дайте на ваш доверен човек. Да имате някой, който може да потвърди самоличността ви и плановете ви за пътуването ще даде отправна точка за разследване на полицията, ако нещо ви се случи. Освен това измамници, които се опитват да изнудват семейството ви, могат да кажат, че са ви взели за заложник и искат откуп. Ако знаят къде сте отседнали и къде планирате да отидете, близките ви имат голям шанс да избегнат такава измама. Отделете време да запомните цялата информация за пътуването си, защото няма как непрекъснато да разчитате на напълно зареден телефон и надеждна интернет връзка. Не изключвайте вероятността за спешен медицински случай Никога не тръгваме на път с мисълта, че е възможно да се случи нещо сериозно със здравето ни, но такъв вариант не е напълно изключен. Направете проучване за качеството на медицинските услуги на мястото, където отивате. Трябва обаче да имате и резервен план. Добре е да имате здравна застраховка в случай на внезапно заболяване или травма. Срещу не твърде голяма сума някои застрахователни компании ще ви подсигурят адекватна медицинска грижа, особено в случай, че се наложи дългосрочно болнично лечение. Огледайте се за компания, която няма да ви откаже заради хронични заболявания. Проучете какви са потенциалните заплахи Докато подготвяте пътуването си, разучете потенциалните заплахи и най-честите престъпления в страната, която се каните да посетите. Например ако прочетете, че там има голям брой джебчии покрай забележителностите, ще знаете да си носите сигурна чанта с много ципове и да не държите големи суми пари в брой в себе си, докато се разхождате На пръв поглед изглежда отблъскващо да четете такава информация, но тя ще ви даде добър ориентир за какво точно да сте подготвени. Носете известна сума пари в брой, докато стигнете до дестинацията си Когато кацнете, можете да откриете, че на летището няма банкомат или че не работи. Възможно е да не се приемат дебитни и кредитни карти, издадени от банките във вашата държава. Много е вероятно такситата също да не приемат картово разплащане. Така изведнъж може да се окаже, че нямате пари да се измъкнете от летището. Ако имате известно количество кеш в себе си, ще си осигурите достатъчно време, за да прецените как да действате по-нататък. Запишете си спешните номера Уверете се, че знаете какъв е местният еквивалент на спешния телефон 112. Запаметете и телефона на посолството си и адреса му, за да знаете къде да се обадите в случай, че си изгубите личните документи или сте жертва на престъпление. Ако стане терористичен акт или природно бедствие и не можете да се свържете със семейството си, можете да се свържете с посолството. Не носете със себе си вещи, чиято загуба няма да понесете По време на пътуване лесно се губят неща - дали защото не сте ги прибрали по-старателно, или защото са били откраднати. Пътуването не е най-подходящото време да носите със себе си безценни наследства или вещи, които са незаменими. Научете няколко фрази на местния език Невероятно полезно е да можете да комуникирате с околните на местния им език. По този начин ще се ориентирате по-лесно в обстановката. Ако сте в беда, фрази като \"Къде е най-близката болница?\" и \"Имам нужда от помощ\" ще са ви от огромна полза. Да настоявате всички около вас да говорят английски от своя страна ви поставя в уязвимо положение. Отдалеч си личи, че сте чужденци и ставате лесна мишена за крадци и други престъпници. Вече има много мобилни приложения за преводи, най-известните от които са Google Translate и iTranslate. Добре е да се огледате и за приложения-речници, които ще ви вършат работа и в офлайн режим. Предотвратете евентуални рискове за здравето си Пътуването е идеален начин да се сдобиете с някоя знайна или незнайна болест. Може да се сблъскате с болести, които не са обичайни за вашия регион, като маларията например. Разберете от какви ваксини и медикаменти имате нужда преди да потеглите. Посетете личния си лекар за изследвания и за да сте уверени, че имате всички необходими ваксини. Гастроентерологичните инфекции са често срещани по време на пътуване заради необичайните храни и лошото качество на водата. Консултирайте се с лекаря си кои продукти е добре да избягвате. Проверете и дали нямате някакви алергии, които да се влошат. Когато вече сте там... Не парадирайте излишно, за да не се превърнете в мишена Престъпниците често си набелязват туристи, защото, както казахме, те са по-лесна мишена. Много посетители от своя страна умишлено или не толкова се набиват на очи. Говорят на твърде висок глас, пресичат неправилно, спират по средата на тротоара, за да разгледат картата на града. Дрехите също издават човека. Очебийно скъпото облекло привлича вниманието, бижутата - още повече. Затова по-добре ги забравете временно. Не се придвижвайте с нерегламентиран транспорт В момента, в който напуснете територията на летището, внимателно се оглеждайте за хора, които ще ви приближат и ще започнат да ви предлагат невероятно изгоден транспорт. Може да е евтин транспорт до хотела или частна туристическа обиколка. В случая да ви вземат повече пари от нормалното е най-малкото, което може да ви се случи. Възможно е и да е опит за отвличане или друг тип измама. Когато се качите в таксито, уверете се, че има брояч и че шофьорът го е включил, когато сте потеглили, а не преди това. На някои места ще ви се наложи да се пазарите с водача, за да не ви разорят още по пътя за хотела, а ако не сте в състояние да платите, дори и цената да е несправедлива, може да ви докара неприятности с местната полиция. Да се придържате към на пръв поглед легитимни компании не е стопроцентова гаранция, но е добро начало. Следвайте местните закони и обичаи Това не е просто начин да засвидетелствате уважение, а и е жизненоважно, за да останете в безопасност. Тук Google е вашият пръв приятел що се отнася до законите. Огледайте се и за кратки туристически наръчници, които обясняват какво е прието и какво - не е при комуникацията с околните. На места хората се целуват по бузата за поздрав, другаде подобно нещо може да се окаже скандално. Пазете вещите си на безопасно място Колкото по-трудно е да се стигне до тях, в толкова по-голяма безопасност са. Не слагате портфейла в задния джоб на дънките си, не носите чанти през рамо, които лесно могат да бъдат смъкнати и не слагате вещи в най-предните джобове на раницата си. И не размахвайте пачки с кеш пред очите на всички околни. Не се паникьосвайте Повечето местни власти са внимателни в опазването на туристи и чужденци като цяло. Ако видите, че ви следят, запазете спокойствие и се движете само на публични места. Ако смятате, че някой ви наблюдава, разправиите с полицията ще ви навредят повече, отколкото ще ви помогнат. И не се притеснявайте да се обърнете към властите, ако забелязвате нещо крайно подозрително около вас.", "date": "2018.10.18", "title": "Съвети как да оцелеем в чужбина директно от един агент на ЦРУ"}
{"url": "http://www.classa.bg/%D1%81%D0%B2%D1%8F%D1%82/item/388541-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D1%81%D1%8A%D0%B4%D0%B8-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B0%D1%82%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%88%D0%B8%D1%8F", "text": "Турската православна църква, която не е канонична църква, и която е призната само от турското правителство, е подала съдебен иск срещу Цариградската патриаршия и Вселенския патриарх Вартоломей I, за решението му да даде автокефалност на Православната църква на Украйна (правото да избира собствения си първенец), което в миналото е било зависимо от Московската патриаршия.   Прессекретарят на турската автокефална православна патриаршия, Севги Еренерол l, е съобщил, че в исковата молба действията на Константинополската църква са описани като \"политически и далечни от религиозните проблеми.\"   \"Вартоломей не разполага с правомощия да изпрати своите екзарси в Украйна и да предостави автокефалност на тяхната Църква. Съгласно Договора от Лозана от 1923 г., статутът на патриарха на Константинопол е ограничен до упражняването на религиозната служба за гърците, които живеят в Турция\" твърди Еренерол.   Говорителят на турската православна църква заяви, че патриарх Вартоломей \"злоупотребява правомощията си и се намесва в отношенията между две страни, във вътрешните им работи и ако той се осмелява да направи това, не може да продължи в Турция\".   Турската православна църква не е призната от нито една от 15-те православни църкви по света. Тя е основана през 1922 г. с подкрепата на турското правителство, което иска да се създаде национална православна църква, която не е свързана с гръцката, след победа във войната за независимост.   Вселенската патриаршия в Константинопол отмени собственото си историческо писмо от 1686 за включването на метрополията на Киев в Московската патриаршия. Тя също временно установи пряко управление на Константинополската патриаршия по отношение на църковните дела в Киев.   В отговор Руската православна църква прекрати отношенията си с Константинопол, като назова решенията за Украйна \"незаконни и канонически невалидни\".", "date": "2018.10.18", "title": "Турската православна църква съди Константинополската патриаршия"}
{"url": "http://www.classa.bg/%D1%81%D0%B2%D1%8F%D1%82/item/388542-%D0%BF%D0%B5%D0%BD%D1%8F-%D0%BD%D0%B8%D0%B5%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D1%87%D0%B5%D1%80%D0%BF%D0%B8-%D0%BC%D0%B0%D0%BD%D0%B4%D0%B0%D1%82%D0%B0-%D1%81%D0%B8,-%D0%BA%D0%B0%D1%82%D0%BE-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B8%D1%80%D0%B0-%D0%B2%D0%BE%D0%B4%D0%B0%D1%82%D0%B0", "text": "Енрике Пеня Нието иска да използва последните си дни на власт, за да довърши да ограбва мексикенските природни ресурси. На 5 юни, по време на предизборната кампания, Пеня Нието, подписа 10 президентски укази, които отстраняват забраните срещу добива на вода в 300 от водните басейни в страната.   Това е еквивалентно на 55% от езерата и реките на Мексико. Притеснението е, че правителството иска да използва новите постановления за предоставяне на концесии на минни компании и други индустрии, които биха могли да замърсяват и свръх-експлоатират басейните, засягайки основните права на населението.   Точка четвъртата от Конституцията на Мексико гласи, \"Всеки има право на достъп, пречистване и канализация на вода за лично и домашно потребление, в достатъчна, здравословна, приемлива и достъпна форма.\"   Правителството твърди, че намеренията му са добри, че новите разпоредби и услуга \"Conagua Digital\" са за по-добро обслужване на населението.   Същото се казваше преди това и за енергийната реформа. Правителството се заклеваше, че петролът или електричеството няма да бъдат приватизирани и че цените ще бъдат намалени.   Но днес всички плащат повече за електричество, бензинът вече струва 20 песос; и частните бензиностанции, Seven-Eleven, Oxxo, Shell и British Petroleum, се разрастват в цялата страна.   Активистите заявяват „Те вече приватизираха петрола, а сега се захващат и с водата\" и призовават: \"Незабавно да спре ограбването на мексиканските природни ресурси. Пеня Нието изгуби изборите и трябва да предаде управлението на новото правителство, без провокации или изненади в последната минута\".   Водата е човешко право.", "date": "2018.10.18", "title": "Пеня Нието иска да изчерпи мандата си, като приватизира водата"}
{"url": "http://www.classa.bg/%D1%81%D0%B2%D1%8F%D1%82/item/388543-%D0%B0%D0%BB-%D0%B4%D0%B6%D0%B0%D0%B7%D0%B8%D1%80%D0%B0-%D1%81%D1%8A%D0%B4%D0%B5%D0%B1%D0%B5%D0%BD-%D0%BF%D0%B0%D1%82%D0%BE%D0%B0%D0%BD%D0%B0%D1%82%D0%BE%D0%BC-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%80%D0%B0%D0%B7%D1%87%D0%BB%D0%B5%D0%BD%D0%B8%D0%BB-%D0%BB%D0%B8%D0%BF%D1%81%D0%B2%D0%B0%D1%89%D0%B8%D1%8F-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BF%D1%80%D0%B5%D0%B4-%D0%BA%D0%BE%D0%BD%D1%81%D1%83%D0%BB%D0%B0", "text": "Главният патолог на Генерална дирекция на обществената сигурност на Саудитска Арабия, Салех ал Тубайки, е разчленил със собствените си ръце и в присъствието на саудитския консул журналиста Джамал Кашоги, които е влязъл в консулството на арабската държава в Истанбул на 2 октомври, , съобщава \"Ал Джазира\", цитирайки турски източници.   Според катарския канал, убийството на журналиста е продължило седем минути и по-късно главният патолог призовал да пуснат музика за разчленяването на трупа на Кашоги.   Директорът на \"Ал Джазира\" в Истанбул, Абдел Азим Мохамед, заяви на базата на данни от турски източници, че Кашоги дори не е бил разпитан. Започнали да го обиждат и да го удрят веднага, а след това го убили в офиса на консулството.   Също така се съобщава, че турските власти имат на разположение записи, които показват как преди да убият и разчленят журналиста, той е бил бит и е инжектиран.   Съобщава се, че Ал Тубайки е един от 15-те саудитци, които са дошли в Истанбул на борда на два частни самолета от ОАЕ и Египет, и който напуснал страната в същия ден, когато Кашоги е изчезнал.   На 12 октомври Вашингтон пост каза, позовавайки се на анонимни служители, че турските власти имат доказателства, в звук и видео, че Кашоги е бил арестуван, убити и разчленен в Саудитското консулство в Истанбул.   Международният анализатор Фернандо Морагон коментира, че според него САЩ няма да предприемат мерки срещу Саудитска Арабия, поради голямата тежест на двустранните връзки и че двете страни ще се стремят да спасят някак имиджа по случая Кашоги.", "date": "2018.10.18", "title": "Ал Джазира: Съдебен патоанатом на Саудитска Арабия разчленил липсващия журналист пред консула"}
{"url": "http://www.classa.bg/%D1%81%D0%B2%D1%8F%D1%82/item/388544-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D0%B1%D1%8F%D0%B2%D0%B8-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%B2%D0%B0%D0%BB%D1%83%D1%82%D0%B5%D0%BD-%D0%BE%D0%B1%D0%BC%D0%B5%D0%BD", "text": "Вицепрезидентът за икономиката на Венецуела, Тарек Ел Аисами, обяви, че всички транзакции на венецуелския обменен пазар ще бъдат реферирани в евро, а не в долари, както досега.   Служителят обясни, че скорошните санкции на американското правителство срещу южноамериканската страна \"блокират възможността за продължаване на търговията с долари на валутния пазар във Венецуела. Това е незаконна, произволна забрана, противоречаща на международното право\", предупреди той.   Сред обявените във вторник икономически мерки е стартиране на нова схема за банкови кореспонденти на публичната система. Той заяви, че е постигнат напредък в областта на търговските операции със страните от Азия и Европа. Вицепрезидентът съобщи, че през 57-те дни на програмата за икономическо възстановяване, обявена от венецуелското правителство за облекчаване на икономическата криза, са направени сделки за 60 милиона през системата за търгуване Dicom за физически и юридически лица.   Селскостопанските и фармацевтичните сектори обаче заявиха, че когато от южноамериканската страна се издават плащания в чуждестранна валута, транзакциите незабавно се блокират. Поради тази причина отсега нататък транзакциите ще бъдат в евро и други международни валути.   Айсами заяви \"финансовата блокада, наложена от САЩ засяга венецуелския публичен и частен сектор. Това показва докъде стига лудостта на империализма\", каза той.   На пресконференцията икономическия вицепрезидент заяви, че \"все още се опитват да наложат валутни курсове, които не съответстват на рационални икономически формули \".   Той също така съобщи, че цялата национална банкова система ще бъде включена в системата на борсовия пазар Dicom. Преди това само държавните банки и малка група частни можеха да извършват сделки.   Издадено е решение за увеличаване на законния резерв от 31% на 40%, \"за да се предотврати изтичането на суверенен боливар на спекулативния пазар\". Законовият резерв е процентът на ресурсите, които финансовите посредници трябва да поддържат замразени.   Той обяви, че 2 000 милиона евро ще отидат на националния валутен пазар и държавата ще направи валутни оферти между ноември и декември за производствените сектори.", "date": "2018.10.18", "title": "Венецуела обяви изключването на долара от официалната система за валутен обмен"}
{"url": "http://www.classa.bg/%D1%81%D0%B2%D1%8F%D1%82/item/388545-%D0%BA%D0%B8%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%B6%D0%B8%D0%B2%D0%B5%D0%B5-%D1%81%D1%8A%D1%81-$-102-%D0%BD%D0%B0-%D0%BC%D0%B5%D1%81%D0%B5%D1%86-%D0%B8-%D1%89%D0%B5-%D0%B4%D0%B0%D1%80%D0%B8-$-714-%D0%BC%D0%BB%D0%BD-%D0%B7%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82", "text": "Чоу Юн-фат, един от най-известните актьори от Хонг Конг и звезда на филма \"Тигърът и драконът\", води прост и строг живот, разкрива посветеният на филми портал, Jayne Stars.   Актьорът, чиято професионална кариера обхваща повече от четири десетилетия, харчи само по $ 102 на месец и планира да дари цялото си нетно богатство от 714 млн. долара за благотворителност. \"Парите не са мои, а аз просто ги държа в безопасност\", заяви Юн-фат пред пресата.   Неговите скромни навици се доказват и от факта, че в продължение на 17 години той е използвал телефон от първото поколение на Nokia. Наложило се да го смени със \"смартфон\", едва когато старият телефон спрял да работи.   Освен това порталът подчертава, че актьорът купува дрехи в магазини с отстъпка и прекарва свободното си време в дейности като пешеходен туризъм или джогинг. \"Моята мечта е да бъда щастлив и нормален човек. Най-трудното нещо в живота не е да печелите количества пари, а да поддържате смирен манталитет и да изживеете остатъка от живота си по прост и безгрижен начин\", казва Юн - фат.", "date": "2018.10.18", "title": "Кинозвезда живее със $ 102 на месец и ще дари $ 714 млн. за благотворителност"}
{"url": "http://www.classa.bg/%D1%81%D0%B2%D1%8F%D1%82/item/388547-%D1%82%D0%BE%D0%BF-10-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%80%D1%83%D1%81%D0%BE%D1%84%D0%BE%D0%B1%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Руската агенция RT публикува годишния си списък на 10-те най-големи русофоби за годината. Престижният списък се състои от тези, за които RT вярва, че са допринесли и са се възползвали най-много от атакуването на Русия, Кремъл и президента на страната Владимир Путин. \r\n Изданието изготвя списъка си въз основа на публични изказвания, прокарване на политики и \"насаждане на настроения\" спрямо Русия. \r\n Самият списък е съставен със саркастичен тон, а авторите дават етикети за всеки един от попадналите в него, подхождайки иронично към темата. \r\n Темата у нас е особено интересна на фона на провелата се съвсем наскоро конференция у нас \"Русофобството - причини, етапи, форми, институции\", провела се в Руския културно-информационен център, на койято се събраха бивши членове на БКП, агенти на ДС и леви интелектуалци. \r\n   Ето кои и попадат в самия списък* \r\n   1. Атлантическият съвет - мозъчният тръст на русофобията \r\n   \r\n   Атлантическият съвет се описва като неправителствен мозъчен тръст, но за всички, способни да го видят, това е НАТО. Да, тази група \"интелектуалци\", финансирана от НАТО, прекарва времето си, като се бори с това, което нарича руска пропаганда, разпространявайки своя собствена пропаганда. \r\n Добър пример за експертизата, който предлага, (Съветът - бел.р.) идва под формата на Бен Нимо - \"анализатор на дигитални доказателства\", което всъщност е фантастичен начин да се каже, че той получава заплащане за четене на публикации в Twitter. Експертизата му включва неправилно идентифициране на \"кремълските тролове\" и отказ да признае, че греши, когато се окаже, че това всъщност са пенсионирани британци с непазарна гледна точка към света. \r\n По принцип, ако забележите анти-руски \"анализатор\" в медиите, има много голям шанс да го намерите, назначен на щат към Атлантическия съвет. \r\n   2. Консервативната партия - избрани русофоби \r\n   \r\n   Вследствие на отравянията в случая \"Скрипла\" в Салсбъри, напрежението между правителствата може би е неизбежно, но британската Консервативна партия наистина го прегърна. Борис, Туджендхат, Май - всички те са се проявявали в една или друга степен с анти-руска реторика, но министърът на отбраната Гавин Уилямсън наистина се постара. Акцентите от смахнатото бомбастично говорене на Уилямсън включват дипломатичния призив към Русия \"да се разкара и да млъкне\", както и обвиненията към Москва, че е планирала \"хиляди, хиляди и хиляди\" убийства във Великобритания. \r\n Разбира се, торите могат и да контролират своята русофобия, когато става въпрос за руснаците, които им дават финансови дарения! \r\n   3. Рейчъл Мадоу - полудялата русофобка \r\n   \r\n   Водещата от MSNBC кара русофобията да работи за нея. Във \"Всички пътища водят към Москва\" стил на водене на новините, съсредоточен върху фалшиви новини и конспирации за Русия, тя вижда как рейтингите й се покачват. Добър пример за това е моментът, в който тя заяви, че Русия е основен бенефициент на добрите отношения между ядрените сили на САЩ и Северна Корея, просто защото споделя границата със Севера. \r\n Нейният воден от параноята метод на анализ в стил \"2+2=5\" е нещо, което трябва да се види. \r\n \"Всеки ден, когато си тръгвам от шоуто, си мисля, че вече ще говоря за нещо друго\", казва Мадоу, говорейки за обсесията си към Русия. Извънредни новини: Ти избираш историите, Рейчъл! Да, я е тотално Mad-dow (mad - луд от англ. - бел. р.). \r\n   4. Учените по случая \"Скрипал\" - русофоби под наем \r\n   \r\n   Отравянето на Сергей Скрипал беше лошо за Солсбъри, но за шепа анализатори, които се изяваха в британските медии, те бяха доста полезни, благодарение най-вече на тоталната неграмотност, що се отнася до Русия. Те са на разположение във всеки един момент, 24 часа в денонощието, за да осъдят Русия с обичайните клишета и конспирации. Ед Лукас, Ан Аплебъм (поздравления момчета, го направихте отново), Ниммо, Андрю Фоксал и т.н. - просто помнете старата поговорка: ако нямате нищо хубаво да кажете ... \r\n   5. Британското разследване на фалшиви новини - комитет по русофобията \r\n   \r\n   Британското парламентарно разследване на фалшивите новини беше абсолютно склонно да докаже своето предварително определено заключение, че руската намеса е виновна за Брекзит - да го наречем \"синдрома на Хилари\", ако желаете. Когато Facebook и Twitter съобщиха на шефа на разследването Деймиън Колинс, че не могат да намерят доказателства за каквито и да е системни намеси на руснаците чрез социалните медии, той просто продължи да ги пита, а те продължиха да не намират нищо. \r\n В крайна сметка комисията на британските депутати просто публикува доклада си, използвайки информация, събрана от малко позната организация, която отказа да пусне своите данни или методите си. Страхотна работа отвсякъде. \r\n   6. Майкъл Макфаул - дипломатичният русофоб \r\n   \r\n   Бившият американски посланик в Русия, Майкъл \"Аз обичам руския народ\" Макфаул, беше изключително забележим тази година, особено когато беше зает да играе кралица на драмата и се преструваше, че Доналд Тръмп планира да го върен обратно от Москва за \"препитване\". За някой, който претендира, че е русофил, той нямаше какво особено да каже. \"САЩ нямат нужда от Русия за нищо\", написа той в свой туит през юли. \r\n Майк Макфуъл обаче се НУЖДАЕ от Русия, защото през последните месеци той се опитваше да продаде книга по този въпрос. Това се случва много с Русофоби, ще откриете. \r\n   7. Daily Beast - русофобията като журналистика \r\n   \r\n   The Daily Beast поема от миналогодишния \"лауреат\", Buzzfeed, благодарение на отдадеността си към бясната русофобия, представяна като журналистиката. А освен всичко друго е и дом за Майкъл Вайс, който, ако се интересувате, ще намерите и на уебсайта на Атлантическия съвет. \r\n Някои от паническите заглавия на Daily Beast през последните седмици включват: \"Как Русия продължава да експлоатира американския бял национализъм\", \"Кибертетаките в Русия не са намеса, те са военни действия\", \"Русия провежда истински конкурс за тролване на света\" и \"Изследователи: Няма доказателства, че Русия се меси в кампанията през 2018-а... засега\" и т.н. Схващате идеята. \r\n   8. Хилари Клинтън - лошо загубилият русофоб \r\n   \r\n   Хилари пада надолу в класацята в сравнение с миналата година, но тя все още е вътре, тъй като се е посветила на това да обвинява Русия всичко, което се случва с нея. А това не може да бъде пренебрегнато. По време на своя реч в Йейл, тя е тролна Доналд Тръмп, че носел руска шапка (а тя руски трол ли е?). Допълнително с това тя все още вярва, че Русия е главният отговорник за това, че тя не стана президент. Вероятно алтернативната причина (гласоподавателите не я харесват) е трудна да приемане от едно вашингтонско его с такъв размер. \r\n   9. Бил Браудър - неправителствен русофоб \r\n   \r\n     Уилям Браудър, Бил за приятелите си, се възползва от цялата ситуация с отравянето в Салисбъри, за да прокара Глобалния закон Магнитски, който  глобалното си желание за магнитски акт, който цели налагането на санкции срещу редица руснаци. И все пак той не е като да не се е възползвал и преди от кризи. Той направи милион през руската хаотична и опистошваща \"шокова терапия\" от 90-те. \r\n Тогава, когато правеше пари, Браудър беше изключително приятелски настроен към всеки, който говори руски и има рубли за инвестиране. А откакто бе обвинен в данъчни измами в Русия, той се преобрази във \"враг №1 на Путин\". О, да, има и книга, която да продава. Той заслужава да бъде в този списък и това няма ли да го направи щастлив. \r\n           10. Джъстин Трюдо - позьорът русофоб \r\n  \r\n   \r\n   Премиерът на Канада Джъстин Трюдо ще бъде изненадващо класиране за мнозина. Разбира се, и той скочил на сцената и е направил обичайните твърдения срещу Русия за намеса в изборите в изборите, заявявайки че е изправена пред \"реални последствия\", но все пак... има ли някой, който да не се изказа тази година? Въпреки това обаче Трюдо буквално се преструва, че харесва всеки и всичко, така че от него този вид критика наистина боли. \r\n \r\n \r\n", "date": "2018.10.18", "title": "Топ 10 на най-големите русофоби за годината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388538-%D0%BD%D0%B5-%D0%BC%D0%BE%D0%B6%D0%B5%D1%82%D0%B5-%D0%B4%D0%B0-%D0%BD%D0%B0%D0%B4%D1%86%D0%B0%D0%BA%D0%B0%D1%82%D0%B5-%D0%B2%D0%BE%D0%BB%D0%B5%D0%BD-%D0%B8-%D1%88%D0%B8%D1%88%D0%B8-%D0%BD%D0%B0-%D1%82%D0%B5%D1%85%D0%B5%D0%BD-%D1%82%D0%B5%D1%80%D0%B5%D0%BD", "text": "Ето какво написа Кънев в блога си, пълният текст: Скъпи приятели (и го казвам без всякаква ирония), Гледам слайдовете на “спрялата” Алфа ТВ и си мисля за вас. С част от вас ни раздели отношението към новия проект на г-жа Кунева и Даниел Вълчев преди шест години. За кратко - днес всички знаете кой е Даниел. С други - отношението към Бойко преди три. Вярвам, че сега - докато му сърбате попарата - нямате никакво съмнение кой е той. С някои ни разделя само разбирането ви, че властта е ценност, на всяка цена. А с други - способността ви да намествате политическите си убеждения според временните настроения на мнозинството. Това е философия, която ми е чужда. И все пак, винаги съм бил убеден, че това, което ни събира, е много повече. Повече от десетилетие, споделяме убеждението, че личната и икономическа свобода са основата на богатството и щастието на хората. Че без законност, свободата няма шанс да даде своите плодове. Че единствената гаранция за свободна и правова България е в принадлежността ни към единна Европа и съюзите на Западния свят. И преди всичко - че тези ценности са невъзможни извън естествените ограничения, които християнската етична система и културната традиция на конституционната демокрация поставят пред поривите и страстите на тълпата, пред естествената склонност на човека да използва както властта си, така и безвластието на институциите, за да твори зло на другите, докато се стреми към изгода за себе си. Тази вяра в естествените ограничения, прочее, се нарича консерватизъм… Днес, за пръв път от десетилетие, ние сме на път да се разделим завинаги. Вместо да спорим как да преминем реката, да се озовем, враждуващи, на двата й бряга. Да бъдем от двете страни, обикновени редници в  една дълга и тежка борба, чиито изход ще определи как ще изглежда държавата ни, континентът ни, светът на децата ни, след няколко десетки години. Виждам опасност малките неща, които ни разделят, да ви изпратят в лагера на авторитарния национализъм, сред хората, които се противопоставят на европейското единство, в редиците на тези, които - за да се харесат на тълпата - искат връщане на социализма в затворени държавни граници, “социализъм в една отделна държава” по Ленин, които - за да се възползват цинично от страховете на съгражданите си - волно или неволно обслужват столетните планове на Кремъл и Истанбул за обезсилване и разчленяване на Европа. В лагера на полезните идиоти. Това би било тъжно. И не заради мен или заради вас - ние сме твърде незначителни в тази голяма игра. Тъжно, защото националният интерес на България ще загуби съюзници и ще спечели врагове, там, където ги няма. Но би било, макар през сълзи, и доста смешно. Защото, нали ви казах, гледам слайдовете на Волен по партийната му телевизия. И искам да ви кажа, че той е много по-добър от вас, в играта на полезните идиоти. Не, не можете да надцакате Волен и Шиши на техен терен. Консервативните сайтчета със спомени за мъдри мисли и стари военни маршове нямат никакъв шанс пред съвсем реалната, създадена днес, тук и сега машина за пропаганда на “Sputnik” и “Russia today”,  която обучава и насочва авторите на черните слайдчета. В света на голямата лъжа, вашите малки полуистини се губят и не носят полза. Уплашените, объркани хора, с чиито гласове се надявате да се върнете във властта, са готови да повярват, че Меркел иска да засели България с евреи и араби едновременно, а Валери е “човек на Сорос”. Как ще ги разубедите от фактическата истина, че вие сте “хора на Костов”, когото те - благодарение на същата пропагандна машина - мразят до гроб, или от полуистинната манипулация, че сте “хора на Радан”, който - отново благодарение на нея - е “либерал” и “педераст”? Не, откажете се. Това е загубена битка. Където вие издадете сайтче, Волен ще пусне телевизия. Където свенливо критикувате ЕС, той ще разкрие световния еврейски заговор. Където предложите малка популистка мярка, той ще обещае национализация.  И не на последно място - където докоснете пръст, Волен ще целуне гъз.  Гледах без злорадство, как Дани Вълчев ви (и ни) изигра. С тревога гледам как ви мачка Бойко. Не ми причинявайте гледката как губите от Сидеров... И преди всичко - просто не сте добри в тази игра. Защото сте свестни хора и знаете, че със страховете на множеството не трябва да се злоупотребява. Ние сме от едно поколение. И всички помним: FEAR LEADS TO ANGER. ANGER LEADS TO HATE*. *  Изразът е от филма \"Междузвезни войни\". Целият израз гласи:  Fear is the path to the dark side. Fear leads to anger. Anger leads to hate. Hate leads to suffering - Страхът е пътя към тъмната страна. Страхът води до гняв. Гневът води до омраза. Омразата води до страдание. Вие говорите за “консервативен и християнски ЕС” (и няма лошо) - но отборът, към който се стремите, иска да няма ЕС изобщо. И Сидеров печели;   Вие говорите против бюрокрацията и корупцията на Брюксел - но отборът, към който се стремите, се състои от безкрайно по-бюрократичните и корумпирани национални правителства на Орбан, Салвини, Борисов и Бабиш, изпълнен от професионални крадци и мошеници. И в тази компания Волен се чувства, за разлика от вас, у дома си; Вие сте против прекаления либерализъм, който е част от администрацията на ЕС опитва да наложи без демократичен процес, но отборът, към който се стремите, безогледно раздухва тоталните лъжи на кремълската пропаганда, които са много по-лесно смилаеми за съответната публика. И в този процес Волен е професор, а вие - тройкаджии във втори курс.", "date": "2018.10.18", "title": "Не можете да надцакате Волен и Шиши на техен терен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388533-%E2%80%9E%D0%B0%D0%B7-%D0%BD%D0%B5-%D0%BC%D0%B8%D1%81%D0%BB%D1%8F-%D0%B4%D0%B0-%D0%BE%D1%81%D1%82%D0%B0%D1%80%D1%8F%D0%B2%D0%B0%D0%BC-%D0%B8%D1%81%D0%BA%D0%B0%D0%BC-%D0%B4%D0%B0-%D1%83%D0%BC%D1%80%D0%B0-%D0%BC%D0%BB%D0%B0%D0%B4,-%D0%BA%D1%80%D0%B0%D1%81%D0%B8%D0%B2,-%D0%B2%D0%B5%D1%81%D0%B5%D0%BB,-%D0%B8%D0%BD%D1%82%D0%B5%D1%80%D0%B5%D1%81%D0%B5%D0%BD-%E2%80%9D", "text": "И да, Апостол Карамитев не успя да остарее – отиде си само месец, след като навърши 50 години. Остана млад, красив, обожаван, непрежалим. И такъв празнува своите 95 под светлините на небесната сцена „Защото аз все си мисля, че във всеки човек е скътано човешко щастие. Това щастие е дадено на човеку от родители, от приятели, от учители, от любима, от деца, от народ. Дадено му е от хора, от човеци. И е предназначено за хора, предназначено е за човеци.      Някога, преди много години, в моите бурни младини, аз имах чувството, че светът е създаден за мен, че светът се върти около мен и че светът съществува чрез мен. Петдесетте години, които изживях, многото погребения на които присъствах, ме накараха да се убедя, че светът не съществува за мене, че аз не съм пъпа на Вселената и че светът не се върти около мене.      Но това ме научи и на едно друго нещо: че това просто, вълшебно нещо, което е животът, човек трябва колкото може по-честно, по-умно, по-запълнено да изживее. И може би, може би този живот няма да е сбъдновението, за което е мечтаел на младини, няма да е крилата мисъл, полет, а ще бъде, може би, само една клетка, която приема сока от земята и го предава нагоре.Може би животът няма да бъде шумолене, няма да бъде листа, няма да бъде плодове, а само тъкан, само клетка – но и това е живот, това е, може би, предназначението ни: това, което сме взели, да дадем, да върнем; това, което сме взели, от хората, да го върнем на хората... Както е казал поетът: \"за да останеш, за да си потребен, за да те има и след теб дори...\"", "date": "2018.10.18", "title": "„Аз не мисля да остарявам. Искам да умра млад, красив, весел, интересен!”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388534-%D0%BE%D1%82-2012-%D0%B3-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE,-%D0%BA%D0%BE%D0%B5%D1%82%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B1%D0%B5-%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D0%BB,-%D0%B0-%D1%82%D0%BE-%D1%81%D0%B5-%D0%BD%D0%B0%D0%B2%D0%B8%D1%80%D0%B0-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D1%81%D0%BD%D0%B8%D0%BC%D0%BA%D0%B8", "text": "Когато се заговори на съпругата на принц Уилям Кейт Мидълтън всички си представят само класа, стил, елегантност и красота. Където и когато да се появи херцогинята тя винаги блести с визията си. Оказа се обаче, че от 2012 година тя прави нещо, което почти никой не е видял, а то буквално се навира в очите.     Всички си мислят, че Кейт Мидълтън прекарва часове в това да изглежда добре, да бъде винаги добре облечена и да подбира най-добрите аксесоари. Оказа се обаче, че херцогинята не държи толкова много на малките детайли, ако вече е намерила перфектният такъв. А в случая това са малки перлени обици със златен обръч.     За първи път Мидълтън е била забелязана с тях през 2012 години Година след това тя отново е видяна с любимите си обици, които перфектно допринасят визията й с бледо розовия й тоалет да е изцяло завършена и съвършена.      Дори и със спортно якенце, като това, с което се яви през 2015 година в Америка Кей отново е с въпросните обици, които отново й стоят перфектно.     Кога пак херцогинята ще се яви с любимия си красив аксесоар предстой да видим.", "date": "2018.10.18", "title": "От 2012 г. Кейт Мидълтън прави нещо, което никой не бе забелязал, а то се навира в очите на всички (СНИМКИ)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388535-%D0%B5%D1%82%D0%BE-%D0%BA%D0%BE%D0%B8-%D1%85%D0%BE%D1%80%D0%B0-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%BF%D0%BE-%D0%BD%D0%B0%D0%B4-1-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B4%D0%B5%D0%BD", "text": "Във вторник, за първи път след стартирането на индекса на милиардерите на Bloomberg през 2012 г., всеки един от десетте най-богати хора в света е добавил към състоянието си поне 1 млрд. долара. Това се дължи на сериозните ръстове на капиталовите пазари по света. В САЩ S&P и Nasdaq отчетоха най-доброто си дневно представяне от март насам, докато всичките 30 компании, включени в изчислението на Dow Jones, отчетоха ръстове, на фона на по-силните корпоративни отчети. Основателят на Amazon Джеф Безос, който продължава да заема челната позиция сред най-богатите хора в света, добави 4.7 млрд. долара за последните 24 часа, до 150.3 млрд. долара.      Съоснователят на Facebook Марк Закърбърг, както и инвеститорът Уорън Бъфет, които се нареждат съответно на шеста и трета позиция в класацията, увеличиха богатствата си с 2 млрд. долара и 1.8 млрд. долара. Десетте най-богати хора в света добавиха 16.8 млрд. долара в рамките на вчерашния ден, докато милиардерите от топ 500 забогатяха с 61 млрд. долара.", "date": "2018.10.18", "title": "Ето кои хора спечелиха по над 1 млрд. долара за ден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388536-%D1%82%D1%8E%D1%82%D1%8E%D0%BD%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%81-%D0%B1%D0%B5%D0%B7%D1%81%D1%80%D0%BE%D1%87%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8", "text": "Тютюнопроизводители заплашват с безсрочни протести заради решението на държавата да наложи корпоративен данък върху националните доплащания, получени миналата година.   Малка група тютюнопроизводители от сдружение „Басма“ се събраха на площада в Хаджидимово и заявиха, че няма да се огънат под натиска на репресивната държавна машина. Те твърдят, че втора седмица са подложени на тормоз с писма и обаждания от служители на НАП.     \"Тези средства, ние ги получаваме от 2011 г. И сега - 2018 г., получаваме писма и телефонни обаждания, че дължим корпоративния данък 10% от миналата година“, заяви председателят на тютюневото сдружение \"Басма\" Иван Сабахлъков. Той е категоричен, че исканият корпоративен данък върху доплащанията за референтен период не се дължи. \"Протестираме, защото аз съм участник в консултативния съвет, който 2014 г. взе решение, че данъците върху тези помощи или т.нар. субсидии, или както искат да ги тълкуват, са освободени от корпоративния 10-процентов данък“, каза той и предупреди, че този път протестите ще са без краен срок. От Националното сдружение на производителите на ориенталски тютюни също се обявиха срещу облагането с данък на националните доплащания и подготвят протестна декларация до Министерския съвет и Парламента. От Сдружението припомнят, че на национално ниво още преди години е била постигната договореност за получаване на националните доплащания за референтен период без данъчна тежест и това е било записано в законовите текстове. Арбен Мименов от Сдружението коментира: \"Законът за данъците върху доходите на физическите лица в преходните заключителни разпоредби всяка година е имало текст, в който изрично се казва, че тази субсидия най-общо казано е необлагаем доход. След 2015 г. тези изречения отпадат.\" От Националната агенция по приходите твърдят друго. Росен Бъчваров заяви: \"Всичко под формата на земеделска субсидия е изплатено след 1-ви януари 2010 г. до ден днешен. По силата на законодателството представлява облагаем доход, върху който се дължи данък.\" В четвъртък в Благоевград е насрочена среща с тютюнопроизводители и кметове, на която данъчните експерти ще разяснят законовата рамка. От Сдружението на производителите на ориенталски тютюни обаче настояват да бъдат върнати законовите текстове, които освобождават националните помощи от данък: \"Ще изпратим декларации и до премиера, до министъра на финансите, до министъра на земеделието, и до Парламента\", заяви Арбен Мименов по БНР.", "date": "2018.10.18", "title": "Тютюнопроизводители заплашват с безсрочни протести"}
{"url": "http://www.classa.bg/%D1%81%D0%B2%D1%8F%D1%82/item/388537-%D0%BD%D1%8F%D0%BC%D0%B0-%D0%BE%D1%81%D0%BE%D0%B1%D0%B5%D0%BD-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "В преговорите за Брекзит няма постигнат достатъчен напредък и затова извънредна среща на върха през ноември няма да има. За това се разбраха държавните и правителствени ръководители на страни от ЕС на работна вечеря по време на първия ден от срещата на върха, в която участва и премиерът Бойко Борисов.     Октомври беше първоначално крайният срок да бъде постигнато споразумение между Великобритания и ЕС. Главният преговарящ Мишел Барние е осведомил европейските лидери, че на този етап това не е възможно. Британският премиер Тереза Мей все пак е уверила колегите си, че споразумение е възможно. За реалистичен срок обаче вече се смята декември. Ако и до тогава Лондон и Брюксел не постигнат договореност по въпроса, свързан с границата между Ирландия и Северна Ирлания, Великобритания ще напусне Европейския съюз без споразумение.", "date": "2018.10.18", "title": "Няма особен напредък в преговорите за Брекзит"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/388529-%D0%BC%D1%84-%D0%B8%D0%B7%D0%BF%D1%80%D0%B0%D1%82%D0%B8-%D0%B4%D0%BE-%D0%B5%D1%86%D0%B1-%D1%80%D0%B5%D0%B2%D0%B8%D0%B7%D0%B8%D1%80%D0%B0%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B1%D0%B0%D0%BD%D0%BA%D0%BE%D0%B2%D0%BE%D1%82%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": " Владислав Горанов е изпратил писмо до президента на Европейската централна банка (ЕЦБ) Марио Драги, в което са приложени и ревизираните варианти на промените в банковото законодателство на България, необходимо за членството на страната в Банковия съюз. В новия вариант фигурират текстове, уреждащи  ролята на ЕЦБ в националната рамка по надзор  на банковите финансови институции. Това става ясно от сайта на Министерство на финансите (МФ), където са публикувани писмата и всичко свързано с процедурата по присъединяване към валутно-курсовия механизъм ERM II. След като тази стъпка е изпълнена, може да се счита, че т.нар. механизъм на тясно сътрудничество с ЕЦБ е на финалната права.     Темата е особено актуална през последните седмици след спорове в публичното пространство, че реално процедурата по кандидатстване дори не е започнала. Това наложи , в което да обясни, че всички стъпки се спазват стриктно и няма „блокаж“ по присъединяването. В началото на месеца от ведомството на Горанов посочиха, че все още тече  съгласувателна процедура  относно тясното сътрудничество с националните компетентни институции на участващите държави членки, чиято валута не е евро (ECB/2014/5). Съгласно Решение ECB/2014/5 заявлението на страната ни трябва да съдържа в приложение проект на законодателни текстове, уреждащи ролята на ЕЦБ в националната рамка по надзор на банковите финансови институции, считано от датата на стартиране на тясното сътрудничество. От писмото на Горанов до Драги от 8 октомври става ясно, че и тази стъпка вече е направена, с важната подробност обаче, че между „стария“ и „новия“ вариант на текстовете за промени в банковото законодателство има  сериозни различия . Припомняме, че в края на август МФ публикува вариант на проектозакони, но малко след това те бяха изтеглени. В началото на октомври от ведомството обясниха, че текстовете не са изтеглени, а само изпратени към ЕЦБ за съгласуване.  Финалните промени  в Закона за БНБ и Закона за кредитните институции вече включват задълженията на БНБ да спазва насоките и изискванията на ЕЦБ, включително да налага по-високи капиталови буфери или по-строги мерки за отстраняване на системни рискове, ако от Франкфурт постъпи искане за това. Както вече многократно сме писали, в   се посочва, че преди да реши дали България е годна да стане част от Банковия съюз чрез механизма за тясно сътрудничество, ЕЦБ ще проведе преглед на качеството на активите на българските банки. След приключването на стрес тестовете на избрани от ЕЦБ банки (но минимум топ 3 на най-големите в България), от Франкфурт могат да решат да предпишат мерки, които трябва да бъдат изпълнени, ако резултатите не са добри. Сега това е описано и в ревизираните и изпратени до ЕЦБ промени в банковото законодателство. С оглед на това, че  влизането в еврозоната  преминава през ERM ІІ и Банковия съюз, е хубаво да допълним, че ако България не изпълни предварителните условия, едно от които е свързано с оценката на банковия сектор, датата за приемане на еврото може да се отдалечи във времето. Иначе, в проектозакона вече има текстове, които изрично задължават българските банки да предоставят на ЕЦБ документи, достъп до счетоводните си регистри и системи, както и писмени или устни обяснения. Според писмото на Горанов до Драги родните кредитни институции ще са длъжни да сътрудничат и на трети лица, посочени от ЕЦБ, ако това се налага. Относно  Плана за присъединяване  от справката на сайта на МФ става ясно още, че вече предоставен от Комисията за финансов надзор (КФН) е План за действие за надзора в небанковия финансов сектор. До края на месеца пък се очаква да бъде готова наредбата за начина и реда за оценка на активите и пасивите на фондовете за допълнително пенсионно осигуряване и на пенсионноосигурителното дружество, на стойността на нетните активи на фонда, за изчисляване и обявяване на стойността на един дял и за изискванията към воденето на индивидуалните партиди. Що се отнася до промените в  Закона за кредитните институции на макропруденциални инструменти,  позволяващи налагането на системно ниво на изисквания към кредитополучателите, това вече не е част от съгласувателната процедура с ЕЦБ. Тези изменения остават като част от другите поети ангажименти за законови промени, наред със засилването на независимостта на БНБ, които ще бъдат внесени директно в Народното събрание. Според Плана за присъединяване до края на декември 2018 г. те трябва да бъдат приети. Относно обсъжданата  рамка по несъстоятелността  до май 2019 г. трябва да бъде разработена пътна карта за изпълнение на препоръките относно рамката по несъстоятелност и за внедряване на модела за събиране и публикуване на данни. До юни пък трябва да приключат обучения на обучители, на синдици и доверени лица. До декември тази година всички законодателни промени трябва да бъдат приети, а нужните наредби към тях до март 2019 г. Проверката на ЕЦБ на качеството на активите пък трябва да е приключила до юни-юли 2019 г.", "date": "2018.10.18", "title": "МФ изпрати до ЕЦБ ревизираните промени в банковото законодателство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388530-pro-domo-sua,-pro-duma-sua-%D0%B7%D0%B0-%D0%BD%D0%B0%D1%88%D0%B8%D1%8F-%D0%B4%D0%BE%D0%BC,-%D0%B7%D0%B0-%D0%BD%D0%B0%D1%88%D0%B0%D1%82%D0%B0-%D0%B4%D1%83%D0%BC%D0%B0", "text": " оял се социалист, радетел на безбрежния живот, принц на опортюнизма, роб на съглашателството, продал се за 43 млн., за да си спретне коалицийка с Борисов, да си пълни търбуха и да кряка в захлас (по В. Василев, хладилник „Мраз”), бидейки предател, боклук, гмеж, измет, изрод, алчен и властолюбив призрак, куц кон, борец за мангизи и власт, крадец, лапач, себелюбец, сребролюбец, шарлатанин, аристократ, политически труп, говедо, идиот (по фейсбук), а също така краен левичар, кандидат за пост и тежък олигарх (по К. Нинова), който има общ медиен пул с ГЕРБ под ръководството на Цв.Цв. (по К. Добрев) - аз, Велислава Дърева, ви поздравявам всички вас - чисти, честни, почтени, непорочни, ангелоподобни, херувими и серафими! Ave!     Поздравявам ИБ на БСП!  За това, че на 28 август, без никакви мотиви отстрани главния редактор на ДУМА Таня Джаджева, професионалист, уважаван от цялата журналистическа гилдия. И за това, че без никакви аргументи и по неизвестни критерии ИБ натресе на ДУМА едно откровено недоразумение, което е за посмешище на цялата гилдия. Колкото и да го величаят и насърчават неговите фейсбукарски фенове - „Новият Продев!”, „Утре депутат!”, „Бой по канчетата!”, „Мачкай, Данчо!”, „Мачкай хранените хора!”, „Fuck Them All!” („Начукай им го на всички!” - б.а., с извинение). Ave! Иза това, че с операцията от 28 август ИБ прелюбезно изпълни желанието на председателя „да си направя моя екип”. Обаче екипът на председателя на БСП не е ДУМА, а ИБ. Пък Уставът повелява главния редактор да бъде гласуван от Националния съвет. Ама кой го брои изобщо тоя Устав, дето ти се мотае в краката, и тоя Национален съвет, дето си позволява да приказва и да критикува дори, та вбеси генерал Бриго! Заобикаляш ги и точка! Да не е за първи път! Само за ДУМА – за трети път. Ave! Поздравявам иженарицаемий „Мачкай, Данчо!” , чиято всяка първа дума е „аз”, а всяка втора – „искам”, който блуждаеше от вестник във вестник, и бродеше непризнат и недооценен, и замина за Англия, за да го признаят и оценят, че да натрие носовете на българските тъпаци, и опитите му да се занимава с журналистика катастрофираха, и отново непризнат и недооценен се преквалифицира на готвач и градинар в един малък английски градец (няма срамен труд), и така 6-7 години, докато го хванаха за ушите и го сложиха да води два митинга на БСП, което се оказа напълно достатъчно изискване да заеме мястото на Стефан Продев. И още преди да стъпи в ДУМА, се ожали във фейсбук, че отива в едно змийско гнездо на закоравели интриганти, сектанти и догматици, а напоследък премина към изящното определение „лайномети” (с извинение - б.а.). И отново - „Мачкай тая измет”, и „Fuck Them All!”… Ave! Преди „Мачкай, Данчо!” ДУМА беше „некачествен, непрофесионален и неопозиционен”, каза Корнелия. Днес ДУМА е „качествен”, „професионален” и върло „опозиционен” – вестникът е задръстен от депутатското „хождение в народ” (цветя, целувки); анализите отстъпват пред нашествието на готварски рецепти и развлекателни препечатки с 10-годишна давност; ако не всеки брой, то през брой снимката на лидера е на първа страница, плюс още 2-3 снимки извътре (недостигнат връх от Бай ви Тошо!); изобщо - сущи „Гардиън” и „Либерасион”, взети заедно! Тъй си представя „Мачкай, Данчо!” модерния ляв вестник, който трябвало да има и земеделска притурка – да знаели хората, кога да сеят боб. Ave! ДУМА е политически вестник. ДУМА сее идеи, не сее боб!Ама ако „Мачкай, Данчо!” реши, ДУМА и боб ще сее! Ave! Поздравявам специално „Епицентър”  за неговия инсинуативен талант! За това, че приши на Георги Пирински думи, които не е произнасял: „Пирински се обяви в защита на Истанбулската конвенция… „Позицията на партията за Истанбулската конвенция буди силни съмнения и недоумение сред нашите европейски партньори. Темата за Истанбулската конвенция не беше обсъдена в Националния съвет. Тезите за конвенцията първоначално бяха изказани еднолично от Корнелия Нинова” . Така анонимният автор „цитира” интервюто на Пирински в „Още от деня” на БНТ, 12.10. 2018 г. Който е гледал БНТ знае, че Пирински изобщо не споменава Истанбулската конвенция! Ave! И фейсбук изригна, изхрачи, избълва цялата мръсотия, на която е способен! Не мога да цитирам нито дума от гнусния, циничен, вулгарен репертоар, кипнал из помийната яма на първосигналното, развратено обществено съзнание, репертоар, който фейсбукарите владеят до съвършенство и повърнаха сладострастно в клоаката, наречена кой знае защо социална мрежа. Авторът на тази програмирана инсинуация явно притежава мръснишко, перверзно, ченгесарско мислене. Ave! Поздравявам специално Васил Василев (агент „Паскал” и „Бобев”)!  За това, че по „Евроком” на 15.10.2018 г. разобличи целта на „соцбароните”: „да катурнат Нинова и да пробутат Истанбулската конвенция” за джендърски кеф! И така отговори кой е Велзевулът (или един от Велзевулите) зад професионалната инсинуация на „Епицентър”. И описа как враговете с партиен билет ще си делкат 43 млн. и ще получат „по някой и друг милион”, а също така „награди, постове, служби и тлъсти дробчета”. Ave! И за това, че той, приватизаторът, който не помни кога е струпал първия си милион, нарече 50 социалисти, членове на НС на БСП „охолни, ояли се, радетели на безбрежния живот, принцове на опортюнизма и роби на съглашателството”. Ave! И за това, че той, бизнесменът, финансирал президентската кампания на Петър Стоянов, отсъди: „Срещу 43 млн. лв. властта си купува опозицията в БСП”. И сътвори публичен донос, и зададе алгоритъма на пропагандната центрофуга. Ave! Поздравявам Кирил Добрев  за това, че на 13.10. 2018 г. по БТВ разкри и „общия медиен център” на ГЕРБ и „бандата на 50-те” с говорител Цв. Цв., но дискретно замълча кои точно медии са в тоя „медиен център”. Ave! Поздравявам всички дълбоко морални и високо принципни люде, прилежащите им медийни кокотки и кокетки, както и секретариата на фейсбукариата! За това, че мълниеносно изобличиха „бандата на 50-те” и нейните ятаци – една компания от изконно съмнителни лица като Вагенщайн, Пантев и други подобни злодеи на перото, до един – с „нереализирани амбиции”, които „друсат дребнотемия и мелодрами”. Ave! И за това, че конгениално и виртуозно разконспирираха техните демонични козни, подмолни заговори, тъмни сговори и мрачни кроежи за „метеж срещу лидера”, „коалиция с ГЕРБ” и „пробутване на Истанбулската конвенция” срещу тлъстия подкуп от 43 млн.лв., които са си само капаро. Ave! И за това, че смърцафърцаха, сдъвкаха, изплюха и презряха странното искане на 50 социалисти, членове на Националния съвет, а именно - ИБ да спазва Устава и да не натриса на ДУМА непрофесионалния и политически неграмотен персонаж „Мачкай, Данчо!”. И отритнаха това искане като нагло, арогантно и антипартийно, ерго – всеки, който защитава Устава и ДУМА е съглашател, съзаклятник, заговорник, завераджия, предател, продажник и превратаджия. Ave! Ей на това му се вика „стил и метод” (повече - в Послепис)! Ave! Тук свършвам с поздравленията. За да напомня, че: ДУМА е национален всекидневник, левият вестник на България, вестникът на лявата идея, която е много по-голяма от всички леви партии, взети заедно. ДУМА е приемник и продължител на възрожденския и на социалистическия печат. ДУМА е институция, явление в съвременната българска периодика, обществен фактор и политически субект. ДУМА формира политика, докато други произвеждат празни думи. ДУМА е съмишленик, съратник и съдейственик на БСП, когато е необходимо – коректив и никога враг. ДУМА не се крие от истината и не бяга от битките. ДУМА лични войни не води и лични интереси не обслужва. ДУМА е свободната територия на българската журналистика. На когото не му харесва – негов проблем ДУМА не e партиен стенлист, нито агиттабло, нито придворен бюлетин. ДУМА не е нито наемник, нито държанка, нито гувернантка, нито прислуга, нито лакей, нито обслужващ персонал на когото и да било. ДУМА не е медийна куртизанка, която се събужда в ложето на властта и парите, протяга се сластно и още сънена и чорлава се мята връз компютъра и нащраква знойна статия в защита на свободното слово. Други са медийните наемници, държанки и прислужници, техните имена са известни - с тяхната платена „безкористност”, с техния гъвкав, поврътлив, многопрофилен „морал”, с тяхното полифункционално любвеобилие и дашност, с тяхната лъстивост и леконравно високомерие. На когото не му харесва – негов проблем. С тази кратка характеристика на ДУМА напомням, че с наемници, метреси и момчета за мръсни поръчки журналистика не се прави. Още по-малко - ДУМА. Стефан Продев създаде ДУМА преди 28 години и 28 години войната срещу ДУМА не спря. И не спира. За 28 години ДУМА преживя всичко:  Цветя и павета. Възторг и ненавист. Бесни агитки - сини и червени. Остръвнен остракизъм - ляв и десен. Неистова любов и хистеричава омраза. Омраза от чужди и от свои. Безразличие - никога. Никой не води война от безразличие. Десните наричаха ДУМА „чума”, левите – „гноен цирей върху здравото тяло на партията”. Десните горяха ДУМА, левите дефилираха пред „Позитано” с плакати „ДУМА не е моят вестник!”… И така – 28 години. Чуждите са ясни. А „своите”? Опитваха се да купят ДУМА, да я подкупят, да я присвоят, да я подменят, да я опитомят, да я унижат професионално, да я унищожат политически, да я съсипят финансово. ДУМА като един албатрос преведе и пренесе БСП през дивия, страховития политически щорм, но, както знаем, няма добро ненаказано и няма зло невъзнаградено. Тази война не я води БСП. Не! Тази война я водят конкретни персони, свързани с конкретни среди и кръгове, с прилежащите им лични, егоистични, властови интереси, с техния обслужващ персонал от медийни метреси, лакеи и наемници. През годините персоните и кръговете се сменяха, но интересите оставаха. Идеите са безсмъртни, но интересите са вечни, нали така. Тези персони и среди, които воюваха и воюват срещу ДУМА, воюваха и воюват срещу БСП. С едната цел – да овладеят, да обсебят, да присвоят, да подчинят, да узурпират и ДУМА, и БСП. Да ги превърнат в заложник, в параван, в изтривалка, в послушно добиче, в инструмент на нечестиви интереси, перфидни предателства, политически интриги, подмолни сделки, лукавства, коварства и мерзости всякакви. На тези персони и кръгове им пречат и ДУМА, и БСП. За тях ДУМА, БСП, лявата идея, социалистическият идеал, антифашизмът, противопоставянето на алчния капитал, винаги са били отрицание на тяхната същност, една тегоба, един маскен бал, един театрален грим, едни лицемерни дрънканици, които да им гарантират безметежно и охолно пребиваване в политиката, във властта. Каквото и да приказват. Те искат власт, а идеите са за „простолюдието”, за „публиката”, сиреч – за народа, който те ухажват зрелищно и презират чистосърдечно. Презират неговия мизерен, жалък, разбит живот, неговите погубени мечти, неговата ограбена духовност, неговата безнадеждност, неговата беззащитност, неговата безпределна мъка, неговото повседневно страдание, неговите стремления, неговите тежнения, неговата памет, неговата история – трагична и величава. Каквото и да приказват. Те искат да държат като заложници и вестника, и партията, и ръководството на партията. Който поддаде. Един да поддаде, следва тотален погром. Първо на вестника, после на партията. Тези кръгове и среди искат друг вестник, защото искат друга партия. Не социалистическа. Не идейна. Не партия на духа и разума. Не партия на съпротивата. Не. Искат някаква друга, несоциалистическа партия. За това е нашата битка за ДУМА. Защото ДУМА е последният рубеж. Непревзет. И непревзимаем. *** Послепис Васил Василев  – агент, секретен сътрудник, псевдоними „Паскал”, „Бобев”, ДС, ВГУ, отделение „ЧЖ”; ПГУ, отдел IХ; оперативен работник на обществени начала (ОРОН) ДС, ПГУ, отдел 09, отдел 03; 1990 г. - член на предизборния щаб на БСП; 1991-1992 г. - открива безмитни бензиностанции на изходните пътни коридори от България към Турция, Сърбия и Румъния с разрешение на Ив. Костов – финансов министър на СДС в правителството на Ф. Димитров; 1992 г. - официален вносител на „Пежо”; 1996 г. - приватизатор на хладилния завод „Мраз”; 1996 г. - финансира кампанията на П. Стоянов за президентските избори; 1998 г. -представител на марките Cariter, Bvlgari, Chaumet, IWC и Montblanc; 1999-2003 г. - участва в програмата „Петрол срещу храни” със съдружник Асен Агов, когато са изтъргувани са над 7 млн. барела петрол; 2000-2005 г. - основател и първи председател на Съюза на работодателите; 2007 г. - създател на „агенцията за временна заетост” в България, която всъщност изнася работна ръка във Франция, Италия, Белгия и Гърция. Васил Василев  казва, че не помни първия си милион. „Първият милион вероятно се е натрупал някъде в 1992-1993 г., без аз или баща ми да си даваме сметка. Това, което знам със сигурност е, че за 1993 и 1994 г. съм платил 25 116 215 (двадесет и пет милиона сто и шестнадесет хиляди двеста и петнадесет) лева данък печалба на държавата. Тогава доларът се разменяше срещу 53 лв.” (в. „Сега”, 18 октомври 2003 г.). Васил Василев  искрено страда, че България изтегли своя контингент от Ирак (в. „Сега”, 12 април 2005 г.) защото това проваля неговите бизнес-планове, от което следва, че нашите момчета погинаха там заради неговите бизнес-интереси. Васил Василев, фейсбук, 9 октомври в 22:25 ч.:  „Групата охолни, ояли се социалисти, радетели на безбрежния живот, принцове на опортюнизма, роби на съглашателството взели да се бунтуват. Затрива се колективното начало, негодуват те и гледат как да изхвърлят Нинова. Много им се иска да спретнат една голяма коалицийка с Борисов и да почнат да пълнят пак търбусите”… Васил Василев, фейсбук, 10 октомври в 16:39 ч.:  „Срещу 43.2 милиона лева властта си купува опозицията в БСП. Получил баснословната сума, от Гергов се очаква да организира съпротивата срещу Корнелия Нинова, да я свали или поне провали на очакваните догодина парламентарни избори. Появилата се преди няколко дни т.нар. група на 50-те, която включва Гергов, Пирински, Овчаров и други фигури от БСП, започна вече атаката срещу Нинова под претекст промените във вестник „Дума”... Корнелия Нинова, фейсбук, 10 октомври в 22:03 ч., 5 часа и 24 минути след написаното от Васил Василев във фейсбук: „Равносметката за днес: ГЕРБ отхвърлиха предложението ни да гласуваме закона за личната помощ. Внесохме го отдавна в Народното събрание. Майките на деца с увреждания го чакат в палатките повече от пет месеца. За тях няма пари. Но правителството на Борисов не изчака и пет дни от решението на ГЕРБ Варна и днес даде 43 млн. лева от парите на всички българи на един - Георги Гергов за „дупката” във Варна (казват, че оценката била 10млн). И съвсем „случайно” се появи подписка, начело с Гергов, срещу Изпълнителното бюро на БСП заради смяната на изпълняващия длъжността главен редактор на в. „Дума”. Интересна подписка от претендиращи да бъдат крайни левичари, кандидати за постове и тежки олигарси. Изводите са за вас. За нас остава волята да продължаваме напред”. БНТ, 12 октомври 2018 г., „Още от деня”,  видеозапис на интервюто с Георги Пирински, което завършва към 18 ч. и 50 мин.:  „ Епицентър”, 12 октомври 2018 г., 20 ч. и 20 мин. – текст без автор, който (която) приписва на Георги Пирински защита на Истанбулската конвенция, без Пирински изобщо да говори за ИК в интервюто -  „ Евроком”, предаване „Евродикоф”, 12 октомври 2018 г. Корнелия Нинова: „Атаката е срещу мен. Борисов плати на Гергов 43 млн. Фактите са очевидни. И Гергов е вътрешна опозиция! Мислете каквото си искате” -  . БТВ, „Тази събота”, 13 октомври 2018 г.  – Кирил Добрев заявява, че между ГЕРБ и 50-те социалисти, членове на НС на БСП, има общи тези, общи действия общ медиен пул, общ медиен център, с говорител Цветан Цветанов -  „ Евроком”, „Не се страхувай!”, 15 октомври 2018  г ., Васил Василев : „Щом съобщението за блестящата далавера се разнесе, облагодетелстваните от властта и специално Гергов заедно с още 49 съмишленици и приближени публикува остро отворено писмо срещу лидера на БСП Нинова. Те отвориха вътрешен фронт срещу нея и ръководството на партията, което намалява шансовете на БСП да спечели следващите избори. Борисов изигра забележителен политически ход и срещу скромната за възможностите му сума заби клин в опозицията и вдъхна реваншистки стремежи на тези соцбарони... Превртаджиите изглеждат мотивирани от две неща: Първо - 43-те млн., логично е да се предположи, че ще има някакво преразпределение на тази гигантска сума. Част от 50-те съзаклятници вероятно ще се надяват да получат някой друг милион... Една част от парите е логично да отиде за мотивиране, както напоследък е модерно да се нарича подкупването - мотивиране на нови превратаджии. Но това изглежда е само задатък - капарото на голямата, жадувана от управляващите операция - свалянето на Нинова... Те (съзаклятниците – б.а.) очакват нови големи пари, награди постове служби - тлъсти дробчета, както обича да казва бай Ганьо. Превратаджиите имат и друг мотив. Нинова е за ПЕС това, което е Орбан за ЕНП. ЕНП плаши Орбан с изключване, ПЕС размахва същото плашило срещу Нинова… Орбан не се поддаде на диктата за мигрантите… Нинова не се поддаде на диктата за Истанбулската конвенция... Надяват се (превратаджиите – б.а.) ако катурнат Нинова да пробутат документа (ИК – б.а.) и така да възстановят доверието към себе си от страна на поръчителите на джендъризма. Затова са се разбързали да свалят Нинова. Тя изглежда заплаха за цялото статукво - за политическите опоненти, но и за част от лявото, както и за някои от старите кримки в БСП” - ", "date": "2018.10.18", "title": "PRO DOMO SUA, PRO DUMA SUA / За нашия дом, за нашата ДУМА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388531-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D1%82-%D1%81%D0%B5%D0%B2%D0%B5%D1%80%D0%B8%D0%BD-%D0%B2-%D0%BB%D1%83%D0%BA%D1%81-%D0%BA%D0%B8%D0%BB%D0%B8%D1%8F-%E2%80%93-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0-%D0%B8-%D0%B1%D0%B0%D0%BD%D1%8F-%D1%81-%D0%B4%D1%83%D1%88", "text": "Луксозна килия чака заподозрения за убийството на журналистката Виктория Маринова – Северин Красимиров! Следственият арест в Русе е ремонтиран преди 1-2 години, има нужната жилищна площ и самостоятелен санитарен възел, увериха от пресцентъра на правосъдното министерство, съобщава Пик. В сравнение с обикновените килии из страната това звучи направо като ВИП стая в петзвезден хотел, коментират бивши пандизчии.     Повечето арестанти могат само да мечтаят за собствена тоалетна и баня с душ. Родното Министерство на правосъдието увери германските власти, които задържаха убиеца на Вики, че условията в килията, където ще бъде тикнат 20-годишният младеж, отговарят на всички европейски стандарти, пише столичен всекидневник. Това беше едното изискване за предаването на Северин. Другото е срещу него да няма заплахи за живота му. В официалните документи такива не са споменати, въпреки че профилът му във фейсбук бе засипан с обиди, псувни и закани. Немските служби очевидно са пропуснали и заплахите, и редицата дела, по които страната ни бе осъдена в Страсбург във връзка с обстановката зад решетките. Условията в ареста са важни, защото ако Северин се оплаче, може да бъде върнат обратно в Германия, уточняват запознати. Убиецът има късмет, защото за разлика от повечето места за лишаване от свобода, които плачат за спешен рем килията, която му е приготвена, вече е освежена. Екстрадицията на Северин, която бе одобрена от съда и прокуратурата в Германия, се очаква до дни. Говорителят на главния прокурор Румяна Арнаудова уточни, че подробности около пътуването и пристигането на убиеца на родна територия няма да бъдат съобщавани. \"Предприети са засилени мерки за сигурност, които ще се изпълняват от МВР\", изтъкна Арнаудова. От думите й стана ясно, полицията не иска да се знае кога Северин ще кацне в България. Причината е, че ченгетата се опасяват да не бъде причакан още на летището от гневни хора, потресени от бруталното убийство журналистката, които да го линчуват. Северин се чака с голямо нетърпение и от разследващите в Русе. Те се надяват да го накарат да проговори и да направи пълни самопризнания. \"Ще изчакаме лицето да видим дали ще заяви за престъплението\", заяви пред вестника шефът на ОД МВР – Русе, Теодор Атанасов. Засега полицията продължава да търси още свидетели на фаталната случка от 6 октомври, да търси още доказателства и да разследва всякакви версии за посегателството. Пред немските служби Северин разказа, че нокаутирал Вики и я замъкнал в храстите. Той отрече да я е изнасилвал. Убийството също остава да виси, защото изродът разкрил пред майка си Надежда, младата жена сама се задавила в кръвта, която течала от носа й. Това е заключението и на съдебните медици, направили аутопсия на 30-годишната жертва, разкриват запознати с разследването. Смъртта е настъпила около 15 минути след като е счупен носът й Северин е повалил журналистката само с едно кроше, нацелвайки право в носа. Така счупил носната й кухина, заради което кръвта започнала да се стича директно в гърлото на Вики. Допълнително насилникът е притискал устата и носа й, за да не издава звуци, до се гаври с нея в храстите. Водещата издъхва за минути. Северин е некрофил, защото е изнасилвал Виктория, когато тя вече е била мъртва, разкриват патоанатомите. Той свършил два пъти над трупа на Вики, като оставил ДНК-то си по нея. Когато след екстаза разбрал, че жената е мъртва, грабва телефона, портфейла й и хуква да бяга. Убиецът е известен като Селяйдин от ромската махала \"Тракцията\". Подвизавал се в къщата на леля си в другата махала – \"Селеметя\". Там са открити и дрехите му – блуза, дънки, и боксерки, по които е имало кръв от убитата. От тях е свален генетичен материал от Северин, който съвпада 100% с намерената ДНК по тялото на убитата жена. У нас са му повдигнати две обвинения – за изнасилване и убийство, извършени по особено мъчителен начин. При пристигането на Северин обвиненията ще му се предявят редовно. Не е изключено, ако си признае, да бъде заведен на местопрестъплението край брега на Дунав за следствен експеримент, при който да покаже кое как се е случило.", "date": "2018.10.18", "title": "Настаняват Северин в лукс килия – заподозреният за убийството на Виктория със собствена тоалетна и баня с душ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388532-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%E2%80%9E%D0%B4%D0%B6%D0%B8-%D0%BF%D0%B8-%D0%B3%D1%80%D1%83%D0%BF%E2%80%9D-%D0%B8-%D1%81%D0%B8%D0%B3%D0%BD%D0%B0%D0%BB-%D0%B2-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BE%D0%BB%D0%B0%D1%84-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D1%83%D0%BB-%E2%80%9E%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2%E2%80%9D-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%BE%D1%80%D0%BE%D1%87%D0%B5%D0%BD-%D1%82%D1%8A%D1%80%D0%B3-%D0%B8-%D0%BD%D0%B5%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8", "text": "Гражданската инициатива „Спаси София” след подаден сигнал от чужбина, е разкрила сериозни съмнения за закононарушения, корупция и влагане на неподходящи материали по течащия в момента ремонт на ул. „Граф Игнатиев”, които могат дори да бъдат опасни за сградите по улицата. От „Спаси София” съобщиха, че след близо 2 месеца събиране на доказателства чрез източници в Столичната община и НАГ, са изготвили юридически анализ и във вторник екипът е входирал сигнали до редица български и европейски институции, сред които Прокуратурата и ОЛАФ. „Спаси София” сигнализира, че реконструкцията на знаковата софийска улица върви в грешна посока. Първоначалният проектант си е направил отвод, а новият няма опит в проектирането на трамвайни трасета. От разследването научаваме, че Посолството на Австрия е отправило питане към кмета Йорданка Фандъкова защо 2 месеца никой не отговаря на писмата на австрийската фирма, с чийто материал „Джи Пи Груп” е трябвало да виброизолира трамвайното трасе. В действителност, обаче, „Джи Пи” използва материал, който не отговаря на изискванията на търга и заради който друга фирма - ПСТ е отстранена от участие в процедурата, като именно това е нарушение на чл. 116 от ЗОП, съобщават от „Спаси София”. Предлагаме на Вашето внимание целия текст от разследването на „Спаси София”: Дни след като цялото обществено внимание беше приковано върху некачественото строителство на ул. \"Граф Игнатиев\", наше разследване, след подаден сигнал, разгръща по-дълбоки и смущаващи нередности, явно нарушение на закона за обществените поръчки (ЗОП) и влагането на неподходящи материали със съмнителен ефект в проекта за над 22 млн. лв, изпълняван от фирма GP Group. Затова екипът ни се консултира с юристи и изпрати сигнали до редица български и европейски институции с настояване за незабавна проверка на предоставените доказателства.         Сагата с ремонта на ул. \"Граф Игнатиев\" започна през октомври 2013 г., когато Столичната община обяви конкурс за проект за изграждане, възстановяване и обновяване на публични пространства от централна градска част на София. Година и половина по-късно конкурсът беше спечелен от архитектурно-дизайнерска агенция  АДА. Следвайки процедурата, Столичната община възложи изработването на подробен работен проект, a търгът за изпълнител бе обявен чак през март 2017 г. или близо 2 години след обявяването на победителя от конкурса за идеен проект.  През май 2017 г. търгът бе прекратен със заповед на зам.-кмета по транспорт Евгени Крусев, заради “промени в техническите характеристики на основни материали”. След направените промени, през месец август, обществената поръчка бе пусната отново, като участват 4 фирми, а за победител през март 2018 г. бе обявена фирма GP Group. (Джи Пи Груп). Ремонтът започна в началото на май и трябваше да приключи на 3 октомври.         Тръжната процедура Процедурата за избор на изпълнител на ремонта на пръв поглед отговаря на законовите изисквания. Внимателен анализ на документите и влаганите материали, обаче разкрива съвсем друга, далеч по-притеснителна картина. На 15-ти септември 2017 г., 4-ма участника подават своите оферти. Това са: “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма \"Джи Пи Груп\". Още на 18-ти септември се събира и комисията на Столичната община, която следва да оцени подадените оферти и да избере победител. Съставът на комисията е разнороден – експерти, общински съветници и служители. Не за всички фирми обаче процедурата върви гладко – в доклада за работата на комисията откриваме причината, поради която една от тях – фирма ПСТ, е отстранена. В техническото предложение на всички участници, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе. В проекта за реконструкция е заложена така наречената еластична виброизолационна подложка за система „плаващи плочи” – елементът, който осигурява най-добра виброизолационна защита, а неговото качество и свойства са от особено значение за гъсто застроени и то със стари сгради улици, каквато е ул. \"Граф Игнатиев\". Затова не е учудващо, че в техническите параметри на обществената поръчка от Столичната община залагат на високи критерии за този материал. Участникът ПСТ обаче предлага в своята техническа оферта материал, който не отговаря на минимално заложените критерии в търга и затова е отстранен. Отстраняването на ПСТ Обединение “ПСТ градска среда Зона 2” ДЗЗД участва в търга с материали на фирма Pandrol (Floating Slab Mats). За да бъде допуснато тяхното използване, те трябва да отговарят на критериите в техническата документация на търга, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Именно масата е показателят, определил резултатите от процедурата. Максимално допустимите стойности на масата на подложката са 5кг/м2. Всъщност в първоначалните документи не става ясно дали това са минимални или максимални стойности, но благодарение на отговор към участниците в процедурата, подписан лично от зам.-кмета Евгени Крусев, това бързо се изяснява. В   от документацията четем: Както става ясно, 5 кг/м2 е максималната маса и всяко по-ниско предложение ще се счита за предимство, а по-високо е недопустимо. Когато ПСТ предлагат продукта на Pandrol с маса от 15,6 кг/м2 или над 3 пъти по-високи стойности от максималните, логично те са отстранени. В Доклада на Комисията за избор на изпълнител четем и мотивите:    В края на доклада, Комисията обявява и своето решение:  . С това, участието за ПСТ приключва, но не и за материала, неотговарящ на минималните изисквания на търга.         Становището, което променя играта На 8-ми юни 2018 г., или повече от месец след началото на реалните строителни дейности по ул. \"Граф Игнатиев\", в общината се получава становище от инж. Асен Тасев – председател на съвета на директорите на \"Столичен електротранспорт\" ЕАД.  Въпросният инженер само няколко месеца по-рано е част от комисията, която решава изхода от търга и подписва доклада за отстраняване на ПСТ заради предложената подложка, неотговаряща на критериите. В нея, той е назначен със специална заповед на зам.-кмета Евгени Крусев, за да замества друг член.     На едва две страници човекът, който само преди няколко месеца подписва доклада на комисията, с който се отстранява фирма ПСТ, защото е предложила материал неотговарящ на изискванията в търга, решава да смени мнението си напълно.         Той вече твърди, че материалът на Pandrol e повече от подходящ за трамвайното трасе, докато този, с който фирма \"Джи Пи Груп\" печели и който отговаря на всички технически изисквания на търга, не е. (б.а. фирма \"Джи Пи Груп\" печели търга с материал на австрийската фирма Getzner). При толкова сериозна промяна на мнението се очаква аргументите да са обективни и обосновани, а становището да е написано професионално. В крайна сметка самият инж. Тасев заявява “поставена ми бе задача за професионален анализ…”, нищо че крайният резултат е повече от смехотворен и пълен с неподкрепени твърдения и спекулации. Нещо повече, становището не се базира на обективни анализи, на направени изследвания и връзки към съответни документи, а на личното мнение на автора и факта, че бил отишъл, пипнал, усетил. Инж. Тасев затвърждава своя “професионализъм”, правейки  , на материала на Getzner със следните аргументи “Същата подложка е вложена в обект Метродепо Земляне, благодарение на което имах възможност да получа преки впечатления. След като взех малко парче за проба, установих, че същата много лесно попива вода, освен това лесно се къса – нещо, което се вижда на самия обект.  подложката на фирма Getzner не е подходящата за тази цел.”. Впечатляващо е с каква лекота и бързина, инженерът прави анализ и отсича дали един материал е подходящ или не. Очевидно не го интересуват технически спецификации и сертификати, не го интересува, че само преди няколко месеца той, заедно с останалите колеги в комисията, оценяват материала като качествен и даже надграждащ условията в търга, дори не го интересува факта, че материалът, който “тества” в метродепо Земляне не е същият, който е трябвало да бъде вложен на ул. \"Граф Игнатиев\". (б.а. в метродепо Земляне е вложен материал на Getzner от модел SR55, докато офертата за ул. \"Граф Игнатиев\" е за модел SR1209). Важното е, че инж. Тасев е отишъл на място и е пипнал. Становището на въпросния инженер е прекрасно доказателство за липсата му на професионализъм и за качеството на документите, които Столичната администрация счита за достатъчни, за да промени собствените си решения. Изхождайки само и единствено от лични наблюдения, без никакъв анализ и представяне на реални и конкретни доказателства, инженерът прави неверни изводи, които радушно се приемат на последвалия Общински експертен съвет по устройство на територията във ведомството на гл. арх. Здравко Здравков. Двете страници “анализ” са повече от неадекватни, но за целите на въпросния   – напълно достатъчни. Затова е и логично да се запитаме дали целта е да се гарантира най-качествено изпълнение с най-качествен материал или да се угоди на определени фирмени и политически интереси?Допълнително съмнение буди и фактът, че ОЕСУТ е свикан по съвсем различна причина и промяната на виброизолационната система не присъства в предварително обявения дневен ред. Въпреки това участниците в съвета радушно приемат становището на инж. Тасев и гласуват за промяна на материала на Getzner с този на Pandrol. В крайна сметка, ако приемем, че написаното от инж. Асен Тасев за това, че материалът на Getzner не е подходящ, е вярно, логично е да поставим няколко въпроса: - Защо тръжната комисия допуска до участие фирми, които предлагат влагането на материала на Getzner (\"Джи Пи Груп\" и \"Трейс\")? - Защо тръжната комисия решава да отстрани фирма ПСТ, участваща с материала на Pandrol, оценен като неподходящ, а само няколко месеца по-късно се самоинициира и одобрява промяна, според която същият материал вече е повече от подходящ? - Защо Столичната община не е променила техническите изисквания за виброизолацията преди провеждането на търга, така че използването и на материала на Pandrol, и на този на Getzner да е възможно, при положение, че първоначалният търг беше прекратен именно под предлог  отстраняване на несъответствия и технически промени, гарантиращи качествено изпълнение?     Нарушен ли е законът за обществените поръчки? Заради неочакваната и необяснима замяна на материала, след приключването на търга нашият екип се консултира с юристи с богата практика в материята на Закона за обществените поръчки. Според направения правен анализ, съществуват обосновани съмнения за съществени нарушения на Закона за обществените поръчки (ЗОП), и по-конкретно чл. 116(5) т.1, който е директна имплементация на чл. 72(4)(а) от Директива 2014/24/ЕЦ на Европейския парламент и Съвета. Чл. 116(5) т.1 от ЗОП гласи: Всъщност, след като един участник в търга (ПСТ) е отстранен заради това, че е предложил технология, която по-късно е използвана от \"Джи Пи груп\", това означава, че е изпълнена хипотезата на чл. 116 (5) т.1, тъй като изменението на технологията би довело до допускането на други участници, а именно ПСТ, до оценяването на техническите и ценови предложения. Затова и изменението на договора на \"Джи Пи груп\" е съществено изменение на поръчката. В такива случаи, Възложителят, в случая Столичната община, следва да прекрати договора за обществена поръчка, както е според чл. 118(1) от ЗОП и чл. 73(1)(а) от Директивата – Налице е съществено изменение на поръчката, което налага провеждането на нова процедура за възлагане. Въпреки, че законът е достатъчно ясен в тази си част, досега Столичната община не е прекратила изпълнението на договора и не е възложила провеждането на нова процедура, с което се явява в продължаващо нарушение на закона. Сезирахме българските институции и ОЛАФ Заради направените разкрития, екипът ни  сигнали за установените нередности с обществена поръчка, финансирана със средства от ЕС до OLAF (Европейската служба за борба с измамите), Управляващия орган към МРРБ, Одитиращия орган към Министерството на финансите, Сметната палата, Финансовата инспекция и МВР. Освен подробно описание на случая и приложени документи, в сигналите се позовахме на европейската съдебна практика, заявявайки, че случаят противоречи на цялата логика на обществените поръчки, развита в практиката на Съда на Европейския съюз. По-точно, противоречи на принципите на Решение по дело C-496/99 P Commission of the European Communities срещу CAS Succhi di Frutta SpA. Параграф 116 от него гласи, че всякакви промени в поръчката, които биха довели до възможност за ново техническо и/или ценово предложение са забранени и трябва да доведат до прекратяване на договора. В сигналите обърнахме внимание на изключително високия обществен интерес към случая и отправихме апел разглеждането им да се извърши приоритетно. Вместо нов материал – виброизолация от стари гуми Всъщност материалът на Pandrol представлява подложка от рециклати, направени от слепени пластмасови и гумени отпадъци. Предимството им се изразява в по-ниската цена, но недостатъците са сериозни: не са подходящи за трамвайни пътища, намиращи се в близост до стари сгради, тъй като крайният продукт е твърд и тежък, а с това капацитетът му за абсорбиране на вибрациите намалява. Точно затова, както вече стана ясно, Столичната община е заложила точкообразуващия критерий “маса” с максимална тежест от 5 кг/м2 в тръжните условия, за да се гарантира ползването на подходящи за улицата материали. Освен този критерий, обаче, материалът на Pandrol не отговаря и на още един, който макар и не точкообразуващ, също е част от техническите изисквания, а именно виборизолационната подложка да е изработена от нов материал. Същевременно, когато фирма \"Джи Пи Груп\" кандидатства, а впоследствие печели поръчката, участвайки с материала на Getzner, всички тръжни условия са изпълнени. Нещо повече, подложките на Getzner са направени от нови материали и се произвеждат по технология, гарантираща дълготрайност, максимална еластичност и добро виброизолиране. Продуктът се произвежда и в зависимост от спецификациите и изискванията на конкретното трамвайно трасе – конструкция, натоварване, разстояние до околните сгради и техните характеристики, степента на виброизолация, която се цели и т.н. Именно това, че е нов материал и може да бъде избрана най-подходящата му разновидност, за да се намалят максимално вибрациите по ул. \"Граф Игнатиев”, дава на продукта на Getzner предимство. Въпреки това, поръчка към австрийската фирма така и не се прави. Остава открит въпросът какво се е случило с разликата в цената на двата материала. По наша информация цената на 1 кв. метър от продукта на Getzner струва около 34 евро, докато цената на Pandrol e 24 евро. За целия обект разликата става близо 160 000 лева. Към момента не разполагаме с информация дали тази сума е приспадната от цената или е калкулирана в някоя от наложените от кмета Йорданка Фандъкова глоби на \"Джи Пи Груп\". Застрашава ли сградите използването на новия материал? Освен нарушения в процедурата, промяната на виброизолационната подложка няма да намали въздействието върху сградите (каквато беше основната цел на проекта), разположени около трамвайното трасе на ул. \"Граф Игнатиев\". Нашият екип успя чрез източници в НАГ да разгледа и внесено техническо сравнение на виброизолационни подложки, изготвено от първоначалният проектант на релсовия път по улицата. Според резултатите от направените анализи, виброизолацията на проектната подложка, ако беше приложена, щеше да намали с 14,3 dBV или 80,7% вибрациите спрямо състоянието на релсовия път преди реконструкцията. Същевременно сериозно внимание проектантът обръща върху факта, че в представените изчисления пред ОЕСУТ (НАГ) има некоректни входни данни, тъй като когато се изчислява с колко се намалят вибрациите при използването на  предлагания продукт се приема, че натоварването на една трамвайна ос е 10 т. Същевременно в София, максималното натоварване на който и да е модел трамвай в движение е едва 8 т/ос. Това означава, че няма как да се окаже достатъчно голям натиск върху виброизолационната подложка, за да може тя да започне да работи и да намалява вибрациите. Всъщност правят се изводи, че използването на предложената подложка от рециклати не допринася с нищо за виброизолацията. Проектантът пише още, че в първите 2-3 години ще има снижение на вибрациите, заради новите релси с гладки повърхности, но след това ще започнат да се усещат негативите от взетото грешно решение за поставяне на този материал. Техническото сравнение завършва с предложение изобщо да не се поставя виброизолационна подложка от доставения тип материал.         Проектантът на релсовия път си е направил отвод Цялата история става още по-заплетена, тъй като виждайки какви нередности са допуснати в процедурата по избор на технология за виброизолация на трамвайното трасе, първоначалният проектант на релсовия път си прави отвод и се отказва от  правото си за упражняване на авторски надзор върху проекта. Екипът ни се свърза с проектанта инж. Румен Борисов, който предпочете да ни изпрати  становище, в което са изложени следните мотиви: “Oтказах се от упражняването на авторски надзор по част „Релсов път“ на ул. “Граф Игнатиев” поради неизпълнението на моя технически проект и техническите изисквания на документацията от откритата процедура. Налагаше се да одобря виброизолационна подложка, която въобще не отговаря на проекта, а и има отстранен участник от тръжната процедура, който е предложил същата. Сигнализирах навреме всички участници в строителния процес устно и писмено (в заповедната книга на обекта). Виброизолационната подложка е най-важната част от проекта ми – трамвайните линии са разположени много близко до сградите и са подложени на силни вибрации. По проект тя трябваше да е с много малка коравина и да осигури над 80% намаляването им, в сравнение със съществуващото положение преди реконструкцията. Доставената и монтирана вече подложка е много корава за трамвайни линии и няма да виброизолира сградите в опасния за тях нискочестотен диапазон от 20 до 80 Нz. Вместо да се обърне внимание на подмяната на материалите, Възложителят организира съвет, който да я легитимира. Замяната на виброизолационните елементи и подложката ме поставиха в невъзможност да постигна параметрите в проекта ми, поради което взех решение да се оттегля.” Австрийското посолство моли за отговор, Фандъкова мълчи! Завършваме историята за ул. \"Граф Игнатиев\" с нотки на международен скандал. Повече от месец след началото на ремонта от фирма Getzner все още не получават поръчка от \"Джи Пи Груп\", откъдето впоследствие просто уведомяват, че няма да използват материалите, с които са участвала и спечелила търга. Неочакваните събития карат Николаус Шемер, главен мениджър на Getzner, отговарящ за Централна и Източна Европа, да внесе   до кмета г-жа Фандъкова. В писмата си от 7 и 18 юни фирмата моли Столична община, в ролята  ѝ  на Възложител, да предостави писмено изменението на проекта, подписано от зам.-кмета Евгени Крусев и членовете на комисията, както и мотивите им. Йорданка Фандъкова игнорира писмата и отговор няма. Точно затова на 11 юли държавната търговска камара на Австрия (WKO), чрез Австрийското посолство в България, изпраща трето писмо, отново адресирано до Йорданка Фандъкова и Евгени Крусев, в което се моли за отговор на писмата от фирма Getzner. 3 месеца по-късно отговори все още нямат и от посолството, и от фирмата.         Всичко това се случва, докато кметът Фандъкова се снимка с посланика на Австрия пред Бронзовата къща (уж символ за приемственост между двете Европредседателства) и засвидетелства добри междудържавни отношения. Настояваме за незабавна оставка на зам.-кмета Крусев Най-знаковият ремонт за целия мандат на Фандъкова се превърна във фарс. Столичната община и ръководената от Крусев администрация имаха 5 години да преценят какви тръжни условия ще гарантират максимално качествено и безпроблемно изпълнение на обекта. Разполагаха с достатъчно време да планират дейностите, така че да няма закъснение и да не се налага преправяне по няколко пъти на всеки квадратен метър. От забавено и мърляво изпълнение вреди търпят пешеходците, които се спъват на всяка крачка, бизнесът, докаран пред фалит и живущите в околните квартали, заради спрените трамваи. Предварителният план-график, подписан и одобрен от Столичната община, предвиждаше кошмарът да свърши на 3.10, но поредният “последен срок” е началото на март 2019 г. Ремонтът на “Графа” е последният от серията некачествени и хаотични ремонти, изпълнявани под ръководството на ресорния зам.-кмет Евгени Крусев. При ремонтите на знакови булеварди като \"Дондуков\", \"Васил Левски\", \"Раковска\" и \"Константин Величков\"… бяха констатирани съществени дефекти и сериозно забавяне. Приоритетите на 29-годишния Крусев включваха организирането на турнир по плажен волейбол на бул. \"Дондуков\", вместо да следи за качествено изпълнение. Последствията от това са ежемесечен ремонт на ремонта, множество пропадания и разпадащи се улични елементи. В списъка можем да включим и неспазените обещания за ремонт на ключови трамвайни трасета – по бул. \"Цар Борис Трети\", бул. \"Македония\", ул. \"Каменоделска\", бул. \"Джеймс Баучер\", невъзможността му да се справи с адекватното въвеждане на БУС ленти и все по-пречещите “умни светофари”… Разкритията, които правим за ремонта на ул. \"Граф Игнатиев\", преляха чашата, защото тук говорим за поредица от скандални решения, закононарушения и опасност за сградите по улицата. Единственото логично и правилно действие при толкова много и огромни провали е кметът Йорданка Фандъкова незабавно да поиска оставката на зам.-кмета Евгени Крусев, а на негово място да бъде назначен компетентен, амбициран и диалогичен човек, който в оставащите месеци до края на този мандат да се опита да спаси поне част от започнатите проекти. Всеки опит Евгени Крусев да бъде амнистиран, при положение, че неговият подпис стои под на практика всички документи ще представлява пълна загуба на легитимност от страна на цялото ръководство на Столичната община, начело с Йорданка Фандъкова. Оставката не е само акт на поемане на политическа отговорност заради несправяне с поставените задачи, но и единствената опция след толкова много провали! Нашият екип очаква в най-кратки срокове и резултатите от проверките на всички български и европейски институции, до които подадохме сигнали.    ", "date": "2018.10.18", "title": "Нови разкрития за „Джи Пи Груп” и сигнал в Прокуратурата и ОЛАФ за ремонта на ул. „Граф Игнатиев” заради опорочен търг и неподходящи материали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388527-%D0%BA%D0%B0%D1%81%D0%B0%D0%B1%D0%BE%D0%B2-%D0%B2%D0%B5%D0%B4%D0%BD%D1%8A%D0%B6-%D0%BC%D0%B5%D1%81%D0%B5%D1%87%D0%BD%D0%BE-%D1%81%D0%B8%D0%B4%D0%B5%D1%80%D0%BE%D0%B2-%D1%85%D0%BE%D0%B4%D0%B8-%D0%BD%D0%B0-%D1%81%D0%BF%D1%80%D0%B0%D0%B2%D0%BA%D0%B0-%D0%B2-%D1%81%D0%B0%D1%80%D0%B0%D0%B8%D1%82%D0%B5-%D0%BD%D0%B0-%D0%B4%D0%BE%D0%B3%D0%B0%D0%BD,-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5", "text": "На нас ни писна! Ние сме омерзени от поредицата действия от страна на Сидеров. То не бяха атаки срещу партията, срещу Валери Симеонов, срещу коалицията, срещу действията на Министерски съвет, срещу целия свят. Това заяви пред Би Ти Ви Валентин Касабов, зам.-председател на НФСБ. Коментарът му бе по повод нарастващото напрежение между лидера на „Атака“ и коалиционните му партньори от Обединени патриоти.     Касабов допълни, че Сидеров „често пъти бърка желаното с действителността“. „Този сценарий идва от Сараите. Няколко пъти, поне един път в месеца лицето Сидеров ходи на справка в Сараите. Не знам какво прави там, но винаги след тези привиквания започват скандалите. Той работи срещу правителството и България“, коментира политикът. „По време на вота на доверие (той седи до мен) точно когато той трябваше да гласува, Сидеров изчезна. Изчезна за една минута, след което се оправда, че е бил в тоалетната. Елементарно, както се казва, Уотсън!“, заяви Касабов. Ние мислехме, че имаме човек до себе си да оцелее България. Но битката е на неговите сценаристи срещу България и срещу ЕС. Не издавам тайна, че тези действия са не само против България, но той работи и за интересите на Русия. Не може да си патриот и в същото време да работиш за интересите на чужда държава“, заяви още Касабов. Той допълни, че за казаното има свидетели, има и данни. „Не питайте мен! Аз съм потресен, омерзен! Това е нещо, което за пръв път медиите разбират за какво става въпрос. Честен кръст! Аз съм вярващ човек. Това го научих днес към обед. Това не е клюка, не е обвинение. Аз казвам къде той ходи… Има моменти на затишие, след което ескалират поредните истерии – с неправомерни лъжи, измислици, фантазии, филми, в които той участва. Той е главният актьор, сценарист, но в същото време има някой друг, който режисира целия този спектакъл. А този спектакъл цели хаос в държавата! Няма как да се водят разговори в продължение на месеци, да се стискат ръцете и след 15 дни да се започва – отново и отново, и отново. Това е кошмар! Не можем да работим така!“, категоричен бе Валентин Касабов. На въпрос как работи парламентарната група на „Атака“, той отговори: „Не я води. Той е формален субект, който се води председател. И нищо друго… От тук нататък – анализи, преценки. Трябва да се говори с другите партньори. Нека да чуем мнението на ВМРО. Ще говорим и с ГЕРБ. Те са изключително разумни хора. Защото България върви добре. Това управление се оказа изключително успешно. Но в момента, в който нашият лидер на НФСБ Валери Симеонов тръгне да прави нещо, Волен Сидеров скача веднага. Спомнете си лятото – акцията за шума. Веднага след него се появяваше Сидеров и започваше да защитава част от тези дискотеки. Макар че най-вероятно знаеше, че вътре има участие Митьо Очите. Е, кого защитаваше Сидеров?! Кого?! Само давам малък пример“, отбеляза Касабов. Според него ако Сидеров иска да спаси името си на политик, трябва да се оттегли. „Аз се чудя защо не е кандидатствал за папа. Пак повтарям – желаното от Сидеров няма нищо общо с действителността. В момента Волен Сидеров не е нищо друго, освен символ на разрухата и антипатриотизма на България“, заяви в заключение Валентин Касабов.", "date": "2018.10.18", "title": "Касабов: Веднъж месечно Сидеров ходи на справка в сараите на Доган, след това започват скандалите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388528-%D1%81%D0%B1-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%B2%D0%B5%D1%82%D0%B0-%D0%B6%D0%B8%D0%B2%D0%B5%D0%B5-%D1%81-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-5,5-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B4%D0%B5%D0%BD", "text": " от световното население продължава да живее с по-малко от 5,5 долара на ден, независимо от намаляването на бедността като цяло, според доклад на Световната банка, цитиран от Франс прес и БТА. \"Световният икономически напредък позволи да бъде намален броят на хората, живеещи в изключителна бедност, но близо половината от жителите на планетата или 3,4 милиарда души продължават да се сблъскват с големи трудности за удовлетворяване на хранителните си потребности\", подчертава банката в комюнике. Определението за крайна бедност се отнася за хора, живеещи с по-малко от 1,90 долара на ден.     Като цяло бедността е намаляла до 46 процента през 2015 година спрямо 67 на сто през 1990 година, уточнява Световната банка. Крайната бедност е намаляла до 10 на сто през 2015 година спрямо 30 процента през 1990 година. Благодарение на икономическия растеж обаче сега по-голям дял бедни по света живеят в по-богати страни, изтъкват авторите на доклада. По тази причина е абсолютно наложително да се изготвят допълнителни прагове и да има по-фино възприятие за бедността, за да може борбата срещу нея да бъде по-ефикасна. Най-добро разпределение на просперитета се наблюдава в района на Източна Азия и Тихоокеанския регион, където доходите на 40 процента от най-бедното население са нараснали средно с 4,7 на сто между 2010 и 2015 година. И обратното - в Африка южно от Сахара в една трета от страните се наблюдава спад на доходите на 40 на сто от най-бедните. В този регион 84,5 на сто от населението продължава да живее с по-малко от 5,50 долара на ден. В Близкия изток и Северна Африка броят на хората с по-малко от 1,90 долара на ден се е увеличил, но нивата на крайна бедност са останали ниски, според Световната банка. В този регион обаче през 2015 година е имало повече хора, живеещи с по-малко от 5,50 долара на ден, отколкото през 1990 година. Световната банка уточнява, че в Съединените щати през 2015 година 3,7 милиона души са били в крайна бедност, което е 1,2 процента от населението. В България по данни за 2014 година бедните са били 100 000 души или 1,2 процента от населението, според доклада на Световната банка, поместен в сайта на организацията", "date": "2018.10.18", "title": "СБ: Половината от населението в света живее с по-малко от 5,5 долара на ден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388522-%D1%81%D0%B5%D1%80%D0%B8%D0%B9%D0%BD%D0%B8%D1%82%D0%B5-%D0%BA%D0%B8%D0%BB%D1%8A%D1%80%D0%B8-%D1%81%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%82%D0%B8%D1%85%D0%BE-%D1%81%D0%B0-%D0%BF%D0%BE%D0%BC%D0%B8%D0%BB%D0%B2%D0%B0%D0%BB%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BD%D0%B0-%D0%B6%D0%B5%D0%BD%D0%B8", "text": "Десетки пъти от тази редакторска колонка съм се възхищавал как се раздават за народа българските депутати и особено адвокатите в правната комисия, които не знам защо въобще са наричани юристи, защото те са си чиста проба адвокати. Имам личното усещане, че вече съм се изтъркал от писане в тази сфера. Но просто няма как да се въздържа, след като репортери на “168 часа” откриха поредното нагло адвокатско-депутатско лобиране в критична област, към която българското общество в момента гледа с много изострено внимание. В последните няколко години се надига много сериозно негодувание срещу съкратената съдебна процедура в случаите, когато тя се прилага спрямо рецидивисти, извършили особено жестоки убийства. Да, бързата процедура е полезна като цяло. Разтоварва работата на полицията, прокуратурата и съда. Спестява пари. И наказанието идва много по-бързо. Макар и не така сурово, както биха искали българите. Т.нар. бързо производство обаче е успешно по отношение на крадци, наркодилъри, измамници – за хора, извършили сравнително по-леки престъпления. Но когато един мъж изнасили брутално и убие момиче, жена, е абсолютно неправилно и несправедливо да се ползва от подобни привилегии и облекчения. В повечето случаи става въпрос за психопати, които не признават никакви правила и ограничения, не ценят човешкия живот и просто няма начин да се поправят. В техния случай затворът не е място, което може да ги промени към добро, а сигурен изолатор, който да опази и спаси от тях бъдещи жертви. Подобни мъже не заслужават милост. Това важи за Северин, който умъртви журналистката Виктория Маринова, но и за още поне 10-12 изроди като него, които се прочуха фатално в последното десетилетие. Точно поради тази причина през април 2009 година след силен обществен натиск Народното събрание промени точката в Наказателнопроцесуалния кодекс, която дава право на съкратен съдебен процес за умишлени убийства, извършени по особено жесток начин. Разбира се, излишно е да обяснявам, че депутатите не са се досетили и активирали сами по въпроса. Промяната става възможна след протести в цялата страна по повод поредното жестоко убийство – на студентката Радостина във Варна. И все пак това малко закъсняло, но абсолютно справедливо законотворческо решение от 2009 г. даде надежда не толкова на вече почернените семейства, защото хората, които отровиха живота им, щяха да бъдат съдени по старата точка на закона, колкото на зажаднялото за справедливост общество. Какво обаче разкриват репортерите на “168 часа” 9 години по-късно? Оказва се, че тази промяна в закона, която лишава бруталните убийци от намаляване на присъдите с бърз процес, има твърде кратък живот. Само една година и един месец! След което тихомълком е “поправена” в правната комисия в парламента. Разбира се, с активното участие на адвокати, които в същото време защитават убийци. И канторите им продължават да го правят и до днес. И, едва ли ще се учудите, веднага след комисията промяната в закона е приета в залата на Народното събрание.     А резултатът от гласуването е следният – 3-ма “против”, 1 – “въздържал се”, и 99 – “за”. И никаква дискусия. И нито едно изказване, нито един въпрос, нито едно съмнение, нито едно “срещу” от трибуната на Народното събрание. Какво да ви кажа? При такива депутати въобще не са ни нужни убийци. Серийните килъри, изглежда, са в парламента. Те за пореден път тихичко убиха и този опит за установяване на справедливост и възмездие. Задкулисното помилване на най-бруталните ни престъпници е по-велика простотия дори от българската акция край монумента на загиналите от атомната бомба в Хирошима. На чиято фасада тези дни осветители от софийската опера напръскаха със спрей “Локо Сф” и подобриха дори простотията на футболиста Благо Джизъса, който с монета изтърка инициалите на гаджето си върху стена в Колизеума.  ", "date": "2018.10.18", "title": "Серийните килъри са в парламента. Тихо са помилвали в закона убийците на жени"}
{"url": "http://www.classa.bg/%D1%81%D0%B2%D1%8F%D1%82/item/388523-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D0%BA%D0%B8%D1%82%D0%B0%D0%B9-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": " месец стратегията за сдържане на Китай като част от стратегията за национална сигурност на САЩ излиза от рамките на търговско-икономическите противоречия с КНР към областта на идеологическите схватки и информационно-психологическото противоборство. В момента важна съставна на американската стратегия за сдържане не е само формирането на антикитайска търговска коалиция, но и разширението на военното присъствие на САЩ близо до тихоокеанското крайбрежие на КНР (и на РФ), а също опитите да се дестабилизира вътрешната ситуация в Китай. Едновременно с това САЩ се опитват да доведат противоречията в търговията с КНР до антикитайски търговски съюз за сметка на „търговската коалиция” с ЕС и Япония. За съответните планове заяви наскоро ръководителя на Националния икономически съвет на Белия дом Лоурънс Кудлоу.     След провокативните действия на американския ескадрен миноносец в Южнокитайско море на 30 септември командването на ВМС на САЩ подготви предложение за Тихоокеанския флот за провеждане през ноември на крупни военни учения за демонстрация на военна мощ пред Китай. За настроенията в Белия дом дава представа антикитайската реч на вицепрезидента на САЩ Майк Пен, произнесена от него на 4 октомври във Вашингтон в Института „Хъдзън” – един от основните мозъчни тръстове на Америка. Вицепрезидентът сподели измамените надежди на Вашингтон. „Америка се надяваше, че икономическата либерализация ще подтикне Китай към по-голямо партньорство с нас и към мир”. Спектърът на претенциите на американската администрация към КНР, както е изложен от Пенс, се простира от критиката към методите, с чиято помощ Китай постига икономически ръст, до обвиненията към Пекин, че „нарушава правата на човека” по отношение на представителите на етнорелигиозните малцинства. Китай се обвинява, че използва „политически, икономически и военни инструменти на пропаганда за прокарване на своето влияние в Щатите” и в „намеса във вътрешната политика” на САЩ. А освен това КНР изтласква американците от Западната част на Тихия океан, „подкопава военното преимущество на Америка по суша, въздух, море и космос” и „ограничава свободния поток на информация” за своите граждани, стоварва „нова вълна преследвания върху китайските християни, будисти и мюсюлмани”. Майк Пенс заяви, че „в последните години Китай рязко се обърна към контрол и угнетяване на собствения си народ”. При това вицепрезидентът на САЩ не представи най-добрия пример за намеса във вътрешните дела от страна на КНР, а също така назова като причина за търканията с Китай в търговските отношения „властта на КПК” и предложи на китайското ръководство да взима пример от Тайван. Ново стана обвинението на Китай в стремеж да „повлияе върху американското обществено мнение на изборите през 2018 г. и предстоящите президентски избори през 2020 г.”, което почти дословно повтаря аналогичните обвинения по адрес на Русия. За първи път от дълго време САЩ се върнаха към пропагандистките спекулации по повод Синдзян и Тибет. Материалите по тези теми се събират от двупартийна комисия на Конгреса на САЩ, следяща състоянието на правата на човека в Китай. Нейният съпредседател Марко Рубио на 10 октомври обнародва законопроект, който осъжда „китайските репресии” в Синдзян и призова правителството на САЩ да разгледа въпроса за въвеждането на санкции срещу китайските длъжностни лица. Завръщането на Вашингтон към темите със Синдзян и Тибет може да говори за подготовката на терористично-сепаратистки групи за дестабилизирането на положението в тези райони на Китай. В частност може да се използват кадрите сред уйгурските екстремисти, които сега се евакуират от Сирия близо към китайски Синдзян, преди всичко към Афганистан. Интересен е и новият мотив в американската пропаганда, като обвиненията към Русия и Китай, че са си разделили труда негласно по „подкопаването на демокрацията” по света. Уж „икономическият подем” на Китай и военният „напредък на Русия” „подкопават мощен сигнал към другите лидери, променяйки техните представи за това какво представлява един законен режим”. Така САЩ откриват нови идеологически фронт, завличайки китайското ръководство в пълномащабна конфронтация. Китай би желал да избегне подобен сценарий ида удържи дискусиите с Вашингтон в рамките на „търговските търкания”. В Пекин всячески се подчертава, че там се отчита негативния опит на СССР в Студената война със САЩ. Редакционната статия на The Global Times от 15 октомври за пореден път е повторена официалната позиция на ръководството на КНР: „Китай няма да се впусне в нова студена война с Америка… Новият модел на студена война няма да се наложи, ако Китай прояви сдържаност”. Но достатъчно ли е това? Ако САЩ разгърнат идеологическо настъпление, ще успее ли китайската „сдържаност” да предотврати студена война? Докато Пекин действа в рамките на отбраната, отказвайки се първи да вдига залозите в конфронтацията с Вашингтон, но обещавайки, че „ще реагира рационално и мощно на провокациите на САЩ по конкретните въпроси”.   Превод: В.Сергеев", "date": "2018.10.18", "title": "Американското сдържане на Китай излиза от рамките на търговския конфликт"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388524-%D0%BE%D1%82%D0%BA%D0%B0%D0%B7%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9-%D0%BE%D1%82-%D0%B2%D0%BD%D0%BE%D1%81-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%BE%D1%82-%D1%81%D0%B0%D1%89-%D0%BF%D1%80%D0%BE%D0%BC%D0%B5%D0%BD%D1%8F-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BF%D0%BE%D1%82%D0%BE%D1%86%D0%B8-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8", "text": " на износ на американския петрол в Китай от месец на месец се снижават на фона на търговската война, в която се оказват замесени Пекин и Вашингтон. Това доведе до там, че започнаха да се променят световните търговски потоци за доставка, а петролните доставчици в САЩ се активизираха да търсят нови пазари за продукцията си. Първата половина на тази година Китай бе най-големият вносител на петрол от САЩ, но още през август обемите на доставките се снижиха значително – по-точно на практика паднаха до нулата, констатира The Wall Street Journal. А през септември Китай получи много незначителен обем американски петрол – едва 30 хил. барела дневно, докато между януари и юли този показател бе в размер на 350 хил. барела. Затова износителите от САЩ започнаха активно да търсят нови пазари за износ, при това общият обем на износ на американски петрол не се е снижил особено, а на практика си остава същият.     В момента Русия и Саудитска Арабия компенсират американския дял в Китай, а американските производители започнаха да изтласкват другите производители на петрол, отнемайки им предишните пазари. Днес Пекин все още не е повишил митата за американското „черно злато”, макар и по отношение на американския втечнен природен газ те вече започнаха да действат. Действията на Китай нанасят сериозен удар по основните постижения на американската администрация на президента Доналд Тръмп, който обяви доминирането на САЩ на световния енергиен пазар. Към такова мнение се придържа и Джейсън Бордоф, директор на Центъра за световни енергийни политики към Колумбийския университет. Не трябва да се отказват от прагматизъм и китайските компании, които също се стремят да снижат рисковете на фона на влошаващия се търговски конфликт със САЩ. „Петролът се транспортира от САЩ в Китай за 45 дни, а не бих искал да разбера, че купеният петрол сега се отнася към санкционните стоки едва след доставката му”, споделя опасенията си Ейли Майерс Яфе от Съвета по международни отношения във Вашингтон. В момента към Китай от САЩ се движи само един превозващ петролен танкер. Той ще пристигне в пристанище Нинбо едва в края на ноември. В крайна сметка такива са данните, споделяни от компанията „Вортекса”, следяща предвижването на корабите с петрол. Практически целият износ на петрол от САЩ в момента е замръзнал. Затова американският дял на китайски пазар започнаха да го заемат други производители – разбира се, те искат да се „закотвят” там не за един ден. Така компанията „Кеплер”, която следи преместването на танкерите, съобщава, че ежедневният износ на „черно злато” от Саудитска Арабия в КНР през август се е увеличил с 258 хил. барела, а износът от Русия към Китай – примерно с 200 хил. Но американските износители намират все нови потребители. В резултат на шистовата революция американският добив на петрол се е увеличил. Според данните на Управлението за енергийна информация (EIA) на Министерството на енергетиката, през октомври добивът на петрол разбива своя минал исторически рекорд – ще се добиват 11,2 милиона барела дневно. А износът на „черно злато” от САЩ, според EIA вече са около 2,6 милиона барела на денонощие, докато преди няколко години, в края на 2015 г., този показател бе забележимо по-скромен – 500 хил. барела на денонощие. Основните обеми на износа отиват в Индия, Хонконг, Австралия и Дания. През 2017 г. дори Грузия, която традиционно купува руски и азербайджански петрол, купува американски. Според Майк Мирз от компанията Magellan Midstream Partners, собственик на тръбопроводи, петролохранилища и морски терминали, нежеланието на Пекин да внася американски петрол изобщо не означава, че ще има намаляване на търсенето. „Износът на американски петрол в Европа и Латинска Америка” ще се увеличи, сочи той. Според информацията на „Кеплер” през септември износът на петрол от САЩ в Европа се е увеличил с 41 хил. барела на денонощие, при това може да се говори за устойчив ръст, защото той продължава вече четвърти пореден месец. Американските доставки растат и в Азия – Тайван, Индия и някои други страни. Американските производители изглежда засега никак не се притесняват, че обемите в Китай са катастрофално ниски – те смятат, че ако не китайците, все някой друг ще купи суровината. Освен това към 2020 г. американските петролодобивни компании могат да получат сериозна изгода от влизането в сила на по-строгите международни стандарти, ограничаващи допустимия дял от сярата в горивото. Никой не спори, че делът на сярата в американския петрол е по-ниска, отколкото в тази в другите райони като Русия или Саудитска Арабия. Но проблемът възниква от, може би, неочаквана страна: падението на обема на покупките на Китай на американски петрол вече започна да оказва негативно влияние на целия сектор с корабните превози, който не получава печалби, защото има значително по-малко продължителни превози на петрол от САЩ към Китай. Сега петролът се транспортира по по-кратки маршрути – например в страните от Карибския басейн, към Южна, Северна и Централна Америка.   Превод: В.Сергеев", "date": "2018.10.18", "title": "Отказът на Китай от внос на петрол от САЩ променя световните потоци за доставки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/388525-%D0%BA%D0%BE%D0%BB%D0%BA%D0%BE-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B5%D0%BC%D0%B5-%D0%B5%D0%B2%D1%80%D0%BE%D0%BF%D0%B0%E2%80%93-%D0%BC%D0%B5%D0%B6%D0%B4%D1%83-%D1%84%D0%B0%D0%BD%D1%82%D0%B0%D1%81%D1%82%D0%B8%D0%BA%D0%B0%D1%82%D0%B0-%D0%B8-%D0%B1%D1%80%D1%8E%D0%BA%D1%81%D0%B5%D0%BB%D1%81%D0%BA%D0%B8%D1%8F-%D0%B1%D1%8E%D1%80%D0%BE%D0%BA%D1%80%D0%B0%D1%82%D0%B8%D0%B7%D1%8A%D0%BC", "text": "от това изследване в обем от 144 страници, е изготвен още през 2010 година, т.е. преди голямата мигрантска криза, когато страните–членки са 27, а населението 495 млн. Той стига до умопомрачителния извод, че капацитетът на страните за приемане на мигранти е в рамките до 3 млрд и 833 млн обща численост на населението. Оригиналът на „заключителният доклад” на ЕК, дирекция „General Home Affairs” от юли 2010 г. под № JLX/2009/ERFX/PR/1005 Моментът на появата на скандалните данни, преди окончателното подписване на 10/11 12.2018 г. в Мароко на приетите още на 13.07.2018 г. Глобален пакт за безопасна, организирана и редовна миграция, както и Глобален пакт за бежанаците на ООН /виж Епицентър от 21.07.2018 г.   вероятно е умишлено търсен. Защото именно за отваряне на границите и разпределение на мигрантите по задължителни квоти за всички страни по указания от Организацията за бежанците към ООН, става дума в този Глобален пакт, който ще влезе в сила в края на настоящата година.      По–същественото обаче е, че документът на ЕК дава представа за налудничавата идея на европейските бюрократи чрез мащабно и скъпо платено изследване да доказват капацитета и възможностите на страните–членки да приемат максимален брой мигранти. Във видеото в Youtube, което само за два дни е гледано от 50 000 души, Оливер Яних обръща внимание на това, че колкото и невероятни да са допусканията относно мащаба на разпределението на мигранти, за тях е имало повод и причина. Третият важен момент е, че за такива фантастични сценарий се е знаело както в ЕК, така и във всички страни–членки, включително и в България, защото всяка страна е предоставила консултанти за изследването. Нито трите фактора /територия, население и гъстота на заселване/ са достатъчни и основателни за направените изводи /например, липсва БВП и етнически състав/, нито потенциалът от мигранти от Африка може да достигне подобни размери /за близките десетилетия той е 200 млн./ Въздействието на критериите за населението се изчисляват като се използват 4 различни модела. Най–различни коефициенти за тежест илюстрират начина, по който различните критерий оказват върху квотите. При разпределението на бенифициентите на международна закрила в определени страни се поставя „праг на плътност” например 200 или 1000. В резултат на това например България с площ 111.910 кв.км и население 7.679.290 /от 2008 г./ има капацитет да достигне население от 104.230.710, а коефициентът на разпределение на мигрантите е 1,6. Австрия, която има население от 8,3 млн. може да нарастне на 75,6 млн., а коефицентът за разпределрение на мигрантите е 1,7. Германия, с население 82,3 млн има капацитет за население от 274 млн, а коефициентът за разпределение на мигрантите е 16,6. В Приложение С, таблица 12 на обемистия доклад тези данни са посочени и за останалите страни. Т.н. за Белгия –от 10 млн на 19,4 млн., за Дания– от 5,4 на 37,6 млн, за Чехия– от 10,3 млн на 68,6 млн., за Франция– от 63,6 на 486 млн, за Гърция– от 11,1 на 120,7 млн., за Италия– от 59,1 на 242,1 млн и т.н. В коментара си във видеото Оливер Яних обръща внимание на факта, че ако гъстотата на населението в Европа е 232 жители на кв.км, то в Африка е само 30 жители на кв.км. При това Африка притежава много повече природни залежи. „Това, което става е налудничаво”, възкликва германският публицист. Една от последиците за Европа би било намаляването на производителността и жизнения стандарт, тъй като силно ще се намали средният брой на квалифицираните кадри. При коефициент на интелигентност в Африка под 70 половината от мигрантите няма да се впишат в сегашното високотехнологично производство. Тази теза на Оливер Яних е напълно противоположна на застъпената в Глобалния пакт по миграция, който ще се приеме окончателно в края на годината, в чиято обосновка е записано, че се очаквало увеличаване на БВП с 67 до 167%! Друга последица би настъпила в езиково отношение. Дори и сега , когато Европа е далеч от посочените фантастични цифри за мигрантите от Африка, много деца и възрастни от гетата не знаят местния език, а представители на културните среди се ориентират към изпълнения на езика на преобладаващото мигрантско население /например на певеца Херберт Грьонемайер на турски език/ Тези разсъждения на автора пък се покриват напълно с предупреждението на американския президент Тръмп по време на посещението му във Великобритания: „Помислете за себе си. Мигрантите променят културата и средата за сигурност.” В Белгия е създадена нова партия „Ислям”, която настоява за нова, 100%–ва ислямска държава. Фактът, че това не се е случило още в Германия, Оливер Яних обяснява с етапа на който се намира завземането на страната от мигрантите– след устройването им, събирането на семействата и затваряне на границите. От интервютата, взети от всички страни–членки, включително и България, са получени данни за предполагаемите разходи за една година за приемане и настаняване ва един мигрант в център: от 18 000 евро в Холандия до 1900 евро в България. Една изключително ниска сума за нашата страна, макар изчисленията да са от периода 2008–2010 г., за което пояснения биха могли да дадат само българските консултанти. В приложена таблица от изследванията България е посочила очаквани разходи по най–голям брой показатели– 14, което трудно би обяснило сумата от 1900 евро. Румъния е посочила 11 показатели, Финландия– 3, а Австрия и Белгия– по 1. Тези нереалистични разходи рязко се открояват от днешните такива например в Германия– 1600 евро месечно на човек, а при мигрант с 4 жени и 23 деца /действителен сучай/– 30.030 евро месечно или 360.360 евро за година. На фона на тези официални разработки на ЕК с налудничави изчисления за 104 млн капацитет на България, нас ни смъмряха по съвещания, че „плашим народа”, когато изчислявахме с колко души би се увеличил броят на мигрантите в България, ако съберат семействата си. Знаело се и за вариант „Б”, който управляващите отричаха. В Приложене „А” на страница 98 е публикуван Списък на интервюираните по страни, всъщност консултанти от съответните ведомства, които вероятно само са предоставили статистическата информация. От България те са: Петя Караянева от UNHCR, Анна Андреева, Даниела Георгиева и Ваня Касовска от Държавна агенция за бежанците. Само от Великобритния и Германия е имало повече консултанти – съответно 6 и 5. От Италия е имало също 4-ма, като нас. Както отбелязахме и след приетите Глобален пакт по миграция и Глобален пакт за бежанците от 13 юли т.г., няма информация за българската позиция и за решение да подпишем документите на 11/12 декември в Мароко, както и за последиците от това.", "date": "2018.10.18", "title": "Колко мигранти може да поеме Европа– между фантастиката и брюкселския бюрократизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388526-%D1%80%D0%B0%D0%B4%D0%B5%D0%B2-%D0%BF%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD-%D0%BD%D0%B8%D0%B5-%D1%80%D0%B0%D0%B7%D1%87%D0%B8%D1%82%D0%B0%D0%BC%D0%B5-%D0%BA%D1%8A%D0%BC-%D0%BD%D0%B0%D1%81-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BD%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB", "text": "Вашият престой означава да се знае що е то ефективни прозрачни отговорни и отчетни институции, които не ни достигат в известна степен в България. Благодаря ви, че разбихте един мит, че идвате тук за социални помощи, и давате добавена стойност и принос. Стотици българи в Лондон се срещнаха с президента Румен Радев и първата дама. Държавният глава увери българската общност, че се полагат усилия да се намери благоприятно решение за статута им в обединеното кралство след брекзит, предаде БТВ.     Представители на българската общност във Великобритания посрещнаха президента Радев пред посолството ни в Лондон, за да му връчат подписка с 4000 подписа. Държавният глава обеща, че интересите на българите в Обединеното кралство ще бъдат защитени и след Brexit. „Водите важна битка – битката с апатията. С внимание ще разгледам всички ваши предложения”, обеща Радев. „Вярвам, че ще се намери наистина благоприятно решение”, заяви Радев относно Brexit.     В обединеното кралство има близо 90 хиляди сънародници, от тях 85% работят и не натоварват британската осигурителна система. Радев ги призова да са задружни и по-често да се завръщат в Родината. Ето какво каза той в обръщението си към тях:     „Където и да ходя по света, настоявам задължително да се срещна с българите в тази държава. Такава среща поражда смесени чувства, има тъга, че българският талант е принуден да търси реализация извън България, но и чувство на гордост от българи, които успяват в предизвикателна и конкурентна среда. Вашият успех е успех за България.      В глобалния свят икономиката и инвестициите нямат граници. Вие издигате името на България като страна, в която има хора, на които може да се разчита, с талант, умения и усет към новото. Внушителна е нашата общност и като трудова заетост. Благодаря ви, че разбихте един мит, че идвате тук за социални помощи, и давате добавена стойност и принос. Внушителен е приносът на тези, които получават образованието си в британски университети. България има нужда от хора като вас –  високо интелигентни, събрали опит и знания. Ние разчитаме към нас да се върне интелектуалният капитал. Вие носите не само познания, но един друг модел обществени отношения. Вашият престой означава да се знае що е то ефективни прозрачни отговорни и отчетни институции, които не ни достигат в известна степен в България. Брекзит вълнува и вас, и вашите роднини и приятели, вярвам, че ще се намери благоприятно решение вашите права да не бъдат ощетени. Вярвам, че ще се получи този задължителен статут за уседналост. От посланика знам, че има програма за консултации при необходимост. За мен е важно, че сте тук много хора, важно е за нашата общност да бъде сплотена. България е там, където има българска реч, български дух и традиция. Българската държава ще продължи да ви подкрепя, така че нашата работа и учене тук да бъдат ефективни и полезни за България. Да не забравяте за България никога и повече да се връщате в България”, заяви в словото си държавният глава. За да пожелае успех на държавния глава на срещата с българската общност дойде и Кирил Сакскобургготски. Президентът Румен Радев пристигна на посещение в Обединеното кралство по покана на кралица Елизабет II. Аудиенцията в Бъкингамския дворец е утре по обед.    ", "date": "2018.10.18", "title": "Радев пред българите в Лондон: Ние разчитаме към нас да се върне интелектуалният капитал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388519-%D1%8F%D0%BA%D1%83%D0%B4%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BB%D0%BE%D0%BA%D0%BE,-%D0%BE%D0%BC%D1%8A%D1%80%D1%81%D0%B8%D0%BB%D0%B8-%D0%BC%D0%B5%D0%BC%D0%BE%D1%80%D0%B8%D0%B0%D0%BB%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D1%85%D0%B8%D1%80%D0%BE%D1%88%D0%B8%D0%BC%D0%B0", "text": "Не знам от Якудза дали наистина са по петите на българските кретени-драскачи, осквернили Монумента на загиналите от ядрената бомба в Хирошима, но много ми се иска да е така. Знаем, че японската мафия помага на пострадали при бедствия, също и наказва изнасилвачи строго и педофили. Това не е индулгенция за пред властите и съдебната власт. Просто особености на японския характер. Представям си, какво ще се случи на родните тъпанари, ако Якудза се заеме с тях...     Говори се, че някои възпитателни ритуали са много болезнени... Малко ровене в мрежата и Гугъл дава любопитен резултат. За няколко години над 120 заглавия в наши медии уведомяват как сме покорили Япония. „България покори Япония\", е-хей, кой като нас. По всякакъв повод: наши спортисти там, IT специалисти, кисело мляко, детски хорове, музиканти, сумисти с нашенски корени, Тракийското съкровище и пр. Откроява се обаче заглавие отпреди 10 години: „НАЦИОНАЛНАТА ОПЕРА И БАЛЕТ ПОКОРИХА ЯПОНИЯ\". Главни букви, като за триумф. Под заглавието четем, как целият японски елит – политически, дипломатически, културен и пр. се дивил на нашите таланти. Заглавието и текстът са на? На официалния сайт на българското Министерство на външните работи.     Две петилетки по-късно Националната опера и балет пак е в Япония. Но този път ПОТРЕСЕ страната на изгряващото слънце. Мемориалът на загиналите от атомната бомба в Хирошима осъмнал с надпис „Локо София\". Толкова е отвратително, че те отказва от коментар. На 6 август 1945 година над Хирошима американски пилоти пускат атомна бомба, известна като „Малчугана\". Загиват около 140 000 души. Населението на града по онова време не е повече от 240 хиляди човека. Мемориалът на загиналите се намират на брега на река Ота в центъра на Хирошима и е обявен за световен паметник от ЮНЕСКО.   Прочухме се и с тази простащина... Япония е древна държава с невероятна история и култура, градени повече от 4 хил. години. Японците са 130 милиона и живеят на територия колкото три Българии. Брутният вътрешен продукт на глава от населението е седем пъти по-голям от нашия. Японският генерал Сейго Ямазава, наследик на известен самурайски род командва един от полковете при освобождението на Плевен през 1877 година. Награден е с най-високи държавни и военни отличия. Нито една японска медия, по нито един повод, не е използвала заглавие „Япония покори България\". Добре е да го знаем. Ние обаче сме ги покорявали през няколко месеца... „Локо София\" на мемориала в Хирошима. Простащина, която надмина дори автографа, който остави футболера Благой Георгиев – Джизъса, онзи с татуираните кръстове, на Колизеума в Рим преди три години. Три години. Упадък със скоростта на светлината. Якудза трябва да се намеси. Иначе има риск, като си дойдат у нас, кретените от Локо да се окажат звезди в телевизионни реалити формати, а чалгари песни да извият за тях.  ", "date": "2018.10.18", "title": "Якудза издирва феновете на Локо, омърсили Мемориала на загиналите в Хирошима"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388520-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D1%81%D0%B5%D0%B4%D0%B5%D0%BC-%D0%B2%D0%B8%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B8%D0%B7%D0%BC%D0%B0%D0%BC%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": " в България и нейните членове се включват в информационна кампания на Европол срещу кибер измамите. До 23 октомври сред банковите клиенти ще се разпространяват анимирани и видео материали, в които се съдържа информация за най-често срещаните видове измами онлайн и съвети за това как да се предпазват от тях, съобщи браншовата организация на банкерите.     Информационната кампания е част от Европейския месец на киберсигурността, като целта ѝ е да популяризира седемте най-известни вида финансови измами, които дебнат онлайн потребителите. Тя е организирана от Европол, Европейската банкова федерация и партньорски организации от частния и обществения сектор. В кампанията, която ще продължи до 23 октомври, ще се включат правоохранителните органи от всички 28 държави-членки на ЕС и пет държави извън ЕС, както и 24 банкови асоциации от Европа. Видовете измами, описани в тези материали, са събрани в седем позиции : – Измами с  компрометирани бизнес имейли /имейли, привидно изпратени от ръководител в компанията – измамници се представят за ръководители в организацията и заблуждават лицето, за да плати фалшива фактура или да направи неразрешен трансфер от бизнес сметката на компанията.  – Измами с  фактури  – измамниците се свързват с лицето, представяйки се за доставчик или кредитор. Те се опитват да го подведат да плати предстояща фактура на неправилна банкова сметка, контролирана от тях.  – Банкови  фишинг имейли , банкови  фишинг sms-и , банкови  вишинг обаждания  – лицето получава измамно обаждане, sms или имейл, с които се опитват да го измамят да сподели своя лична и/или финансова информация, която след това се използва за престъпни цели.  – Подправени  банкови сайтове  – измамниците използват фишинг имейли, съдържащи линк към подправения уеб сайт на банката, който изглежда почти като автентичната уеб страница. По този начин искат да съберат лични и финансови данни на лицето с цел злоупотреби. – “Романтични” измами – измамниците се преструват, че се интересуват от романтични отношения и търсят жертвите в  онлайн сайтове за запознанства , но също така могат да използват социални мрежи или имейл, за да осъществят контакт с лицето, с цел получаване на пари и/или данни и/или изнудване.  – Кражба на  лични данни  чрез социалните мрежи – измамниците събират лична информация за лицето чрез социалните медии, като данните могат да помогнат на престъпниците да достъпят банкови сметки, да получат кредит или да извършват друга нелегална дейност от името на лицето.  – Инвестиционни измами и измами при  онлайн пазаруване  – предлага се примамлива оферта, свързана с доходоносни инвестиционни възможности или много изгодно предложение за пазаруване, на които лицето да отговори. Интернет е много привлекателен за киберпрестъпниците, които се адаптират бързо към променящите се навици на потребителите, а интернет средата предоставя нови възможности за измами. Мошениците използват сложни трикове, примамливи обещания и оферти, за да се сдобият с пари или ценна финансова информация от неподозиращи това лица, предупреждават от банковата асоциация. Измами, включващи отдавна починал роднина или добре познатата схема с „нигерийски принцове“ вече далеч не са единствените трикове. Тактиките, използвани от киберпрестъпниците, стават все по-иновативни, все по-сложни и трудно разпознаваеми. Социалното инженерство  продължава да е в основата на множество кибер престъпления, като фишингът е най-често срещаното средство за извършването му. Престъпниците използват социалното инженерство, за да постигнат редица цели: да получат лични данни, да оперират с чужди банкови сметки, да откраднат самоличност и за други незаконни дейности, напомнят от АББ. Най-ефективната защита срещу социалното инженерство е обучението на потенциалните жертви, като такава на практика може да е всеки Интернет потребител. АББ и нейните членове се ангажират да полагат усилия за повишаването на осведомеността на обществото относно идентифицирането на такива измамни техники при работа в интернет среда и се стремят да подкрепят работата на всички заинтересовани институции и организации за предпазването на лицата от превръщането им в жертви на финансови и други престъпления.", "date": "2018.10.18", "title": "Асоциацията на банките предупреди за седем вида финансови измами в интернет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388521-%D0%BC%D1%80%D0%B5%D0%B6%D0%B0%D1%82%D0%B0-%D0%BF%D0%BE%D0%BB%D1%83%D0%B4%D1%8F-%D0%BF%D0%BE-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%B0-%D0%B8-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BD%D0%B0-%D1%82%D0%B0%D0%B7%D0%B8-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0", "text": "24-годишната стюардеса от AirAsia Мабел Гуу се прослави по целия свят, след като един от пътниците публикува снимката й във Facebook. Интернет потребителите се надпреварват да пишат, че младата жена е най-красивата стюардеса, която някога са виждали, съобщава \"Дейли Мейл\".      \"Как мога веднага да си купя билети за полета, на който тя работи?\", писа един от потребителите на социалната мрежа. Мненията и желанията на другите потребители не се различават в голяма степен.      \"Непрекъснато щях да натискам бутона за повикване на стюардеса, ако знаех, че такава красавица е на борда\", отбеляза друг поклонник на Мабел.      Някои обаче смятат, че тези коментари са неприлични, обвинявайки автора на публикацията, че е нарушил личния живот на стюардесата.      Самата красавица, обаче, изобщо не е против вниманието, което й се оказва.      Тя е заявила, че не е разбрала защо външността й е довела хората до такъв възторг.      \"Въпреки това, бях много щастлива да прочета техните комплименти по мой адрес\", отбеляза гражданката на Малайзия.     След такова внимание в социалните мрежи, над 60 хил. потребители започнаха да я следват в Instagram.", "date": "2018.10.18", "title": "Мрежата полудя по сексапила и красотата на тази стюардеса!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388518-%D0%BF%D0%B0%D1%86%D0%B8%D0%B5%D0%BD%D1%82%D1%81%D0%BA%D0%B0-%D0%B2%D0%B8%D0%B7%D0%B8%D1%8F-%D0%B7%D0%B0-%D0%B1%D0%BE%D0%BB%D0%BD%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5", "text": " месеци се появиха множество материали, публикации, социологически изследвания, интервюта и документи, свързани със здравеопазването. Акцентите на Министерствата (на народното здраве и на финансите) и на соросоидния Институт за пазарна икономика са предимно счетоводни и либерално-пазарни. За тях пазарът, търговията със здравето е главна ценност.       Част от публикациите са свързани и със структурата (вертикална и хоризонтално-териториална) на здравеопазването. Умерено ляво е виждането във Визията на БСП – разделението между държавно и частно здравеопазване. Всеобщо е общественото недоволството от функционирането на здравната система у нас. Визията на БСП за здравеопазването е поглед напред. Но не можем да минем и без два погледа назад – кратък анализ на предишната социалистическа и на сегашната неолиберална система на здравеопазване. Предисторията на сегашната система на здравеопазването За здравна система, която обхваща цялото население в България може да се говори през социалистическия период. След 1950 г. страната се изгражда всеобхватна система от национални, областни и общински болници, поликлиники, здравни и зъболекарски пунктове във всички градове и в почти всички по-значими села, заводи, фабрики, институти, училища, изграждат се множество диспансери, женски и детски консултации и т.н. Главното в тази система бе: безплатност на всички здравни услуги и грижи за пациентите; бърза, своевременна достъпност на всички и по всяко време до лекарска и зъболекарска помощ, осигуреност с лекарства, лекарствени пособия и препарати, и най-важното – достатъчно и добре подготвени лекари и медицински сестри. Издръжката е поета от държавата, няма платени услуги, няма здравни вноски от работещите. Част от издръжката на тази система бе поета от стопанските звена – за лекарските и зъболекарските кабинети в заводите и фабриките. Главните недостатъци на тази система бяха ниските трудови възнаграждения на лекари, медицински сестри, лаборанти, както и по-ниска снабденост със съвременна медицинска апаратура. Населението възприемаше тази здравна система като качествена и надеждна, независимо от отделни недоволства при лекуването на отделни болни. Но отделни хора подлагаха част от персонала на нерегламентирани семейно-приятелски натиск и опити за изразяване на „лична благодарност“ чрез кутия бонбони, бутилка марково питие или малък личен подарък. Независимо от слабостите ѝ тази система, наподобяваща някои скандинавски здравни системи, функционираше добре. Вместо тя да бъде усъвършенствана и подобрена, след 1989 г. тя целево бе недофинасирана и изправена пред сериозни, понякога непреодолими препятствия. Преди почти двадесет години тя бе брутално целево разрушена от седесарското неолиберално безгрижие за здравето на българския народ, както и под натиска на Световната банка и други соросоидни международни организации. Пациентска характеристика на недъзите на здравеопазването В публичното пространство циркулират множество негативни оценки за натрапената на българския народ противонародна здравна система. Всички са недоволни, с изключение на някои лекари и особено директори на частни и здравни болнични заведения. В общия хор на недоволството от здравните грижи в обществото доминират финансовите, търговските, структурните и разбира се политическите аспекти. Те са много важни за реформата на безкрайно реформираната и доведена до колапс здравна система. В целия многогласен хор май че се изгуби главното – пациента.  . . Тя е създадена на пазарна основа, и на основата на пазарни отношения се извършва социална хуманна дейност. За целта бяха остойностени почти всички грижи за пациентите, доведени до абсурда за почукването на вратата на кабинета или лабораторията да плаща пациента от 1 до 3 лева. Неолибералите забравиха, или по-точно пренебрегнаха, златното правило, че живота и здравето нямат цена и здравеопазването не може да се развива на основата на търсенето и предлагането. За някои лекари и множеството здравни администратори пациентът вече не е пациент, а ходещ портфейл. Нещо повече, вероятно умишлено така бе конструиранаа здравната каса, че тя да се превърне в средство за обогатяване на тесен кръг лица от здравния персонал, но и от задкулисието, в средство за огромно източване на средства от държавния бюджет и преливането им пряко или косвено в частните джобове. Невидимата ръка на пазара все по-дълбоко преджобва обикновените българи, тези с ниски заплати и пенсии, тези с ограничени финансови възможности. И 100 милиарда лева от бюджета и здравните осигуровки да се налеят в здравната система и здравната каса поне 98 от тях ще бъдат откраднати.  е безкрайната бюрократизация. Формира се система на съставяне и разхождане на пациентите по йерархичните нива за и с много често безсмислени документи. За всяко нещо във здравето има не само остойностяване, но и подробно бюрократично документиране. То на пръв поглед изглежда самоцелно, за да се оправдаят щатовете на служителите на здравната каса. Но по същество те са и средство за: 1). Целево намаляване времето на личните лекари и извънболничните специалисти за преглеждане и лекуване на пациентите; 2). Изпомпване на макар и дребни суми от джобовете на болните или на техните близки. Например напълно излишните здравни книжки за хронично болните. Не само тяхното попълване, но и ежегодно закупуване на спекулативно висока цена за малкото книжно тяло (издател е известен в близкото минало лекар от лекарския съюз), както и разтакаване за заверяване в поделенията на здравната каса. 3). Разтакаване на пациентите и затрудняване на лекарите с рецептите за хронично болните. Във века на ИКТ, на пълната компютризация на лекарите, ДКЦ, болниците и аптеките е престъпление да не се използват електронен тип рецепти, подобно на тези в съседна Гърция. . Неравенството в доходите води пряко и до неравенство в ползване на здравните услуги. Милионерът, който държи милиони в кутии за обувки, винаги може да се лекува, в което си иска лечебно заведение, когато си иска, не толкова в България, колкото в чужбина. Богатият, дори и висшият високоплатен държавен служител, има грамаден избор къде да и при кого да се лекува. Бедният, който се нуждае от изкуствена клапа на сърцето няма пари да доплати 10 000 лева и умира, за богатия и членовете на неговото семейство няма този проблем. Това се отнася не само за прегледите, консултациите, лечебните процедури и възстановяването и в най-голяма степен – в закупуването на лекарствата. В реимбурсивния списък не са включени редица лекарства, изследвания и прегледи. За богатия не е проблем да си плати тези неща, но бедният е силно ограничен. А процентомерът на всеки болен показва, че липсата на лекарство или изследване в този списък за него е 100% отказ от лечение. Незначителни, символични са доплащанията от здравната каса на множество лекарства. Поради това част от хронично болните престават да ползват здравната книжка и си купуват лекарствата на свободни цени. Нешо повече, отделни лекарства имат различни цени – в аптеките те са с по-високи цени по здравна каса и по-ниски за другите пациенти. И това ако не е източване на здравната каса! Поради бедност редица болни не купуват част от предписаните им и необходимите им лекарства. И това на никой медицински експерт, журналист и министерски чиновник не му прави впечатление! . Стремежът към парите доведе до разкриването на частни болници и кабинети в големите градове. В същото време течеше процес на умишлено закриване на общинските болници в малките населени места, понеже не носели печалба! В резултат дори големи райони от страната, особено планинските и крайграничните земи останаха без здравеопазване. За да получи човек медицинска помощ трябва да измине множество десетки километри по разбитите трето, четвърто и петокласни междуселски пътища, а има и места до които не може да достигне и т. нар „спешна помощ“. А ако семейството няма лека кола, и състрадателни комшии, по същество болният е обречен, особено при инфаркт и инсулт . А в тези части от страната като правило личните лекари се появяват един или два пъти седмично, а дори в областни центрове няма денонощно работеща аптека, а в селата и дори обикновена аптека. Ограничаване на достъпа до здравна помощ са т.нар. „направления“. Когато ти откажат направление за специалист за твоето заболяване за теб това е 100% недостъпност да здравна грижа. Това от една страна. От друга – пациентите стават зависими и сервилни пред личните лекари, унижават се само и само да получат направление. А от трета страна се формират вериги (свързани приятелски или бизнес кръгове) за използване на направленията. В Конституцията на Република България пише, че здравеопазването е безплатно. Но по същество то е платено. Кой ли го е грижа за Конституцията? И то е яко платено от пациентите. При средно доплащане между 20 и 30% с лични средства от пациентите за ЕС, то размерът в България е около 55% - най-високо в ЕС. А за отделни заболявания е дори над 80%. . То води до огромна несправедливост. В България има най-високата смъртност в ЕС. По причина за смъртността на първо място са сърдечно-съдовите заболявания – около и над 55%, т.е. всеки двама от трима почиват от тези заболявания. Най-често боледуват хората и се нуждаят от здравна помощ във възрастта след 60 години. Те са около две трети от ползващите системата на здравеопазването. Но сърдечно-съдовите заболявания за тази възраст са характерни за над 80% от възрастните хора. В същото време това е групата заболявания (с изключение на редките заболявания), при която има най-значимо доплащане от пациентите, по мнение на редица специалисти – над 80%. На второ място след тази група са раковите заболявания. И дори за тях бе намален делът на реимбурсиране (доплащане от здравната каса). По същество тези две групи заболявания включват почти всички пенсионери, а те са най-бедните. И се получава, че най-бедните доплащат най-голям дял от здравната помощ. А къде отива солидарността на системата? А къде отида справедливостта, след като цял живот си плащал здравни вноски? А дали това не е направено нарочно, с цел геноцид на възрастните хора – незначителни пенсии и големи доплащания за лечение?  Обикновено у нас тя е наричана източване. Проблемът не е в понятието, а в резултатите. Увеличени са над 5 пъти средствата за здравеопазване за десет години, а няма резултат, има масово усещане на неудовлетворение. Нараства броя на частните болници, намаляват общинските болници, във фактически фалит са редица окръжни болници. Това влошава не само достъпа до медицински грижи, но и увеличава спекулата с цените на здравната помощ. Най-значима е спекулата с лекарствата и лекарствените препарати, импланти и хранителни добавки. По публични данни за лекарства в България се изхарчват над 5.2 млрд. лева. От които преобладаващата част – над 50% са лични средства от пациентите. По този показател България изпреварва почти всички европейски страни. Обществена тайна е, че в повечето европейски страни (значително по-богати) цените на лекарствата са по-ниски от тези в бедна България. Дори произвежданите в България лекарства са много по-скъпи от цените им в чужбина. Цените на лекарствата се увеличават пряко и скрито. Вносителят на определено лекарство или хранителна добавка ги пакетира и пуска в аптечната мрежа. След време , без да променя опаковка и съществено да изменя цената, намалява количеството на вложеното в опаковката лекарство или хранителна добавка. Например вместо 120 хапчета, те стават 90. Спекулата е явна, но не се знае защо тя не се вижда от Комисията за защита на потребителите и специализираните контролни органи върху лекарствата и храните. А в някои европейски страни има ясен регламент на образуването на цените на лекарствата! Но ние не сме от тях.  Тя е повсеместно разпространена. Една част е узаконена чрез правилници и наредби. Типичен пример е изборът на лекар за лечение в болница – от 300 до 900 лева. Не по-малка е корупцията „под масата“, когато болни или техни близки нерагламентирано плащат на известни и изтъкнати лекари – специалисти по различни болести. По-добрите и качествено работещи, по-търсените лекари следва да получават и по-големи трудови възнаграждения, но не за сметка на пациентите, а от сметката на болницата – държавна, общинска или частна. Силно разпространена е и корупцията при обществените поръчки за доставката на лекарства, лекарствени препарати, импланти, консумативи миещи средства, постелочен инвентар и т.н.  Публична тайна е бедственото положение на т. нар „спешна помощ“. Няма достатъчно съвременни и здрави коли, няма необходимата апаратура, няма достатъчно лекари. А за медицински хеликоптери дори никой не желае и не може да си помечтае. Като прибавим и неадекватните реакции на голяма част от операторките на 112 – ситуацията се разбира, че е бедствена. Особено ако си над 60 години възраст. Почти нямаш шанс навреме да дойде линейката. Да, спешната помощ и особено спешните отделения на големите болници твърде често са пренатоварени, понеже няма необходимата спешна помощ в ДКЦ. Някой неадекватно мислещ чиновник, гледайки тавана, е измислил, че личните лекари трябва да са на разположение по 24 часа в денонощието през всичките дни на седмицата и 365 дни в годината! Това по същество е отказ от помощ за болните. Лекарите не са машини, нито пък роби на пациентите. И една голяма част от болните в неприемното време на личните лекари, заедно с неосигурените, се изсипват пред спешните отделения на болниците. И държавните и общинските болници поемат удара на неотложната и спешната помощ. Какво да се прави? Назад към бъдещето на здравеопазването! Социологическо изследване на Афис разкрива, че огромната част от българите: не искат допълнително да доплащат за лечение; 67% са против идеята на счетоводителят Ананиев да се въведе задължително допълнително здравно осигуряване; 80% са за премахване на спекулативното оскъпяване на лекарствата; 69% са за това най-високоплатените чиновници да плащат пълния размер на здравната вноска; 64% от българите са за премахване на търговския характер на държавните болници и поликлиники и т.н. Най-важното е, че преобладаващата част (51%) са за преминаване към пряка бюджетна издръжка на здравеопазването – без здравна каса, по подобие на националните здравни служби във Великобритания, Испания и Швеция. Авторите на анкетната карта са пропуснали да попитат анкетираните дали искат модела на пряка бюджетна издръжка, който бе в България преди недомислието на СДС, реализирано в действащата сега здравна система", "date": "2018.10.18", "title": "Пациентска визия за болното здраве"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388514-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BE%D1%81%D0%B8%D1%8F", "text": "    Свети пророк Осия, син Беериев, произхожал от Исахаровото коляно (1). В онези времена много израилтяни отстъпили от истинския Бог и като забравили Неговите благодеяния и чудеса, се покланяли на идолите. Но богобоязненият Осия служел на Единия истински Бог, сътворил небето и земята и извел евреите от Египет с крепката Си ръка. Осия наставлявал хората, отпаднали от истината, и с мъдрите си увещания отново ги обръщал към благочестието на дедите.     По вдъхновение от Светия Дух Осия много пророкувал за израилския народ. Изобличавайки беззаконните жители на Израилското царство, той му предсказвал големи бедствия от враговете, асирийски плен и после обръщане към Бога (2). Той предсказал и разпространяването на истинското Богопознание по цялата земя ( . Ср.  ), края на Аароновото свещенство и старозаветните жертви ( ), а също и завръщането на младенеца Иисус от Египет (3), Неговото възкресение на третия ден (4) и победата Му над смъртта (5). Всички тези пророчества са записани от Осия в неговата книга, която се състои от 14 глави. Като изречени чрез Светия Дух, всички те се нареждат сред другите боговдъхновени книги на Свещеното Писание. Пророк Осия живял дълги години* и в дълбока старост починал 820 години преди Рождество Христово, и е погребан с мир.", "date": "2018.10.18", "title": "Св. пророк Осия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388515-18-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "31 г. - В Рим по предварително начертан план е убит заговорникът Сеян.   1748 г. - Приключва Войната за австрийското наследство.   1795 г. - Обесена е Злата Мъгленска, след като е измъчвана зверски от османците, заради отказа ѝ да приеме мохамеданството; канонизирана е за светица.   1867 г. - САЩ влиза във владение на Аляска, след като я купува от Русия за $7,2 милиона.   1890 г. - Основан е град Виндхук, Намибия.   1892 г. - Открива се първата платена далекосъобщителна телефонна линия Чикаго - Ню Йорк.   1906 г. - В Русия е обявено равноправие между съсловията в обществото.   1912 г. - Балканска война: Сръбският крал Петър I Караджорджевич издава обявление \"Към сръбския народ\" като страната му се присъединява към войната.   1918 г. - В Париж е обявена декларация на президента на САЩ за даване на независимост на Чехословакия от Австро-Унгария.   1922 г. - Създадена е британската радиостанция Би Би Си (BBC).   1941 г. - Втората световна война: В Токио е арестуван съветският разузнавач Рихард Зорге.   1944 г. - Втората световна война: Червената армия нахлува в Чехословакия.   1945 г. - СССР получава планове на американската атомна бомба от Клаус Фукс.   1967 г. - Съветският космически апарат Венера 4 каца на Венера и става първият апарат, който измерва атмосферата на друга планета.   1981 г. - Открит е Античният театър в Пловдив   1989 г. - Ерих Хонекер, лидера на ГДР, подава оставка.   1991 г. - Азербайджан обявява независимост от СССР.   1993 г. - В Латвия е възстановена националната валута лат.  ", "date": "2018.10.18", "title": "18 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388516-%D0%BF%D0%BE%D0%BB%D0%B7%D0%B8%D1%82%D0%B5-%D0%BE%D1%82-%D0%BF%D0%BB%D0%BE%D1%81%D0%BA%D0%B8%D1%8F-%D0%B4%D0%B0%D0%BD%D1%8A%D0%BA-%D1%81%D0%B0-%D0%B7%D0%B0-%D1%81%D0%B2%D1%80%D1%8A%D1%85%D0%B1%D0%BE%D0%B3%D0%B0%D1%82%D0%B0%D1%82%D0%B0-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE", "text": "България е с най-ниския корпоративен данък – данък печалба на големите фирми. Дължим го на правителството на БСП с премиер Станишев.     Това правителство намали корпоративния данък от 15 % на 10 %. В Германия и другаде този данък е над 38 %, защото колкото една фирма е по-голяма и печеливша, плаща по-висок данък. Средствата от него отиват за социални нужди. Факт – наричащото себе си ляво правителство на наричащата себе си лява БСП намали този данък в угода на олигарсите. Пак в полза на крупния бизнес БСП се оказа единствената лява партия в света, която въведе десния плосък данък. КЪДЕ И ЗА КОГО СА ПОЛЗИТЕ ОТ НАМАЛЕНИЯ НА 10 % КОРПОРАТИВЕН ДАНЪК ?  ОСВЕН ЗА ОЛИГАРСИТЕ ! КЪДЕ И ЗА КОГО СА ПОЛЗИТЕ ОТ ПЛОСКИЯ ДАНЪК ?  ОСВЕН ЗА КРУПНИЯ БИЗНЕС И СВРЪХБОГАТАТА ЧАСТ ОТ НАСЕЛЕНИЕТО ?    ", "date": "2018.10.18", "title": "Ползите от плоския данък са за свръхбогатата част от населението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388517-%D0%B4%D0%B8%D0%BB%D0%B5%D0%BC%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%E2%80%93-%D0%BA%D0%B0%D0%BA-%D0%B4%D0%B0-%D0%BF%D0%BE%D1%80%D0%B8%D1%86%D0%B0%D0%B5-%D0%BF%D1%80%D0%B8%D0%BD%D1%86-%D0%BC%D0%BE%D1%85%D0%B0%D0%BC%D0%B5%D0%B4,-%D0%B1%D0%B5%D0%B7-%D0%B4%D0%B0-%D1%81%D0%BF%D1%80%D0%B5-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D1%80%D0%B5%D1%84%D0%BE%D1%80%D0%BC%D0%B8", "text": "Искам да изложа три разсъждения по сагата с Джамал Кашоги. Първо, пред очите ми непрекъснато е образът на този едър като мечка мъж, който единствено е искал да види как неговото правителство се реформира по по-приобщаващ и прозрачен начин, и който е бил убит в някой тъмен ъгъл на саудитското консулство в Истанбул от 15-членен саудитски екип за мокри поръчки, за който се твърди, че бил въоръжен с трион за рязане на кости. Извратеността и малодушието зад това са просто отвратителни.     Второ, не вярвам дори за миг, че това е било несанкционирана операция и фактическият управник на Саудитска Арабия, принц Мохамед, който иначе е доста активен, е бил в неведение, та дори и нещо повече. Затова, не като журналист, а като американски гражданин, вече ми стана противно да гледам как моят президент и неговият държавен секретар партнират със саудитските власти, за да скалъпят някаква история за покриване на нещата. Дългосрочните последици за всеки журналист – или политически критик в изгнание, където и да било – са смразяващи. Между другото, не смятам, че ще им се размине.     Така стигам до третата си мисъл: как смята Америка да се отнесе към въпроса за баланса между нашите ценности и защитата на своите интереси? Според мен най-добрият начин да се отговори на това е да се върнем към същината. Винаги съм знаел, че реформаторската програма на принц Мохамед има малки шансове да успее, но бях сред нейните поддръжници – и същевременно призовавах правителството на Тръмп да очертае граници около неговата тъмна страна – поради една много конкретна причина. Тази причина нямаше нищо общо с принц Мохамед. Мен лично изобщо не ме е грижа кой управлява Саудитска Арабия Ем Би Ес, Ес О Ес или Кей Еф Си /M.B.S (инициала на принц Мохамед бин Салман), S.O.S., K.F.C./.     Тази причина е свързана с начина, по който определих американския национален интерес в Саудитска Арабия след 11 септември. Не става дума за петрола, оръжейните продажби, нито за противопоставянето на Иран. Става дума за религиозна реформа в исляма, която може да дойде единствено от Саудитска Арабия, страната, където се намират най-свещените за исляма градове Мека и Медина. По чиста случайност първата ми работа като чуждестранен кореспондент беше в Бейрут през 1979 г. Първите две големи събития, които отразявах, бяха иранската революция и завземането на Голямата джамия в Мека от ултрафундаменталистки саудитски екстремистки проповедник, който твърдеше, че династията Ал Сауд са корумпирани, женкари и почитатели на западната култура. Това завземане на джамията в Мека потресе саудитската управляваща династия. И така, за да укрепи авторитета си в сферата на религията и да се защити, през 1979 г. династията направи остър религиозен завой надясно, оставяйки духовниците да налагат доста по-строг контрол върху обществото и да засилят износа на своята пуританска салафитска версия на сунитския ислям – чрез строене на джамии и училища от Лондон до Индонезия и от Мароко до Кабул, финансирани от по-високите цени на петрола. Това имаше изключително отрицателно отражение върху образованието и правата на жените и политическите свободи в целия арабско-мюсюлмански свят – а най-крайната версия на този фундаментализъм, салафитският джихадизъм, вдъхнови и похитителите от 11 септември и „Ислямска държава“. Според мен 11 септември беше най-лошото нещо, случило се на Америка през моя живот. Може да спорим какъв беше правилният отговор на тези атентати – Афганистан, Ирак, глобалната война срещу тероризма, създаването на министерството на вътрешната сигурност или поставянето на метални детектори навсякъде. Но не може да спорим за цената. САЩ дадоха хиляди животи и около 2 трилиона долара, за да обезвредят заплахата от мюсюлмански екстремисти – от Ал Каида до ИДИЛ – долари, които можеха да отидат за толкова много други нужди на американското общество. Според мен 11 септември се корени в два ужасяващи пазарлъка. Единият беше между саудитската кралска династия и религиозната върхушка в кралството, при който всеки даде благословията си на другия. Другият беше циничният пазарлък на Америка със саудитците, който беше в следния дух: „Момчета, просто дръжте петролните си помпи отворени, цените си ниски и не закачайте прекалено много израелците, и можете да правите каквото си искате – проповядвайте каквато искате омраза в джамиите си, публикувайте каквито искате конспиративни теории във вашите вестници и третирайте жените си, както искате“. На 11 септември Америка беше ударена от чистата есенция на всичко това. Затова от 11 септември тази колонка на вестника е изключително критична към саудитските лидери за това, че те не реформираха своята версия на исляма, нещо, което би изисквало и икономическа, и социална модернизация. Те арестуваха религиозни екстремисти, но почти никога не влизаха в публична война на идеи с тях. Затова нещото, което най-много ми привлече вниманието по отношение на принц Мохамед и породи у мен най-големи надежди, беше неговата първоначална готовност да влезе във война на идеи с религиозните хардлайнери, обявявайки публично: „Не пишете, че „правим нова интерпретация“ на исляма – ние „възстановяваме“ исляма в оригиналния му вид“. Той заявяваше публично, че в първоначалния си вид ислямът е бил толерантен към другите вероизповедания и овластяването на жените и е бил отворен към нови идеи. Той сякаш целеше да замени саудитския фундаменталистки ислям и духовенството му като основен източник на легитимност за режима с по-светски саудитски национализъм – разбира се със силна антииранска и антикатарска нотка. Може би това е било само преструвка за прикриване на заграбване на власт и спечелване на западна подкрепа. Но мнозина от младите саудитци, с които съм разговарял, мислеха, че е това са истински усилия и искаха те да продължат. По въпроса за най-токсичния износ на Саудитска Арабия, който засегна Америка и целия свят – джихадисткия ислямизъм – принц Мохамед правеше и говореше истински обещаващи неща. Както написа в статия за „Вашингтон пост“ дългогодишният американски преговарящ в Близкия изток Денис Рос: „Назначаването от принц Мохамед на Мухамад Иса за ръководител на Световната мюсюлманска лига изпрати силно послание за толерантност и отхвърляне на радикалните ислямистки учения. Посещението му в Музея на Холокоста в САЩ, ангажиментът му за междурелигиозен диалог и призивите му за мир бележат значително отдалечаване от предшествениците му“. Но сега правителството на принц Мохамед има и кръвта на Джамал по ръцете си. Трябва ли всички да пренебрегнем това, както прави президентът Тръмп? Не, не трябва и впрочем не можем. За недотам запознатите, според мен с обещанието на принца, без значение доколко сте смятали, че той е в състояние да донесе социална, икономическа и религиозна реформа, е свършено. Той направи себе си „радиоактивен“ – при липсата на надеждно, безпристрастно обяснение за изчезването на Джамал и очевидното убийство. Принц Мохамед може да съумее да се задържи на власт в Саудитска Арабия, но цялата му реформаторска програма изискваше преки чуждестранни инвестиции – а от месеци парите изтичат извън Саудитска Арабия, а не текат към нея. Сега ще стане по-лошо. Да, отразявал съм развоя на събитията след касапницата на площад „Тянанмън“. Знам, че парите имат къса памет. Но Саудитска Арабия не е Китай. Просто за много инвеститори от правителството на принц Мохамед излизат прекалено много безумия и те не искат да се обвързват дългосрочно там, което е доста лошо. Това ще отслаби всякакви надежди за бъдещи реформи. Има и още едно усложнение. Дори и принц Мохамед да бъде изтласкан настрани, ако мислите, че като него има още поне 100 саудитци със същата стоманена твърдост, умелост и безпощадност, с които той наложи правото на жените да шофират, изтеглянето на ислямската полиция от улиците и отварянето на кината, грешите. Няма такива. Всички тези реформи имаха активни консервативни противници. Това не е Дания, а без широкообхватни социални, икономически и религиозни реформи Саудитска Арабия може да се превърне в огромна провалена държава. Не забравяйте, че един от най-големите извори на „Ислямска държава“ за млади попълнения беше Саудитска Арабия. Между другото, ако смятате, че принц Мохамед има тъмна страна, трябва да повдигнете някои камъни в кралството. Ще откриете хора с големи бради, които не говорят английски и вярват в най-безумни неща за шиити, евреи, християни, индуси, Америка и Запада. И, повярвайте ми, сега те приветстват предполагаемото убийство на Джамал. И така още веднъж, какво да направим? Нямам прост отговор. Това е бъркотия. Знам само, че САЩ трябва да намерят начин да порицаят принц Мохамед по въпроса – без да изглежда, че нападат целия саудитски народ и дестабилизират страната. Трябва да направят така, че социалната/религиозната реформа в Саудитска Арабия да продължи – който и да управлява там. Защото това е от жизненоважен интерес за САЩ. Но срещу глупостта няма лек. Ако съюзникът ти е направил нещо толкова извратено и глупаво, каквото саудитците изглежда са направили в Истанбул, просто няма лесно решение. Но Тръмп може да започне от това да назначи посланик в Саудитска Арабия. Такъв досега той не е изпратил – и това вече започва да се забелязва.", "date": "2018.10.18", "title": "Дилемата на Америка – как да порицае принц Мохамед, без да спре саудитските реформи"}
{"url": "http://www.classa.bg/%D1%81%D0%B2%D1%8F%D1%82/item/388511-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D0%BA%D0%B8%D1%80%D0%B8%D0%BB", "text": "Предстоящата автокефалия на Украинската православна църква е голямо поражение за Путин и патриарх Кирил. Но за това те могат да се сърдят единствено на себе си, смята руският журналист  Константин Егерт. Ето аргументите:   Киевската катедрала „Света София\" днес е музей, където могат да се разгледат едни от най-уникалните средновековни мозайки в Централна Европа. В началото на октомври в катедралата кипи усилена работа, издигнато е скеле, ремонтите са в пълен ход. Най-вероятно именно тук пратениците на Вселенския патриарх Вартоломей ще прочетат официалния декрет, с който на Украинската православна църква се предоставя самоуправление.   Тотален разрив   Засега точната дата, на която ще бъде провъзгласена автокефалията, още не е известна, но решението на Вартоломей вече доведе до пълен разпад на отношенията между Украинската и Руската православна църква. „Московската църква\", както често я наричат в Украйна, е религиозен покрив на най-голямата православна общност в тази страна. Тя има административна независимост, но смята тъкмо Москва за свой духовен дом. Още през 1688 година Константинополският патриарх Дионисий предоставя на московските патриарси правото да назначават киевските митрополити. Възникнала преди близо 17 века, Константинополската патриаршия е най-старата измежду 15-те автокефални православни църкви и традиционно бива смятана за „първа сред равни\". Днес патриарх Вартоломей твърди, че указът от 17 век е бил временно решение. Той възнамерява да възстанови върховенството на Вселенската патриаршия в Украйна и в резултат от това да даде на Украинската православна църква правото да бъде самостоятелна. През 1990-те години, след разпадането на СССР, в Украйна възникнаха две православни църкви, които тогава бяха обявени за нелегитимни. Сега Вартоломей отмени и това решение. Московският патриарх Кирил реагира гневно: в началото на седмицата той постанови да се прекъснат всички официални връзки с Вселенската патриаршия. Това означава, че руски духовници вече нямат право да участват в общи богослужения с представители на Вселенската патриаршия, а руски богомолци не могат да получават причастие в църкви под егидата на Вартоломей. Съперничеството между Руската православна църква (РПЦ) и Вселенската патриаршия не е от вчера. Константинополската църква наистина е най-старата, но в днешни дни е съвсем малка. Докато РПЦ е независима едва от 16 век, но пък в момента е най-богатата православна църква и има най-много последователи. През 1996 година тогавашният московски патриарх Алексий II за няколко седмици прекрати отношенията с Вселенската патриаршия поради спор, аналогичен на днешния: за православната юрисдикция в Естония. В резултат от този спор в Естония възникнаха две православни църкви. Едната е лоялна към Москва, а другата - към Вселенската патриаршия. И все пак: кризата около украинската автокефалия е най-сериозната в по-новата история. След като Владимир Путин анексира Крим и на практика нахлу в Източна Украйна, патриарх Кирил верноподанически последва линията на Кремъл. В публичните си изяви той се гневи срещу „гражданската война в една братска страна\" и нарича руснаците и украинците „един народ\". Такива твърдения са далеч от реалността, те на практика изцяло игнорират руската инвазия и украинския държавен суверенитет. Местният лидер на промосковската православна църква в Украйна митрополит Онуфрий на практика върши същото, макар и по-предпазливо.     Загърбване на всичко руско   Не закъсняха и реакциите в украинското общество, което все повече клони към мнението, че „Московската църква\" е агент на Путиновата пропаганда. С течение на времето съответно все по-интензивни ставаха и призивите за украинска автокефалия. През 2016 година руският патриарх Кирил отказа да участва във Вселенския православен съвет под председателството на Вартоломей на остров Крит. Кирил убеди и ръководителите на православните църкви на България, Грузия и Антиохия да последват това решение. За Вартоломей такива действия са очевиден опит да бъде подкопана собствената му позиция, поради което той втвърдява своята линия по отношение на Москва. И когато украинският президент Порошенко го помоли да даде независимост на украинската църква, Вартоломей веднага се възползва от момента. Това не означава, че Московската патриаршия ще бъде забранена в Украйна. Тамошните закони гарантират свободата на вероизповеданията. Много епископии и енории ще продължат да смятат Кирил за свой духовен предводител. Въпреки това в Украйна върви процес на загърбване на всичко руско. Този процес беше ускорен от войната и занапред навярно все повече вярващи ще се присъединяват към новата независима Украинска православна църква. Тя от само себе си все повече ще се превръща в носител на украинския патриотизъм, подправен с немалко национализъм. Това е неизбежната последица от украинския национален градеж, който беше катализиран от агресията на Путин. Най-големият победител в този процес е президентът Порошенко, който през 2019 година ще се бори за нов мандат. А големите губещи са патриарх Кирил и руският държавен глава Владимир Путин, които обаче могат да се сърдят за това поражение единствено на самите себе си.", "date": "2018.10.18", "title": "Поражението на Путин и Кирил"}
{"url": "http://www.classa.bg/%D1%81%D0%B2%D1%8F%D1%82/item/388512-%D0%B3%D1%80%D0%BE%D0%B7%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "С циничната си и безскрупулна политика саудитската кралска династия съсипва не само собствения си имидж, но и цялата страна, пише нашият коментатор Керстен Книп по повод най-новите развития  в аферата \"Кашоги\".           Така се случват нещата в света на сенките: който се съюзи със съмнителни лица, не бива да разчита на тяхната лоялност в случай на нужда. Това ще изпитат сега на собствен гръб мъжете от 15-членния специален отряд, които в началото на октомври са пристигнали от Саудитска Арабия в Турция, промъкнали са се в саудитското посолство в Истанбул и по всяка вероятност са убили саудитско-арабския журналист Джамал Кашоги. Случаят предизвика такава вълна от възмущение, каквато поръчителите на убийството очевидно изобщо не са си представяли.   Тайните служби: Принц Салман е знаел   Сега саудитското кралско семейство бърза да публикува една декларация, от която, според информации на американската телевизиия CNN, може да се очаква най-вече това съобщение: кралското семейство изобщо не е знаело за престъплението. С други думи: събрали са се някакви съмнителни типове, които на своя глава са отишли в Турция и са извършили убийството без знанието на кралското семейство, което, естествено, е дълбоко възмутено. Затова помощниците сега трябва да бъдат подведени под отговорност. Даже писател на романи за мафията не би могъл да го съчини по-добре.   На тази снимка се вижда как Кашоги влиза в посолството на Саудитска Арабия в Истанбул. Оттогава от него няма следа.   Все пак има поне един човек, който сигурно ще повярва на тази декларация - американският президент Доналд Тръмп. След разговор със саудитския крал Салман той вече си присвои саудитския израз за \"бандата убийци\", които се били наговорили за пъкления си план. Кашоги, казва Тръмп, е загинал от ръката на един \"злодей-убиец\" и в кралското семейство няма съотговорни лица. Американските тайни служби очевидно гледат другояче на нещата. Според информации в медиите, те са подслушали разговори на саудитски офицери, които планирали да отвлекат Кашоги в Саудитска Арабия. Според преценките на тайните служби, новият силен човек в Рияд - престолонаследникът Мохамед бин Салман - най-малкото е знаел за операцията. А това означава, че реномето му пред световната общественост е, меко казано, накърнено.   Джамал Кашоги в Давос през 2011 година   В това развитие всъщност няма нищо изненадващо, тъкмо напротив. Аферата \"Кашоги\" просто бележи досегашния апогей в политическата кариера на един властник, който за краткото време, откакто управлява, постоянно се набива на очи със своята цинична и безскрупулна политика. Към нея спада например спорът със съседен Катар, който прерасна в бойкот, само защото на престолонаследника не му харесва политическият курс на малкото емирство. Към същата тази цинична политика спада и военната интервенция по въздуха в Йемен, който е с голяма преднина най-бедната страна в арабския свят. По данни на ООН, до август тази година там са загинали близо 5 600 цивилни граждани. Други 10 400 цивилни граждани са били ранени, а милиони са изцяло зависими от хуманитарни помощи.   Един брутално авторитарен курс   Саудитското ръководство подхожда твърдо и към собственото си население. Блогърът Раиф Бадауи, който от години е зад решетките заради сравнително безобидна критика към режима, е само един от множеството опозиционери, гниещи по затворите. През лятото бяха арестувани и много защитнички на женските права. Всички те застъпваха възгледи, които могат да бъдат окачествени като сериозна провокация само в една абсолютистка система. Други пострадаха още по-тежко: по данни на \"Амнести интернешънъл\", през 2017 година са били екзекутирани политически противници на режима.   Кадър от протест пред посолството на Саудитска Арабия във Вашингтон   Мохамед бин Салман, лицето на уж модерната Саудитска Арабия, която разреши на жените си да карат коли и да ходят на кино, се самоинсценира като страстен реформатор. Досегашните му изяви в тази посока бяха определено сполучливи. Страната дори успя да си спечели известни симпатии. Сега обаче се оказва, че зад тези козметични промени се крие един брутално авторитарен курс, който има за цел да подсигури политическото бъдеще на саудитската кралска династия. Твърде съмнително е обаче дали този план ще успее. Вече заваляха откази за участие в планирания за идната седмица международен икономически форум в Рияд. Местната валута достигна най-ниското си ниво от две години насам, курсовете на акциите също падат. И понеже икономиката е въпрос и на имидж, много западни фирми вече забелязват, че сътрудничеството със Саудитска Арабия може сериозно да увреди репутацията им. Затова съответните кръгове в Рияд трябва си зададат въпроса дали Мохамед бин Салман, рекламното лице на саудитския псевдо-реформизъм, наистина е подходящ да води страната към бъдещето.", "date": "2018.10.18", "title": "Грозната истина за Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/388513-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D0%B4%D0%BE-%C2%AB%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D0%B5%D1%84%D0%B5%D0%BA%D1%82%C2%BB-%D0%B2-%D1%80%D1%83%D1%81%D0%B8%D1%8F", "text": "Американските санкции доведоха до «неочакван подем» на руската икономика, пише   . Отбелязва се, че ограничителните мерки, наложени от САЩ, са провокирали ръста на цените на нефта и са отслабили рублата, което заедно е укрепило икономиката на Русия. Според версията на изданието, санкциите на Вашингтон срещу Техеран са довели до това, че в средата на август нефтът е поскъпнал с 14 %, а това позволява на търговците на «черното злато» от Русия значително да увеличат печалбата си.     Изданието подчертава, че котировките на руските нефтени компани «Роснефт» и «Лукойл» през 2018 година са се вдигнали с 56 и 39 процента съответно. Рублата на свой ред е поевтиняла с 15 процента от април, а ниската стойност на валутата означава ръст на конкурентноспособността на руските стоки. Отношенията между Москва и Запада се влошиха след държавния преврат в Украйна и присъединяването на Крим към Русия. САЩ и редица други страни обвиниха Москва в намеса и въведоха санкции срещу нея. Русия предприе ответни мерки и пое курс към импортно заместване. Кремъл нееднократно заявява, че Русия не участва във вътрешноукраинския конфликт, а Крим се е присъединил към Русия на базата на демократичните принципи — чрез референдум.  ", "date": "2018.10.18", "title": "Санкциите на САЩ доведоха до «неочакван ефект» в Русия"}
{"url": "http://www.classa.bg/%D1%81%D0%B2%D1%8F%D1%82/item/388509-%D0%BA%D0%B0%D0%BD%D0%B0%D0%B4%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8", "text": "В Канада възниква нов пазар за милиарди: от днес канадците могат да отглеждат до 4 стръка канабис у дома и съвсем легално да пушат марихуана за удоволствие. Германия би трябвало да се поучи  от Канада, смятат експерти.           В Канада възниква нов пазар за милиарди. От днес жителите на страната над 18 години (в някои провинции - над 19 години) могат да пушат марихуана за удоволствие. Тя се продава в специализирани магазини, както и в интернет. Всеки канадец може да притежава до 30 грама канабис, както и да отглежда у дома до четири стръка от растението. Такива са предписанията на федерално равнище, но всяка една от десетте канадски провинции може да налага ограничения по свое усмотрение.     Канада е първата индустриална държава, която легализира марихуаната. След продължителни преговори, през лятото двете камари на канадския парламент гласуваха закона с името Bill C-45. \"Нашата система ще държи канабиса настрана от нашите младежи и ще отнеме печалбите на организираната престъпност\", заяви премиерът Джъстин Трюдо при обявяването на датата за легализиране на канабиса. Цената е от решаващо значение   През 2017 година канадските граждани са похарчили почти 4 милиарда евро за нелегално закупена марихуана, сочат официалните данни. С легализирането на канабиса канадският премиер иска да пресуши нелегалния пазар. \"И той може и да успее\", споделя икономистът Юстус Хаукап от университета Хайнрих-Хайне в Дюселдорф и бивш председател на монополната комисия към германския Бундестаг. Хаукап дава пример с американския щат Колорадо, където свободната консумация на марихуана е разрешена от 2014 година насам. \"Нелегалният пазар на канабис не може да бъде пресушен от днес за утре. Това продължава известно време\", казва икономистът. Той минава за един от поддръжниците на легализирането на марихуаната. Според него е особено важно то да бъде съпроводено от разяснителни кампании. А това дали потребителят ще обърне гръб на своя дилър, зависи най-вече от цената. \"Марихуаната не бива да е много скъпа\", казва Хаукап. Той обаче подчертава, че консуматорите в американския щат Колорадо все пак са приели цената на легално продаваната марихуана, въпреки че тя е между 10% и 20% по-висока, отколкото на черния пазар. От друга страна канабисът не бива да бъде и много евтин, защото правителството не иска да поощрява никого да пуши марихуана. Канадското правителство вече е лицензирало 120 фирми, които могат да отглеждат марихуана. В специализираните магазини един грам канабис ще струва около десет канадски долара, което е около 7,5 евро. А Отава може да оказва влияние върху продажната цена чрез данъци. Понастоящем правителството предвижда данък от един долар за всеки продаден грам марихуана. Към него се прибавя и ДДС, който е различно висок в отделните провинции. Три четвърти от данъчните постъпления ще се вливат в касите на канадските провинции, а остатъкът - в бюджета на централното правителство. Недостиг или пренасищане на пазара?   От онлайн-платформата за инвеститори в бизнеса с канабис \"New Сannabis Ventures\" са убедени, че на канадския пазар в началото ще се усети недостиг. Причината: досега лицензираните фирми могат да задоволят потребностите от марихуана само за медицински цели. Останалата част ще се внася от чужбина, твърдят експертите. Други анализатори пък смятат, че след време ще се стигне до свръхпродукция. Легализирането на марихуаната се натъква и на остри критики. Някои от противниците предупреждават за опасността от повече автомобилни катастрофи, от психически разстройства сред младежите и от общото омаловажаване на проблема. Затова и в правителствените кръгове се води дискусия за въвеждането на нови кръвни тестове. А някои държавни работодатели вече издадоха нови правила за служителите си. Военните например нямат право да пушат марихуана осем часа преди започването на смяната им. А за полицаите пък важи пълна забрана. Някои авиокомпании също публикуваха нови правила за употребата на марихуана. Според анализаторите от \"New Frontier\", консумацията на марихуана в Канада на глава от населението е по-висока от тази в САЩ. Те твърдят, че до 2025 година оборотът от продажбите на канабис ще достига почти 6 милиарда евро годишно. Според изчисленията, в някои американски федерални щати са възникнали почти 300 000 нови работни места след легализирането на канабиса. Канада също се надява на подобно развитие. А предпоставките за това там са още по-добри. Защото за разлика от американските фирми, канадските производители могат и да изнасят марихуана в чужбина. Германия може да се поучи от Канада   Освен данъчните постъпления и новите работни места, канадското правителство проучва подробно и растящото значение на канабиса в световен мащаб. Все повече държави по света легализират марихуаната за медицински цели. Една от тях е Германия. В момента обаче нуждите в германските аптеки се покриват най-вече от канадския и холандския внос, тъй като държавно контролираното отглеждане на канабис в Германия все още не протича оптимално. Икономистът Юстус Хаукап одобрява канадската технология на отглеждане на канабис и разширяването на палитрата от маркови продукти. \"С оглед на увеличаването на пациентите, нуждаещи се от марихуана в Германия и проектите за регулиране на консумацията, би трябвало много внимателно да наблюдаваме процеса в Канада\", казва той. \"Можем много да се поучим от канадците\", заключава Хаукап.", "date": "2018.10.18", "title": "Канада: марихуана за всички"}
{"url": "http://www.classa.bg/%D1%81%D0%B2%D1%8F%D1%82/item/388510-%D0%B0-%D0%BA%D0%BE%D0%B9-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D1%81%D0%B0%D1%89-%D1%81%D0%BB%D0%B5%D0%B4-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Когато хули европейските съюзници, че не внасят достатъчно в касата на НАТО, Доналд Тръмп забравя тяхната солидарност след 11 септември – и парите, които тя им струваше.         Кого наричаме „съюзник\"? - пита президентът Тръмп. Ако трябва да сме точни, съюзник е всяка от онези многобройни държави, които и в най-мрачните часове за Америка стояха твърдо зад нея. Един-единствен път за 70 години НАТО приложи принципа на колективната защита. Приложи го не за да защити, примерно, своите европейски членове, които Тръмп постоянно хули, че не плащат достатъчно пари – колективната защита се задейства в полза на САЩ.      Всички държави от НАТО, а и редица други приятели на Америка, след 11 септември 2001 година влязоха във войната в Афганистан, за да се борят срещу извършителите на атентатите. Към Хиндукуш се отправиха над хиляда войници, които не бяха американци, включително и 57 германци. Европейските правителства платиха милиарди за операциите, а и до днес приемат бежанци от Афганистан – въпреки нагласата на много свои граждани, че този конфликт изобщо не ги засяга. Но защо ли никой в Берлин не изрича това на толкова висок глас, та да го чуе и Доналд Тръмп? Ами защото германският съюзник е прекалено зает със самия себе си.", "date": "2018.10.18", "title": "А кой помогна на САЩ след 11 септември?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388508-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B1%D0%B5%D0%B4%D0%B0-%D0%B5,-%D1%87%D0%B5-%D1%82%D0%B0%D0%BA%D0%B8%D0%B2%D0%B0-%D1%85%D0%BE%D1%80%D0%B0-%D0%B8%D0%B7%D0%BE%D0%B1%D1%89%D0%BE-%D1%81%D0%B0-%D1%84%D0%B0%D0%BA%D1%82%D0%BE%D1%80-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Единият бил джендър, другият - русофил: пак истерична караница между т.нар. \"Патриоти\". Проблем? Едва ли. Подобни циркове гледаме периодично. Голямата беда е друга: че изобщо допуснахме  такива хора до управлението.         Волен Сидеров спря телевизия \"Алфа\", за което обвини кабинета. После през черния екран на канала съобщи, че Валери Симеонов бил джендър и соросоид. Симеонов на свой ред сне политическото си доверие от Сидеров и го обяви за русофил, а лидерът на \"Атака\" намеси православието. Никой не може да обясни конкретно какво точно се случва в т.нар. патриотична коалиция. Ясно е едно - те отново се карат, а скандалът прилича по-скоро на цирк, отколкото на политически състоятелна драма.     Ясно е, впрочем, и това: избирателят вече не се смущава от подобни хаотични, на моменти дори истерични ситуации. Поради простата причина, че те се превърнаха в норма. Така си съществуваме от доста време насам. А за това патологично състояние са виновни всички мандатоносители.   Как се стигна дотук   Че ще се стигне дотук, беше ясно още през 2009 година, когато Волен Сидеров подкрепи първото правителство на Бойко Борисов, а кабинетът на ГЕРБ на практика съществуваше именно заради благоволението на националиста. В края на предсрочно прекратения мандат той ловко и съвсем очаквано премина в опозиция. За да се върне няколко месеца по-късно като златния пръст на управлението между БСП и ДПС, издигнало Делян Пеевски за шеф на ДАНС. Цирковете, които тогава организира на маса, под маса и в пленарна зала успешно отклоняваха вниманието от същинската му функция - да крепи кабинета \"Орешарски\" точно толкова дълго, колкото беше необходимо. Така и ГЕРБ, и БСП в коалиция с ДПС превърнаха националистите в значим и незаобиколим фактор в България. Впоследствие към тази група се включиха и т.нар. Реформатори, които също нямаха нищо против да управляват с т.нар. \"патриоти\" от ВМРО и НФСБ. Така се стигна до същностния момент - европейска България получи управление, което формално, с подписан документ, зависеше от националисти. За да се стигне после до сегашното правителство, в което същите тези националисти, заедно с Волен Сидеров, имат квоти и участват пълноправно. Това, че единият лидер блъска пенсионерки по границата, за да им попречи да гласуват, това, че другият лидер се обявява против политиката на ЕС с изявление от Крим, а третият се позовава на фалшиви новини, за да оправдае позиция на партията си срещу някаква измислена \"легализация на педофилията\", изглежда няма никакво значение за традиционното функциониране на държавата. Проявите им изнасилват нормалността, но с времето се превърнаха в досадна норма. Първоначално т.нар. \"системни политици\" си правеха труда да ги коментират, за да не изглежда чак толкова срамно. Но с течение на времето, в последната една година, патриотичните изстъпления станаха твърде чести, а критичното им коментиране мигом водеше до заплахата, че някой от тях напуска коалицията, което на свой ред причиняваше още по-голям скандал. Ето защо нито партньорите им от ГЕРБ, нито опозицията (която пък се надява на гласове именно от тази електорална ниша) се занимаваха с изстъпленията на националистите. Винаги, когато партиите от т.нар. патриотична коалиция се караха помежду си, министър-председателят Бойко Борисов се опитваше да ги сдобри, за да демонстрира стабилност. Така се стигна до настоящия момент, в който обидите между тях ескалират, „Атака\" обвинява НФСБ в антибългарска политика, НФСБ обвинява „Атака\" в проруски курс, а ВМРО мълчи. Междувременно картината бе обогатена от пътна катастрофа с жената на Сидеров - инцидент, който се оказа \"фатален\" само за огледалото на джипа ѝ и за суданския гражданин, шофирал другата кола. Тази случка стана повод за искане на министерски оставки, а очевидец се оказа бившият журналист, а скоро може би и бивш политик Николай Бареков. Няколко дни по-късно въпросният очевидец прогласи Сидеров за най-естествения консервативен лидер на България и му предложи общо явяване на европейските избори. Вариантите оттук насетне   Въпреки всичко това няма нужда да се притесняваме за стабилността на управлението. Защото ситуацията е всъщност съвсем прозаична: Сидеров иска да бъде водач на европатриотичната листа. НФСБ и ВМРО няма да го позволят, като Симеонов избърза да съобщи, че коалиция с Бареков и начело с „Атака\" е невъзможна. Което пък мигом доведе до спирането на \"Алфа\", до приказките за джендъри и соросоиди и до поредния скандал, в който всеки патриот обвинява другия. А в същото време министрите от всички партийни квоти са спокойни, правителството си работи. Вариантите оттук насетне са два: или Сидеров ще излезе от коалицията (формално), за да вдига рейтинга на бъдещото си обединение с Бареков, а мястото му ще бъде заето от „Воля\"; или след няколко дни всички ще са забравили за този скандал. И така до следващия път. Проблемът обаче не е в настоящата комично-истерична ситуация. Генералният проблем е, че изобщо стигнахме дотук - политически невменяеми и човешки невъзпитани хора да бъдат фактори в България, а истерията и откровената простащина да се оказват гарант за стабилно управление.", "date": "2018.10.18", "title": "Голямата беда е, че такива хора изобщо са фактор в България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388503-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Желателно е, да укрепите роднинските си връзките, а не да се заривате с работа. Душевното спокойствие и проблемите на близките си хора, трябва да поставите на първо място. В личният ви живот, са възможни такива неочаквани обрати, които ще ви заставят да промените плановете за следващите шест месеца. Имайте предвид, че само вие, създавате собствената си съдба. ТЕЛЕЦ ( 21 април - 21 май )  За да създадете атмосфера на взаимно доверие и добра воля в екипа е необходимо, да обсъдите не само работните моменти, но също така да разговаряте за ежедневието и личните си дела. Денят, ще изисква от вас искреност, щедрост и вдъхновение. Възможно е да спечелите голяма сума пари, която е по-добре да изхарчите веднага, а не да я сложите в сметката си. БЛИЗНАЦИ ( 22 май - 21 Юни ) Може спокойно да посветите началото на деня, за прости задачи, които не отнемат много време и не изискват сериозни материални инвестиции. Втората половина на деня, ще бъде по-успешна. Въпреки, че е възможна конфронтация с някого, вие ще бъдете достатъчно уверени в себе си.   РАК ( 22 юни - 23 юли ) Ще се чувствате добре, през първата половина на деня. През това време такива качества като смелост, искреност, мечтателност, творческо въображение и индивидуализъм, ще преобладават във вас. През втората половина на деня, активността ви, ще бъде насочена към материалните интереси и някоя специфична необходимост. ЛЪВ ( 24 юли - 23 август ) Днес, може да е стресиращ ден за вас. Не се отчайвайте, ако нещата не стават, така както искате или са недостижими в първата половина на деня. Близо до вечерта, нещата ще се променят и обстоятелства ще бъдат в голяма степен във ваша полза. ДЕВА ( 24-ти август - 23 септември ) Може да се изкушите от възможност за професионално или социално развитие, което ще ви бъде предложено благодарение на нечие покровителство или любовна връзка. Въпреки че шансовете, ще са наистина високи, не се отпускайте и не позволявайте на никого да ви въвлече, в една история, основана на неприлични принципи. ВЕЗНИ( 24 септември - 23 октомври) Зажаднели сте за лукс и красиви естетични предмети, с които да украсите дома си. Днес, ще е по-трудно да останете скромни и да се придържате към разумен план за разходите си. Вашите предпочитания и вкус, ще стават все по-рафинирани и уникални.   СКОРПИОН ( 24 октомври - 22 Ноември ) Денят обещава неочакван успех и късмет - може лесно да получите това, което искате. Възможно е, да получите интригуващо предложение от чужбина. Това е един добър ден за планиране на образование в чужбина или закупуване на пакет за екскурзия. Може да постигнете много, благодарение на вашата вяра, артистичен талант и общо чувство за естетика и креативност.   СТРЕЛЕЦ ( 23 Ноември - 21 Декември ) Чудесни възможности за вземане на заем или за участие в международен финансов проект се отварят пред вас. На по-скромен план, може да се увеличи заплатата ви, да ви предложат щедър бонус или шефовете , може да имат по-благоприятно отношение към вас. КОЗИРОГ (22 Декември - 20 януари ) Конфликт от битов/ семеен характер е възможен в дома ви днес . Все пак, това ще бъде идеалният момент за мирно обсъждане на проблемите, свързани със семейството, дома, предстоящата ваканция или възпитанието на децата.  ВОДОЛЕЙ ( 21 януари -  19  февруари ) Финансовата полза от работа с другите, ще бъде значителна, ако не прекалявате с вашата уникалност и устоите пред съмнителните оферти на някого. Днес трябва да бъдете по-внимателни при закупуване на подаръци, приемане на съмнителни проекти, придобиване на компютърни игри или софтуер.   РИБИ ( 20 февруари - 20 март ) Може да имате много силно усещане, за това от какво се нуждаят хората, които обичате и да бъдете в състояние да подкрепите вашите предположения, в очевидно осезаема материална форма. Бъдете вежливи и наградата ви, ще бъде наистина достойна. Избягвайте контакти и връзки, които изглеждат съмнителни.", "date": "2018.10.18", "title": "Дневен хороскоп 18 октомври"}
{"url": "http://www.classa.bg/%D1%81%D0%B2%D1%8F%D1%82/item/388504-%D0%B5%D1%81-%E2%80%93-%D1%81%D0%B1%D1%8A%D1%80%D0%BA%D0%B0%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F,-%D0%B3%D1%80%D0%B0%D0%B4%D0%B5%D0%BD%D0%B0-%D0%B2%D1%8A%D1%80%D1%85%D1%83-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8%E2%80%A6", "text": "ЕС е сбъркана империя, градена върху либерални ценности. Не може империя и либерални ценности едновременно. Работещ вариант би била консервативна империя.      Т.е. центърът да забрани еднополовите бракове, повечето религии, да обяви християнството за основна, неговите ценности за светски, да застави пришълците да се образоват и покръстват, да учат езиците на местните, да ограничи властта на корпорациите, външни за ЕС (протекционизъм), да инвестира в семейството и в раждането на много деца (на мястото на сегашното жертване на децата, в името на кариерата). Обща държава от много народи може да е единствено империя. А империя, без консерватизъм е невъзможна. Ето затова ЕС е сбъркан изначално проект, който ще рухне от само себе си (вече се случва с UK и Унгария).    ", "date": "2018.10.18", "title": "ЕС – сбъркана империя, градена върху либерални ценности…"}
{"url": "http://www.classa.bg/%D1%81%D0%B2%D1%8F%D1%82/item/388505-%D0%BD%D1%8F%D0%BA%D0%BE%D0%B3%D0%B0-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%85%D0%BE%D1%80%D0%B0-%D0%B1%D0%B8%D0%BB%D0%B8-%D0%B1%D0%BE%D0%B3%D0%BE%D0%B2%D0%B5", "text": "Индийска притча   Някога всичките хора били богове, но те пренебрегнали своята Божественост. Тогава Брахма, Върховният Бог, решил да им отнеме Божествената Сила и да я скрие на такова място, където да не могат да я намерят. Обаче намирането на такова място се оказало голям проблем.  Брахма събрал всичките върховни Божества, за да решат проблема. Те предложили Божествеността да бъде скрита под Земята.    Но Брахма не се съгласил и казал: „Не, не става. Човекът ще започне да копае и ще я намери.“  Божествата предложили друг вариант: „Тогава ще я хвърлим дълбоко в Океана.“  Брахма отговорил: „Не. Рано или късно човекът ще изследва дъното на океана, ще я намери и ще я изнесе на повърхността.“  Божествата разбрали, че няма къде да скрият Божествеността. Не могли да намерят място на Земята или в Океана, което да е недосегаемо за човека.  Брахма неочаквано казал: „Ето какво ще направим с Божествеността. Ще я скрием дълбоко в самия човек, защото това е единственото място, където той никога няма да я търси…“  Оттогава човекът изследва Земята, търси, спуска се и се издига, гмурка се и копае, търсейки нещо, което може да намери само вътре в себе си!  ", "date": "2018.10.18", "title": "Някога всичките хора били богове"}
{"url": "http://www.classa.bg/%D1%81%D0%B2%D1%8F%D1%82/item/388506-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D1%84-%C2%AB%D0%B7%D0%B0%D1%81%D0%B5%D0%BA%D1%80%D0%B5%D1%82%D0%B8%C2%BB-%D0%BF%D0%BB%D0%B0%D0%BD%D0%B0-%D0%B7%D0%B0-%D0%B8%D0%B7%D0%B1%D0%B0%D0%B2%D1%8F%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BE%D1%82-%D0%B4%D0%BE%D0%BB%D0%B0%D1%80%D0%B0", "text": "Правилно, нека Щатите да се мъчат в догадки ))  Цитат:     няма намерение да разкрива плана си за дедоларизация на икономиката, заяви заместник министърът на финансите Алексей Мойсеев, предава Reuters. Мойсеев потвърди, че плана ще бъде представен на премиер министъра Дмитрий Медведев след доработване. „За сега ние все още имаме технически разногласия между ведомствата. Сега бързо ще го дошлифоваме и, надявам се, [скоро правителството ще го разгледа] – каза заместник министърът, добавяйки, че след това няма да публикуват плана, тъй като има гриф ДСП (за служебно ползване).     По-рано Министърът на икономическото развитие Максим Орешкин съобщи, че ведомствата са подготвили мерки по дедоларизация на руската икономика със стимулиращ характер. Планът беше внесен в правителството в началото на октомври. Министърът отбеляза, че преминаването към, разплащане в други валути трябва да бъде изгоден за икономиката, за това е необходимо да се развиват финансовите пазари и да се създават системи за предаване на информация между банките. Първият вице премиер, министърът на финансите Антон Силуанов съобщаваше, че документът съдържа данъчни преференции за компаниите, използващи разплащания в рубли. Освен това, известно е, че планът не предполага отказ от долара и няма да засегне валутните сметки на вложителите в руските банки.   Превод: М.Желяязкова", "date": "2018.10.18", "title": "Правителството на РФ «засекрети» плана за избавяне на икономиката от долара"}
{"url": "http://www.classa.bg/%D1%81%D0%B2%D1%8F%D1%82/item/388507-%D1%81%D0%B0%D1%89-%D0%BF%D0%B0%D0%B7%D1%8F%D1%82-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BD%D0%B0-%D0%BE%D0%B1%D1%81%D1%82%D1%80%D0%B5%D0%BB%D0%B0-%D0%B2-%D1%81%D0%B8%D1%80%D0%B8%D1%8F", "text": "няма да обсъжда публично използването на конкретни видове оръжие и боеприпаси в провежданите операции“ - заявиха във ведомството по отбраната, като с това вдигнаха градуса на подозренията до предел. Ако няма какво да се крие, а всяка система от въоръжението съответства на международните норми, какво пречи да бъде доказано това? Празните фрази от типа „ние няма да обсъждаме това публично“ имат същата ценност, както и обвиненията към Русия за всяка кибер атака, подкрепени от думите „вероятно“ и „може би“. Лъжат и станаха нагли, ти се иска да кажеш по адрес на Вашингтон.     Кратка справка: вчера беше нанесен удар по град Хаджин в провинция Дейр ез-Зор с използване на забранения от международните конвенции бял фосфор, което доведе до жертви и ранени сред мирните жители. Това вече не е първия случай, когато американската коалиция използва забранени боеприпаси в Сирия. Иска ни се да направим съпоставка. А не е ли свързано всичко това с овластяването на Организацията за забрана на химическото оръжие (ОЗХО) с правото (наравно с ООН) да установява отговорните лица за използването на химическо оръжие? Красиво планираните обвинения по адрес на Русия по „делото Скрипал“, а след това за „уж извършената хакерска атака на Русия срещу ОЗХО“ от сътрудниците на ГРУ, които в нужния момент изиграха роля при вземането на решение, а като резултат – напълно подчинена на Запада организация, която може да наказва или да помилва цели страни. Естествено при такова разположение САЩ може да прават всичко, което само поискат, а после просто да свиват рамене, завявайки, че Пентагона няма на въоръжение боеприпаси с бял фосфор. Е, няма и няма, ще се съгласи ОЗХО, послушно кимайки в глава в такт, без да смее да не се подчини на стопанина. „ОЗХО мълчи като че ли си е глътнала езика, като че ли информацията изобщо не засяга агенцията. Изглежда САЩ и Великобритания са преуспели в политизацията на работата на ОЗХО и на обективните изводи на тази организация, но надеждите са малко“ - казва членът на Комитета по отбраната на Съвета на федерациите сенаторът Франц Клинцевич.   Превод: М.Желязкова", "date": "2018.10.18", "title": "САЩ пазят мълчание по повод на обстрела в Сирия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388499-%D1%82%D0%B5%D1%80%D0%BE%D0%BD-%D1%81%D0%B8-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Звездата на „Адвокат на Дявола” Чарлийз Терон се изложи катастрофално. Преди 10 години тя получи приза „най-сексапилна жена”, но явно от тогава е изтекло много вода, защото тя явно много е развалила вкуса си. Е, все пак фигурата на Терон още е перфектна. Но сега тя се изложи жестоко пред обективите на десетки фотографи. На вечеря, организирана от известно модно списание, тя дойде облечена с дрехи, които убедени сме, че абсолютно никой не може да нарече „стилни”.     Нагоре блондинката бе заложила на бяла „учителска” блузка, разкопчана почти до кръста, а отдолу стърчеше огромният й срам – черен сутиен. Всяко момиче знае, че контрастиращото беля под нещо бяло е признак за изключително лош вкус. Ако искате да привлечете вниманието към гърдите си, определено за това има доста по-малко вулгарни начини – необичайни бижута, оригинално деколте. Визията й бе много критикувана и дано Терон си е взела поука и не се излага повече така. /jenata.blitz.bg  ", "date": "2018.10.18", "title": "Терон си ги показа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388500-%D0%BA%D0%BE%D0%BD%D0%B4%D0%BE%D0%BC%D0%B8,-%D0%BA%D0%BE%D0%B8%D1%82%D0%BE", "text": "В забележителен опит да направят безопасния секс по-приятен, екип от британски учени изобрети само-навлажняващ се кондом, който осигурява така необходимото и желано от двойките усещане за \"смазване\". Учените твърдят, че уникалното повърхностно покритие, което се прилага за първи път в това оригинално изобретение, има невероятен потенциал и се справя изключително добре с елиминирането на болката при триене, която понякога съпровожда половия акт.      Въпреки традиционните положителни качества на стандартните латексови кондоми, сред които са такива като много добра бариерна способност срещу нежелани вируси и бактерии, те страдат от един сериозен проблем – проблемът с твърде голямото повърхностно триене. Това води до всякакъв вид драми с тяхната употреба, сред които са скъсване на самия кондом и дискомфорт на двойката. Статистиката сочи, че именно подобен тип проблеми водят до неприязън към латексовите кондоми както при дамите, така и при господата. Като се вземе предвид и факта, че традиционните лубриканти за латексовите кондоми на свой ред създават съвсем друг тип неудобства и проблеми, новото изобретение вероятно има светло бъдеще пред себе си.", "date": "2018.10.18", "title": "Кондоми, които..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388501-%D0%B4%D0%B8%D0%BE%D0%BD%D0%B0-%D1%88%D0%BE%D0%BA%D0%B8%D1%80%D0%B0", "text": "Диона се хвали, че е сензация сред младите хора и има над 200 000 последователи в социалните мрежи. За крехките си 23 години преживява няколко житейски трудности, а тази година бе част от шоуто „ВИП Брадър\". В момента й предстои да издаде нова песен, която е измислила в предаването. На въпроса как оценява участието си във формата,      Денислава споделя, че не е доволна, защото представянето й се свързва предимно със скандалите с Валентин Кулагин и се създало впечатление, че Къщата едва ли не само тя е крещяла. „Това не е моят истински образ, аз съм много позитивен и забавен човек. Всъщност в къщата постоянно танцувах и пеех, разказвах много за себе си. С Мира имах дълъг разговор, в който й споделих откъде съм тръгнала, как съм работила по 16 часа за 400 лева на месец. Беше изкарано, че нямам висше образование, което е лъжа. Завършила съм политология във Великотърновския университет\". Преди да стане певица е работила като сервитьорка и рецепционистка. Към политологията се е насочила по препоръка на своята майка, но определено не й е страст, пише \"Галерия\". Навън с Кулагин са се виждали два пъти, но Диона не е имала време да го опознае. Със Стефан на Гала певицата също имаше пререкания. Част от думите му е приела като съвети, от които може да си вземе поука, но другите му слова са били с цел да я засегнат. По този начин той не би се обърнал към Папи Ханс, например. „На него не му пука за чуждото мнение, просто държи да изрази своето\", категорична е певицата. Розмари, Ричард, Мира Добева са съквартирантите, от които Диона е видяла само добро. Като цяло определя другите участници като лицемерни и жадни за слава. Петко пък според нея е мъж с мъжкарско излъчване и поведение, който заслужава да бъде лидер в къщата. Бил е и единственият, който имал смелост да казва нещата в очите, но без да се присмива, както прави Стефан. Най-голямата мъка на Денислава е отсъствието на майка й. Когато е била в 8 клас, родителката й заминава да работи в Италия, баща й също, макар че след време той се е завърнал в родината. Диона е трябвало да се грижи за малкия си брат – да готви и пере, вместо да се забавлява в тийнейджърските си години с връстниците си навън. Колкото до признанията с произхода си – тя заяви, че е абсолютна християнка и не се срамува от рода си. „Смятам, че хората не бива да се определяме по произхода ни. Все пак не бях очарована, когато Кулагин ми зададе въпроса за произхода ми, и поисках да говоря с приятеля ми. Той ме подкрепи, защото ме обича. А и смятам, че ако някой се притеснява от това, значи няма място в живота ми\", отсича рапърката.", "date": "2018.10.18", "title": "Диона шокира...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388502-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8", "text": "Списъкът на Министерството на правосъдието на САЩ с престъпните организации е един от най-подробните в света, съдържащ информация за различни криминални организации от целия свят. Във вторник към него главният прокурор на страната Джеф Сешънс добави още 5 групировки - шиитското радикално движение Хизбула (на което досега САЩ гледаше само като на терористична организация, подкрепяна от Иран), действащата в Централна Америка улична банда MS-13, картелът \"Синалоа\", мексиканската групировка \"Халиско ново поколение\" (Cartel de Jalisco Nueva Generacion) и колумбийският наркокартел \"Кланът от залива\" (Clan del Golfo). Правосъдния министър и главен прокурор на САЩ Джеф Сешънс определи тези организации като едни от \"най-опасните формирования на организираната престъпност в международен мащаб\". По негови думи те са били включени в списъка въз основа на информация от ФБР, службата за борба с наркотиците DEA, службата за борба с организираната престъпност и наркобизнеса OCDETF, както и от Министерството на правосъдието. Сешънс също така обяви и създаването на специална оперативна група за борба с тези групировки. Основният проблем, който те представляват за САЩ е активното им участие в трафика на наркотици и оръжие. Кои обаче са тези организации и защо САЩ ги смятат за толкова опасни?  Хизбула       Организацията е сформирана през 1982 г. с цел да се бори с израелската окупация на Южен Ливан. Самото име от арабски значи \"Партия на бога\". В момента организацията има две крила - военизирано и цивилно като официално второто се разграничава от първото, но все пак съществуват връзки между тях. Финансирането на \"Хизбула\" е предмет на спорове. Официално оттам твърдят, че парите й идват от \"дарения от частни лица\", но реално основният дял от финансирането идва от Иран. По оценки на американското правителство към 2013 г. \"Хизбула\" получава от Иран финансова помощ от около 60-100 милиона долара годишно. Също важна част от приходите на организацията идват от криминална активност в Южна Америка, включително трафик на наркотици и оръжие. Групировката следва шиитската ислямистка идеология лидера на Ислямската революция в Иран Аятолах Рухолах Хомейни. \"Хизбула\" често се позовават на Хомейни и се обявяват за антиционисти. Организацията цели създаването на ислямска провинция в Ливан на принципа на управление на правото, въпреки че това е осъществимо само след постигането на консенсус между ливанския народ. Хизбула е призната за легитимно движение за съпротива в някои държави от арабския и ислямския свят. В Ливан тя е и официална политическа партия, представена в парламента. В САЩ, Израел и ЕС обаче тя е обявена за терористична група. Сега вече в САЩ гледат на организацията и като на криминален синдикат, отговорен за разпространението на оръжия и наркотици. Белият дом вкарва организацията си в черния списък на Държавния департамент веднага след ударите от 11 септември. Цивилното крило на \"Хизбула\" поддържа социални организации, болници, училища, сиропиталища, новинарски агенции, телевизии (Ал-Манар) и взема участие в ливанския парламент (от 1992 г.). Военното крило на организацията, разполагащо с тежко оръжие - танкове, артилерийски системи „Катюша\", е поело отговорност за множество атентати, сред които се откроява и нападението над американското посолство в Бейрут през 1983 г. В момента милициите на \"Хизбула\" са активни в Сирия и оказват помощ на силите на лидера Башар Асад. Експерти определят групировката като едно от основните проксита на Иран в региона. Организацията се ръководи от Хасан Насрала.    MS-13      Въпреки че в САЩ са регистрирани към момента вече над 33 хиляди банди с над 1,4 млн. души, членуващи в тях, групировката La Mara Salvatrucha, позната повече като MS-13, успява да се отличи в очите на американското правораздаване като може би най-мащабната сред тях. MS-13 действат в рамките на около 40 щата в САЩ и още няколко държави в Централна Америка. Бандата има пръст в почти всякакъв вид престъпна дейност - от грабежи и контрол над проституцията, през трафик на наркотици и оръжия, до отвличания, изнасилвания и убийства. Групировката е основана от имигранти от Централна Америка и най-вече от Ел Салвадор през 70-те, а впоследствие привлича младежи от латиноамерикански произход. Мотото й е \"Убивай, изнасилвай, контролирай\" и членовете й се опитват да живеят според този \"кодекс\". Важен момент при MS-13 е набирането на \"войници\". Техни цели често са младежи в гимназиална възраст. Веднъж влезли в бандата, те са заплашени от смърт при евентуално напускане. Днес MS-13 може да се похвали с около 10 000 членове в САЩ и още 30 000 по света. Това я прави една от най-големите банди в света. Групата е първата и единствена улична банда, която е определена от правителството на САЩ за международен престъпен синдикат.    Clan del Golfo      \"Кланът от залива\", известни и като Los Urabeños (Лос Урабенос) е колумбийски наркокартел (преди това нео-пара-военно формирование), участващ в гражданската война в Колумбия. Основен източник на приходи за картела е трафикът на наркотици. Картелът изниква след демобилизацията на Обединените сили за самоотбрана на Колумбия. След разцепването на формированието група лидери от средно ниво на \"Обединените сили\" се организират в Клана, поемайки по-голямата част от операциите с наркотици на групировката. Понастоящем той е един от най-амбициозните и безмилостни организации за трафик на наркотици в страната с около 1200 души във високото си командване и ололо 3000 членове във вътрешния кръг на организацията. Основното присъствие на картела, откъдето се координират и по-голямата част от операциите му, е в северозападните области на страната, включително и в двата най-големи града в страната - Меделин и Богота. В края на 2011 г. Лос Урабенос обявява война на Лос Растройос за контрола върху търговията с наркотици в Меделин. Ключов момент за разрастването на картела е военната дисциплина, която налага над войниците си. Те биват обучавани в бедните вътрешни райони на страната в малки селца, където извън погледа на властите могат да извършат подготовката на бойците си. Важни моменти за успеха на \"Клана\" са също така стратегическото му разполагане в райони до брега на Карибския басейн, договорките с местни улични банди, които да действат като информатори, ударни групи и дилъри на наркотиците, както и хитрата политика на правене на съюзи.  Cártel de Jalisco Nueva Generación - CJNG      Мексиканската групировка \"Халиско Ново поколение\", базирана в щата Халиско, е един от най-влиятелните наркокартели в Мексико. Групата води началото си от Картела Миленио като отцепила се част, която впоследствие поглъща операциите на картела в Халиско. От тази година лидерът на \"Ново поколение\" Немисио Осегуера Сервантес, по прякор Ел Менчо, беше обявен за най-търсения наркобарон в света от правителството на САЩ като за залавянето му се предлагат 10 млн. долара. За няколко години групировката под негово ръководство успява да се издигне до върховете на наркотрафика в Мексико като дори се смята, че е по-влиятелна, отколкото е бил картелът на Ел Чапо в пика на силата си. Групировката е изключително активна в корумпирането на политици, полицаи, местни власти и т.н. - всичко, което може да й даде предимство пред конкуренцията. Водеща причина за успеха на \"Ново поколение\" е целенасочените му усилия за трупане на влияние. Негови членове дори са използвали ракетни установки, за да постигат целите си. А Ел Менчо е най-големият престъпен бос в Мексико в момента. Той е бизнесмен с военна нагласа, като се е концентрирал върху затягането на контрола и разширяването на територията на доставките, както и върху унищожаването на своите конкуренти и на всеки, който застава на пътя му. Смята се, че Ел Менчо е бивш полицай от мексиканския щат Мичоакан. Под ръководството на Ел Менчо CJNG са превърнали насилието в своя емблема. За престъпната групировка се заговори още през 2011-та, когато бяха намерени 35 тела под мост в атлантическия крайбрежен щат Веракрус. Тогава групата се наричаше Zeta-killers и се заричаше да смаже могъщия картел Zetas. В момента картелът е разпрострял операциите си и в международен план, достигайки Източна Азия и Европа.    Cártel de Sinaloa       Картелът Синалоа на известния наркобарон Хоакин Гусман - Ел Чапо също има своето място в списъка с опасните престъпни синдикати. Картелът се занимава с международен трафик на наркотици, пране на пари, поръчкови убийства, отвличания и т.н. Той е създаден в средата на 80-те години на миналия век, а база за операциите си намира основно в град Кулиаан, щата Синалоа, Мексико. Между 1990 и 2008 г. само в САЩ картелът прекарва над 200 тона кокаин и неизвестно количество хероин. Под напора на CJNG и след вкарването в затвора на Ел Чапо силите на Синола са отслабени, но това съвсем не означава, че картелът е към залеза си. И до днес той е смятан за една от най-могъщите организации, занимаващи се с трафик на наркотици. От 2017 г. групировката засилва още повече контрабандата на наркотици, наред с трафика на хора в САЩ. След арестуването на \"Ел Чапо\" картелът сега се оглавява от Исмаел Замдада Гарсия (известен още като Ел Майо) и синовете на Гусман, Алфредо Гусман Салазар и Иван Архивалдо Салазар. Динамиката на картелите в Мексико и промените в престъпните организации по света като цяло са предмет на брой 103 на журнала за активни военни конфликти De Re Militari.", "date": "2018.10.18", "title": "Най-опасните криминални синдикати"}
