{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406255-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B0%D0%B2%D1%8F%D1%82-%D0%BE%D0%B0%D0%B5-%D1%81-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2", "text": "Обединените арабски емирства (ОАЕ) от години са рай за инвестиции и правене на бизнес, както и ЮАР преди години. Това каза бившият генерален консул на България в Дубай Милен Керемедчиев във връзка със задържането на   \"Много лесно може да се регистрират офшорки, да се купуват недвижими имоти, и да се получи пребиваване\", коментира той, добавяйки, че все пак ако не се спазва закона, има санкции. Керемеджиев даде пример с Христофорос Аманатидис - Таки, който преди години също избра да избяга именно в ОАЕ. \"Между ОАЕ и България няма договор за правна помощ и сътрудничество. Много страни нямат такъв договор с ОАЕ. Добрите отношения между България и ОАЕ могат да доведат до ускоряване на процеса за екстрадиция\", продължи още дипломатът. Пред Нова телевизия той обясни, че България изпраща искане за екстрадиция на Божков, след това процедурата минава през съда в ОАЕ и се гледа на две инстанции. В момента на избягалия от България бизнесмен трябва да му е отнет и задграничния паспорт. Главният прокурор Иван Гешев вече потвърди, че властите в ОАЕ официално са дали информация за задържането на   и неговите приближени - собственикът на мажоритарния дял акции във ФК \"Левски\" Георги Попов и управителят на \"Еврофутбол\" Александър Тумпаров (член на надзора на \"Левски\").", "date": "2020.02.04", "title": "Какво ще правят ОАЕ с Васил Божков?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406256-%D0%BE%D0%B1%D1%8F%D0%B2%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "До дни ще бъде обявено името на българина, който получава забрана за влизане в САЩ заради корупция. Това обяви пред Нова телевизия американският посланик    Тя разкри, че името вече е ясно и няма да бъде скрито. А мярката за оповестяване е част от желанието на САЩ България да повиши върховенството на закона. От думите на Мустафа стана ясно, че това няма да е първият български гражданин, който ще получи такава забрана. Впоследствие не е изключено САЩ да приложи и закона \"Магнитски\". „САЩ имат намерение да предприемат по-твърди мерки, мерки със зъби, в борбата с корупцията. Затова скоро ще оповестим първия българин, на когото ще бъде наложена забрана за влизане в САЩ заради корупция. Има конкретна разпоредба в законодателството на Конгреса, която дава право на държавния секретар на САЩ да назове длъжностни лица, замесени в корупционна дейност. Месец, след като казах, че ще направим това, ние действително ще оповестим име\", каза още  . У нас беше изпратена и Джесика Ким, която ще съветва   по правните въпроси. Посланикът обясни, че двустранните отношения между САЩ и България са поели по нова линия. Двете държави са набелязали три ключови точки за сътрудничество -сигурност и отбрана, икономика и търговия и енергетика и върховенство на закона. Името на българина, замесен в корупция, ще бъде оповестено не от кой да е, а от държавния секретар на САЩ.     България и САЩ засилиха партньорството си след срещата на Бойко Борисов и Доналд Тръмп във Вашингтон през ноември. След разговора между тях последваха важни промени, включващи оказване на експертна помощ в различни области. Междувременно   сподели, че се чувства много добре в България. Тя похвали българите, че са гостоприемни. Според бившия ни генерален консул в Дубай Милен Керемедчиев държавният секретар на САЩ ще представи списък с лица, които получават забрана за влизане на тяхна територия. В този списък ще е и въпросният българин, за когото разкри Мустафа. Дипломатът ни обясни, че по всяка вероятно българското правителство и правоохранителните органи са уведомени за лицето. Керемедчиев каза, че Мустафа говори по-скоро за крупен бизнесмен, отколкото за човек от администрацията. \"Според мен в България тече разследване (за въпросния човек, бел. ред.), което още не е обявено за пред публиката\", каза още бившия консул. \"Корупцията идва от страна на бизнеса, затова ще се обяви първо името на човека, който извършва тези корупционни действия\", добави още той пред Нова телевизия.", "date": "2020.02.04", "title": "Обявяват българин със забрана за влизане в САЩ заради корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406257-%D0%B5%D0%BA%D0%BE%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%B0%D0%BA%D0%BE-%D0%B7%D0%B0%D0%B1%D1%80%D0%B0%D0%BD%D0%B8%D0%BC-%D0%B2%D0%BD%D0%BE%D1%81%D0%B0,-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BE%D1%82%D0%BA%D0%B0%D0%B6%D0%B5-%D0%B4%D0%B0-%D0%B3%D0%BE%D1%80%D0%B8-%D0%BD%D0%B0%D1%88%D0%B8%D1%82%D0%B5-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "„Ако дадена фирма си позволи да докара нещо нерегламентирано веднъж, след това, каквото и да се опита да внесе, то ще стои на пристанището до контейнерите със задържан боклук, докато той не бъде премахнат. Превозвачите да внимават какво внасят, защото то ще се връща за тяхна сметка”, категоричен бе министърът. Той обаче смята, че не трябва управите на всички населени места у нас да чакат „София да им изчисти”. „Влезлите в България количества боклук никак не са малко. И сега започват да се освобождават масово от тях, за да не носят отговорност”, смята Димитров.     Той коментира и темата с водната криза и отбеляза, че има населени места у нас, които осигуряват водоснабдяването си чрез нелегални водопроводи. Министърът настоява да бъдат сложени водомери и на местата, където в момента липсват. „Ще искам те да се проверяват през десет дни. Единствената цел е не да накажем някого, а водата да стигне за цялата година. Тя не трябва да се източва за няколко месеца и после да се задава въпросът: „Къде ми е държавата?”, категоричен е екоминистърът. По темата с хазартния скандал Емил Димитров посочи, че „пределът на търпимост е достигнат. На някого му е дошло до гуша да наблюдава какво става и е разказал за схемите. Но този пазар няма да остане празен – някой ще се нанесе там. Не може обаче по тази причина да не правим нищо”, заяви Димитров.", "date": "2020.02.04", "title": "Екоминистърът: Ако забраним вноса, Европа ще откаже да гори нашите отпадъци"}
{"url": "http://www.classa.bg/%D1%81%D0%B2%D1%8F%D1%82/item/406258-%D1%82%D1%80%D0%B8-%D1%81%D1%82%D1%80%D0%B0%D0%BD%D0%B8%D1%86%D0%B8-%D0%BE%D1%82-%D0%B4%D0%B6%D0%BE%D0%BD%D1%81%D1%8A%D0%BD,-33-%E2%80%93-%D0%BE%D1%82-%D0%B1%D0%B0%D1%80%D0%BD%D0%B8%D0%B5", "text": "  Австралия вече е новата ключова дума. Изборът на британското правителство е да пренапише споразумението без договор, тоест заплашва да прекрати разговорите без споразумение. Джонсън вече не може да използва двете думи No Deal, защото обеща на избирателите през декември, че ще има сделка. Фактът, че тогава ставаше дума за договора за напускане, а не за бъдещото търговско споразумение, се пропуска доста удобно.  ", "date": "2020.02.04", "title": "Три страници от Джонсън, 33 – от Барние"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406259-%D1%81%D0%B5%D0%BA%D1%81%D0%B8-%D0%BA%D0%BE%D1%81%D0%BF%D0%BB%D0%B5%D0%B9%D1%8A%D1%80%D0%BA%D0%B0-%D1%83%D0%BC%D1%80%D1%8F", "text": "Косплейърка почина мистериозно в Москва след се среща с топ мениджър на голяма компания. Камера улови момичето малко преди смъртта му. Кристина Д. се срещнала в един от местните клубове с топ мениджър на голяма търговска компания с фамилия Чул. Мъжът от Южна Корея и момичето се срещнали в апартамент под наем в центъра на Москва.  Според мениджъра те пили алкохол през цялата нощ.      Около три сутринта момичето отишло да си вземе душ, а мъжът заспал. Събуждайки се, той намерил тялото на момичето в банята. Покойната Кристина Д. има няколко страници в социалните мрежи. На една от тях момичето публикува своите откровени снимки от множество фотосесии. Косплейърите са ултраотдадени фенове, които се обличат като любимите си супергерои, персонифицират се като воини от видеоигри, влизат в кожата на приказни и анимационни персонажи.      Познат на Кристина и неин бивш колега твърди, че тя дълго време е работила в стриптийз бар. По думи на Дмитрий тя се срещала с богати мъже в наети от тях хотелски стаи. \"Тя работеше в стриптийз клуб, където бях арт директор, там имаше стаи за момичета. Работих с нея шест месеца. Често се срещаше с гости на клуба и взимаше от тях материална подкрепа\", споделя той. Според събеседника момичето е можело да \"уважи\" няколко мъже през нощта.      Бившият колега на косплейърката уверява, че понякога забелязвал синини по тялото й, обаче това не му се сторило странно. Той не изключва някои от феновете й да практикуват BDSM.  \"Тя е момиче от Украйна, което дойде да печели пари. Колко мъже можеше да поеме на нощ?      Може би трима или четирима. Просто е невъзможно да си спомня всички, които са минали за шест месеца. Имаше стотици. За нея това е нормално. Мъжете са различни. Има такива, които се занимават със садомазо и БДСМ. Имаше синини по тялото\", разказва Дмитрий.      \"Понякога се случва момичетата да бъдат бити, докато правят секс с тях. Тя знае какви рискове поема. Разбира се, има много момичета, които са от клуба. Те не ходят никъде. Много имат семейства, деца. Но те идват, танцуват и си тръгват. Има и други момичета, които имат нужда от повече пари\", добавя той. Разследващите установяват обстоятелствата на смъртта на момичето.", "date": "2020.02.04", "title": "Секси косплейърка умря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406260-%D1%8F%D0%BF%D0%BE%D0%BD%D1%81%D0%BA%D0%B8-%D0%BC%D0%B5%D1%82%D0%BE%D0%B4-%D0%B7%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5-%D1%81", "text": "Из интернет пространството може да откриете какви ли не съвети и диети, с които да се отървете от излишните килограми и да върнете телосложението си до нормална форма. Много от тях обаче са сложни или трудно приложими.   Оказва се, че има един японски метод, който може да направи истински чудеса с тялото ви. Това определено е най-лесният начин за отслабване. Японски учени са открили, че, ако пиете водата по определен начин, може да се отървете от излишните мазнини. Как се спазва този режим?   На първо място, щом станете сутрин от леглото, то веднага трябва да изпиете чаша обикновена вода и след това да измиете зъбите си. Течността, приета на празен стомах, извежда токсините от тялото ви и стимулира работата на метаболизма и червата.    Препоръчва се да закусите след 45 минути. Водата, която вече сте изпили, ще намали чувството ви за глад и ще ядете много по-малка порция.  След успешната закуска трябва да се въздържате от приемането на каквато и да е храна за около 2 часа. През деня, преди да решите да ядете, е препоръчително да пиете около 200 мл. вода.   Старайте се да се храните балансирано и да се движите повече. По този начин за около месец, нивото на захарта ви ще се нормализира, киселините ще изчезнат, а излишните килограми постепенно ще се стопят.", "date": "2020.02.04", "title": "Японски метод за отслабване с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406261-%D0%B3%D0%B0%D0%BB%D0%B0-%D0%B2%D1%82%D1%80%D0%B5%D1%89%D0%B8-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F", "text": "По традиция всяка сутрин Гала и екипа й от \"На кафе\" обсъждат всевъзможни \"значими\" теми, които след това провокират меко казано противоречиви коментари в социалните мрежи.   Тази сутрин, например, Гала се впусна в любопитни сексуални признания, тъй като разговорите с коментаторите й се въртяха все около това какви са сексуалните фантазии на хората и къде ги реализират.     \"Трябва открито да се говори за секс с партньора. Да му кажеш какво ти харесва\", сподели Гала и даде тон за последващи признания и от страна на екипа си.   \"Никога не съм се целувала в кино\", продължи с интимните разкрития тв водеща и се оказа, че е единствената в студиото, която може да се похвали с нещо подобно. За разлика от останалите обаче, Гала е прочела популярната книга \"50 нюанса сиво\", която изобщо не я е впечатлила.     \"Мога да напиша много по-интересна книга с такъв тип истории от \"50 нюанса сиво\", хвърли бомбата Гала и намекна колко атрактивен сексуален живот води.", "date": "2020.02.04", "title": "Гала втрещи сексуални признания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406262-%D0%BD%D0%B5%D0%BB%D0%B8%D0%BD%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Чаровната певица Нелина не спира да залива социалните мрежи с уникални снимки от почивката си в Малайзия. Макар звездата да си е в България от няколко дни, тя все още е на морска вълна и сподели пикантни фотоси със своите последователи в мрежата.    Една от последните снимки на Нелина предизвика огромен интерес, най-вече от силния пол. Изпълнителката, която се справя еднакво добре в попфолк и фолклор жанра, се показа в доста изрязан бански, а гледката докара сърцебиене на нейните почитатели от мъжки пол.      Кадърът е направен в последния ден от екзотичното пътешествие на Нелина. Тя позира от последния 51-я етаж на хотела, а зад нея е известната кула в Куала Лампур, където има въртящ се ресторант. Нелина го е посетила и е качила във Фейсбук интересни снимки оттам. \"Ние в Русе още откога имаме въртящ се ресторант\", смее се певицата.  Кулата \"Менара\" е висока 421 метра и се води седмата по височина кула в света. Тя е и една от най-големите туристически атракции. На върха й има въртящ се ресторант, от който се открива чудна гледка към града. Менара има действаща телекомуникационна функция и обсерватория.      Певицата си е вече в страната, след като наред с почивката й се  Тя призна, че навсякъде е било пълна с кашлящи китайци и нейната компания движели с маски, за а може да се предпазят от коварния вирус. Нелина е щастлива, че вече е на родна земя, но я плаши фактът, че и тук има вече симптоми на заразени.", "date": "2020.02.04", "title": "Нелина подпали мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406263-%D0%B7%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82", "text": "роизхождащият от individuum термин индивид, означава „неделим”. Според либерализма същността по природа на човешките същества се свежда до отделния индивид. Либерализмът признава „обвивката” на тази „ядка” от множество външни слоеве. Ако обаче индивидът се постарае да отстрани нейната „черупка”, дълбоко в себе си би открил един-единствен ясен вътрешен глас – своето автентично „Аз”. То именно, според либерализма, е абсолютно свободно. Така либерализмът внушава и подхранва у някои илюзията за собствената им значимост, колкото и да са незначителни. На базата на изследвания на мозъка биологията опровергава тeзата на либерализма, обосновавайки емпирично, че отделните човешки същества са алгоритми. Нещо повече, всеки отделен човек не е един алгоритъм, а сбор от алгоритми, формирани както от гените така и от въздействието на външната среда. Т. е. хората не са индивиди, а „дивиди”. Или с други думи казано „делими”. Поради което нямат един-единствен вътрешен глас – едно-единствено  . А решенията, които взимат са детерминирани или произволно мотивирани. Това обяснява и възможността посредством общуване отделните субекти да установяват едни или други отношения помежду си, вкл. договорни. А договарянето е основано на равнопоставеност на страните. Защото   (Марк Тулий Цицерон). От такъв възглед логично произтича и се обосновава теорията за Обществения договор, като фундамент на модерния конституционализъм за демократична правова държава, основополагаща идея на която е равенството на човешките същества, изразяващо се в признаването на притежавана по природа от всеки в естествено състояние равна свобода. И според която политическото тяло държава като правен субект се основава и учредява чрез акт на съгласие посредством волеизявление на равноправни участници в една общност, които се споразумяват да съставляват нейни граждани. А така също и теорията за разделението на властите, формираща своеобразната „Света троица” на конституционализма. Идеята за   управление,  , на която се основава конституционализмът, се съдържа още в политическата философия на Аристотел, чийто термин   обозначава фактически установена държавна уредба, често споменавана в модерната конституционна теория във връзка с понятието  . Един от първите формални актове, на които се базира признаването на правата на човека и т. нар. граждански свободи е  Magna Carta Libertatum.  Подписана от английския крал   на 15 юни   г., Великата харта на свободите е резултат от поражението на краля в борбата с въстанието на бароните, недоволни от безграничното нарастване на кралската власт, водещо до абсолютизъм. Но във въстанието участват и други слоеве на обществото:   и  , възпротивили се главно на увеличението на налозите и неудачната вътрешна политика, водена от краля. С нея се гарантират и защитават правата и интересите не само на феодалната аристокрация и бароните, а и на гражданите от действията на представителите на кралската власт. Според чл. 39 от Магна харта:   Това е първият документ не само в английската, а и в световната история, който ограничавайки монархическата власт препятства нейното израждане в тирания, и който поставя формалното начало на демократичното конституционно право. С Магна Харта – „неписаната” и до днес конституция на Англия – започва процесът, преминал през Bill of Rights от 1689, за установяване на конституционализма с цел предотвратяване на произволната публична намеса в сферата на отделните граждани, сърцевина на който е принципът за разделението и баланса на властите, според който изпълнителната власт подлежи на политически контрол от парламента, а юридически от съдилищата. На Магна харта и основните идеи на Джон Лок за правата на отделния човек и правото на революция е основана и приетата от Континенталния конгрес на 4 юли 1776 г. Декларация за независимост на САЩ. Касае се за продължителен процес, намерил отражение и в идеите на възникналата по време на Просвещението  Естественоправна школа,  сред най-известните представители на която са Кант, Волтер, Русо, Монтескьо, Хелвеций, Бейкън, Хобс, Лок и др., според която писаните закони не могат да противоречат на естественото право, а ако му противоречат те са нищожни. Приетата по време на Френската революция прочута  Декларация за правата на човека и гражданина  от 1789 г. съдържа ключови принципи на републиканския конституционализъм: „ Тези идеи намират проявление и в Новия свят:  Томас Джеферсън). Според Марсел Планиол:   Доктрината за злоупотреба с права е от преди повече от сто години. Тя е основана на концепцията за законния, легитимен интерес, който не може да бъде волята на отделни лица да затормозяват, затрудняват или имитират основани на правото действия и така да увреждат както правата и интересите на други, така и обществения интерес. Тъй като правото е мярка на свободата на всеки да се ползва от законно признати блага, забраната за злоупотреба с право е общ принцип на правото. Злоупотребата с права е такова упражняване на предоставено право, което излиза извън обхвата на законовото му и социално предназначение, и е насочено не към постигане на неговата цел, а служи за удовлетворяване на лични, егоистични интереси, осигуряване на предимства, противни и във вреда на други правни субекти, на техните законни интереси и права. За да е законосъобразно упражняването на дадени права, то следва да е добросъвестно и съобразно установения правов ред. Начинът на упражняване на права следователно засяга в даден момент едни или други определени елементи от тяхното съдържание. На тази плоскост, проявлението на конкретно упражняване на права – добросъвестно или не, може да се сведе до определено поведение на неговите субекти при и по повод на тяхното упражняване. Злоупотреба с права е налице винаги, когато макар да липсват формални нарушения, при упражняването им е налице недобросъвестност, която се извежда от съвкупната оценка на конкретните обстоятелства. Доколкото същността на всяко явление се проявява в една или друга форма, на реформиране подлежат конструкции, каквато е държавата като проявление на доброволно организирана общност, основана и функционираща на базата на определени принципни норми и правила, юридическа форма на каквито е Конституцията. Като относително самостоятелни компоненти от такава конструкция и диалектическата връзка между тях, отделните системи от множество обекти и субекти, вкл. разглеждани като обособени институции или сбор от едно институционално цяло, те могат да съответстват, но могат и да влизат в противоречие както помежду си, така и с конструкцията, в която функционират. Затова отстраняването на такива несъответствия или противоречия не може да бъде осъществено чрез реформиране на отделни системи сами за себе си независимо от цялостната структура, а единствено чрез тяхната смяна или премахване. Такива са наложителни когато една или друга институция или система от институции, в т. ч. посредством имитиране на дейност от такива привидно според установените правила на конструкта, има за резултат неговата недееспособност и/или води до неговия разпад. Една от темите в започналия и протичащ дебат във връзка с конституционното устройство на България е свързана с уредбата отнасяща се за прокуратурата. Последиците от активирането на обществото и публично демонстрираното обществено несъгласие най-вече с последния т. нар. „избор” на главен прокурор в страната, а, макар дипломатично, изразяваното също така неодобрение и извън нея, са видими ясно и недвусмислено, вкл. от категорични заявления на представители в съответните институции от структурата на ЕС, в които участват. В т. ч. в лицето на Венецианската комисия към Съвета на Европа, заявявани нееднократно чрез съответни препоръки за необходими промени в действащата Конституция на Р България. Без каквито е невъзможно привеждането на съдебната власт в съответствие с  Основните принципи на съдебната независимост  (приети от Седмия конгрес на ООН, проведен в Милано от 26 август до 6 септември 1985г., одобрени с резолюция 40/32 на Общото събрание на ООН от 29 ноември 1985 г. въз основа на Хартата на ООН, Всеобщата декларация за правата на човека, Международния пакт за икономически, социални и културни права и Международния пакт за граждански и политически права) и множество други документи на международното право, по които страна е България, и които поради това са с приоритетно действие спрямо вътрешно право. В тази връзка, като страна от региона, по отношение на съдебната власт в България намирам за уместно да спомена накратко и относно  Конференцията на председателите от Централна и Източна Европа  – организация, чиито членове са председателите на върховните съдилища от 23 страни не само от Балканския регион, а във времето към дейността й присъединили се такива и от други страни, извън този регион. Въпросната формация, учредена през 2011 г. като продължение на проведената през 2007 и 2010 г. в Института за правни инициативи в Централна и Източна Европа (CEELI) – Прага, Кръгла маса за съдебен интегритет, има за цел чрез провежданите ежегодно срещи и заседания обсъждане на общите предизвикателства пред върховните съдилища във връзка с проблемите в съдебната система, утвърждаването на съдебната независимост, засилването на интегритета, отчетността, подобряването на съдебното управление, борбата с корупцията и постигането на обществена подкрепа за съдилищата. Първата официална конференция е проведена в института CEELI през 2011 г., а следващите – в Албания (2012 г.), Черна гора (2013 г.), Грузия (2014 г.) и Хърватия (2015 г.). В резултат на тригодишна работа, на проведената в Хърватия конференция са приети  се потвърждават основните принципи на съдебната независимост и интегритет, като се подчертава за необходимо условие признаването на действителната съдебна независимост – институционална и индивидуална, за успешното функциониране на съдебната власт в България при спазване върховенството на закона. Тъй като   от Бриюни засягат не само нейното функциониране, а и отношенията между съдебната власт със законодателната и изпълнителната власти, както и между съдебната власт и медиите. А така също представянето пред националните органи и обществото като цяло ролята на съдебната власт и съдебната независимост, допринасяйки за изграждането на обществено уважение към тази власт и съдиите в търсене на подкрепа за продължаване развитието на върховенството на правото.  От гледна точка на конституционно установения в държавите с демократично управление неоспорим принцип за разделение на властите, както и безусловното, макар от някои само теоретично признаване за основна функция на съдебната власт като контролираща всички останали, същинският въпрос, който ако не изключително е преди всичко обект на интерес от страна на обществото и би трябвало да е предмет на разглеждане и обсъждане е този за независимостта на съдебната власт, без каквато не е възможно упражняването на споменатата функция, вкл. като правосъдие основано на установено действащо право – независимо дали става дума за Конституция или обикновено законодателство. И тъй като не декларативно заявената формално като независима, а фактически зависимата съдебна система, каквато е видимата за обществото посредством упражняването вкл. на нелегитимно вмешателство в нея, което пречи на съдиите да правораздават единствено въз основа на конституционно и законодателно установените норми, не може да породи друг ефект и да доведе до различен резултат освен недоверие в правото като фундамент на държавността. За всеки, който не е наивен, предварително е ясно какво би решил и зависимият Конституционен съд, дори да бъде предоставено право на отделни граждани да сезират същия. Тъй като, що се отнася до споменатия такъв съд в България, от съществено значение е преди всичко уредбата за неговото конструиране, статут и функции както от гледна точка на действащата Конституция, така и на Закона за конституционния съд (ЗКС). Като конституционно въведен заслужава по този повод да се отбележи, макар само регламентацията в Конституцията, която с оглед на неговото предназначение и компетентност не се съдържа в глава шеста „Съдебна власт”, а в отделна глава осма „Конституционен съд”. Разглеждана само по този формален критерий въпросната уредба създава впечатлението, че за този съд на конституционно ниво е отреден статут на орган, който не е част от съдебната власт. Такова впечатление, подсилвано от факта, че Конституционният съд не правораздава, каквато е същинската дейност на органите на съдебната власт, провокира и съмнението дали той е част от системата на тази власт. В тази връзка е важно с оглед техния ефект да се изтъкне разликата между казуално и нормативно тълкуване. Докато при казуалното ефектът е декларативен, при нормативното той е конститутивен. При съпоставка от гледна точка на тяхната юридическа сила преобладаващото мнение е, че актовете, с които се дава нормативно тълкуване, превалират (надделяват над) казуалното тълкуване. Съображенията за това са, че с нормативно тълкуване се реализира специално правомощие, каквото е предвиденото в чл. 149, ал.1, т. 1 от Конституцията, което е отделно и самостоятелно, докато казуалното тълкуване има общ характер, присъщ изобщо на правораздаването и не се формулира като особено правомощие, а произтича от правомощието да се прилагат Конституцията и законите. Аргументи в тази насока са и конститутивния ефект на нормативното тълкуване, а така също специалното искане, по повод на каквото се дава такова тълкуване и отделното, самостоятелно производство за такова, както и отсъствието на пречка при наличие на казуално тълкуване на конституционна разпоредба да се иска нормативно тълкуване на същата. Тъй като нормативното както всяко тълкуване не е абстрактно, доколкото обектът на тълкуване винаги е конкретен, а не абстрактен. По повод на последното, макар само информативно във връзка с искането на главния прокурор за тълкуване от Конституционния съд на чл. 103 от Конституцията, поради съвпадение не би било излишно да се спомене напр., че още при обсъжданията в Седмото Велико народно събрание относно правомощието по чл. 149, ал. 1, т. 1 от действащата Конституция, в опит за заобикаляне на казуалното тълкуване от някои депутати – противници на приемането му, като основен аргумент се излагаше довода, че понеже тълкуването не е правосъздаване с това правомощие се въвежда „абстрактно” тълкуване, което води до абстрактен контрол за конституционосъобразност, какъвто е проверка на един или друг законов акт сам по себе си извън неговото прилагане в конкретен случай. А както се спомена по-горе, доколкото е невъзможно каквото и да е тълкуване да има абстрактен обект, негов предмет е винаги нещо конкретно. В такъв смисъл, доколкото в искането на главния прокурор, отнасящо се за имунитета на президента и вицепрезидента, не се съдържа конкретизиран предмет, какъвто да има отношение към която и да е от визираните в ал. 1 на чл. 103 от Конституцията хипотези като conditio sine qua non, то не би могло да бъде окачествено като друго, освен като искане според логиката на ония депутати от Великото народно събрание за „абстрактно”, та макар и нормативно тълкуване. Изглежда не само главният прокурор, а и подтикналите го към предприемането на такъв акт, не са успели да се справят по абстрактен начин с казуално тълкуване, което по презумптивен път да ги е навело на мисълта, че с размахване на онова, което в първия момент са, а в следващия не са СРС, но каквото и да е в подкрепа на искането, биха могли да постигнат „абстрактно” нормативно тълкуване от Конституционния съд. Нормативното тълкуване като правно явление обаче несъмнено не е непременно и безусловно обвързано с наличието на Конституционен съд, както личи от цитираните по натам в настоящото изложение примери за държави, в които няма такъв съд. Що се отнася конкретно за България, преди приемането на действащата Конституция характер на нормативно тълкуване е придавано на тълкуванията от Държавния съвет, (както напр. постановленията на пленума на Върховния съд), в смисъл, че те имат нормативно естество и са източник на право. Разглеждан на такава плоскост, доколкото като основна функция и правомощие на Конституционния съд е възложено да дава нормативни тълкувания на Конституцията, от същностно значение е възникващият преди всичко въпрос за качеството на Конституцията, след като тя се нуждае от тълкувания, без значение от кого. А в тази връзка на следващо място и въпросът: този ли е единственият, макар възприет като модерен начин за постигане на такава цел? И ако е така, положителният отговор на втория от така поставените въпроси не може да не ни отведе към проблема за конституционната уредба на този орган, каквато би могла да гарантира неговата действителна независимост. Защото според сегашната както съгласно Конституцията, така и съгл. ЗКС, формирането по отношение на 1/3 от неговия състав е пряко зависимо от т. нар. Народното събрание (НС), чиито актове трябва да контролира относно тяхната конституционосъобразност. Т. е. от определена доминираща част депутати в това събрание, формирана посредством и според правила не само на представителната демокрация, а и чрез предизборни и след изборни пазарлъци, установявани от техни партии или коалиции, макар не само по самото съдържание и смисъл на тези понятия, а и по същество такива да не представляват мнозинството от гражданите на републиката съобразно действителната същност на демокрацията. А друга 1/3 – от Общите събрания на съдиите във Върховния касационен съд и Върховния административен съд, които пък са зависими от законодателната (НС) и формираната от нея изпълнителна власт (Министерския съвет) посредством т. нар. Висш съдебен съвет (ВСС). Следователно за никаква автономия на Конституционния съд не би могло на разумно основание да става дума при сега действащата конституционна уредба. Въпреки това неговите тълкувания от нормативно естество имат задължително действие спрямо всеки вкл. посредством не само законодателната и изпълнителната, а и правоприлагащите органи на съдебната власт. А степента, в каквато различните юрисдикции гарантират съдебната независимост е определящата рамка, в която принципът за разделението на властите може да бъде възприеман като реално действащ или не. Става дума за доверието на обществото, на което се основава легитимността като принцип и основно правило за конституиране и упражняване на властта. Една власт и нейното упражняване са легитимни, когато са в съответствие с представите за право и справедливост, основани на етични ценности и норми, признати в човешкото общество като основополагащи. Всяка власт се нуждае от оправдание (легитимация, легитимиране), ако иска да бъде упражнявана със съгласие от страна на гражданите, а не само с физическо или психическо насилие, или терор. В една демокрация властта е легитимна, когато произхожда от народа и е упражнявана в съответствие с преобладаващата воля на нейните граждани. Това означава, че онези, на които е възложено упражняването на властта директно или индиректно и само за определено време, биват  избирани  и могат да бъдат  контролирани.  Властта трябва да се упражнява в съответствие със заложените в Конституцията принципи, особено тези за основните права, разделението на властите и легалността. Легитимността на властта означава нейната  правоспособност,  свързана главно с  избираемостта  на органите, функциониращи в различните области на обществения живот. От особено значение за легитимността е принципът за  националния суверенитет.  Националният суверенитет се облича във валидни юридически форми, най-важна от които е Конституцията. Легитимността съдържа ценности, изведени в процеса на политическото и историческо развитие на обществото. Тя е първоизточникът на властта, нейното политическо основание, включващо правоотношения по създаването на фундамента на властта свързан с установения правен ред. В половината от държавите-членки на ЕС, макар да имат конституции, няма конституционен съд. В някои страни-членки с оглед гарантиране демократичността на управлението в съответните органи, изпълняващи подобни функции, с конституциите е предвидено участие в техния състав на достатъчно, вкл. като контролираща квота определен брой граждани, които не са членове на законодателната, изпълнителната или съдебната власт. В други страни-членки напр. не съществуват да речем отделни административни, а в повечето и специализиран наказателен (по същество извънреден) съд. Или пък има специализирани (свързани с проблеми на децата, на семейството и др. специфична материя) съдилища, каквито няма в други страни-членки. В отделни ролята на Конституционен изпълнява Върховният съд или обратно. Нещо повече, не само в тези, където няма, а и в отделни други страни-членки, в които има Конституционен съд, както неговите членове така и съдиите в другите съдилища нямат имунитет от дисциплинарна, наказателна и гражданска отговорност при упражняване на техните съдебни функции. Т. е. липсва унификация, а съществуват различия както в структурата на съдебните системи, съответните правораздавателни органи по компетентност, така също в тяхната организация и дейност, обусловени от обичаите и съответните традиции установени в историческото развитие на обществата в отделни страни. И всичко това не е пречка те да функционират по-добре в отстояването и утвърждаването върховенството на правото, дори от там където има и Конституционен съд. Същинският проблем поради това не е вкл. дали на гражданите е или не е предоставена възможност, ако има такъв, пряко – индивидуално или групово да сезират Конституционен съд, а в основанието за неговото съществуване въобще. Защото, доколкото става дума за България, след като в чл. 5, ал. 1 и 2 от българската Конституция от учредителната власт е вписано, че е тя върховен закон и другите актове на законодателната власт не могат да й противоречат, да не говорим за подзаконови на изпълнителната власт, както и че нейните разпоредби имат непосредствено действие, едва ли българският суверен се нуждае от лукса да се ласкае и посредством тълкувания от повече или по-малко съдии в Конституционен съд – някои с „да”, а други на противно или с особено мнение, все пак да му кажат същото. В крайна сметка както и да се произнесат по въпроси във връзка с действието на една или друга разпоредба от Конституцията, в конкретния случай то не само се съдържа изрично записано в нея, но произтича и от самото естество и характер не на акта на Конституционен съд, а на самия основен закон. От такава гледна точка самото въвеждане на Конституционен съд не би могло да бъде възприемано иначе, освен като признание за несъвършенството на изработената и приета, макар от Велико народно събрание Конституция, която поради това някой трябва да тълкува. А такова признание не може да не поражда скепсис. Друг въпрос е със или без Конституционен съд всички ония, не като конституционни съдии, а на които е възложено да упражняват съдебна власт, дали и доколко правораздавайки се съобразяват с Конституцията. Да не говорим като страна-членка на ЕС по силата на членството във въпросното формирование с общностното право в т. ч. действието съгл. чл. 5, параграф 3 от Договора за Европейския съюз (ДЕС) и Протокол (№ 2) относно прилагането на принципите на субсидиарност и пропорционалност. Следователно за наличие на Конституционен съд в България не би могло да бъде намерено друго пълноценно оправдание, откриващо възможност в т. ч. от отделни субекти посредством институции за евентуална вътрешна вкл. недобросъвестна негова употреба за постигане на цели, несъвместими както на национално, така и в рамките на ЕС с обществения интерес. С оглед така изразяваната и застъпена позиция тук не намирам смисъл да се разпростирам върху множеството противоречия между Конституцията и обикновеното законодателство, както и в практиката на действащия Конституционен съд, по който повод считам за достатъчно да отдам дължимото към изразеното от негов състав в недалечното минало признание с Решение № 10/06.10.1994 г. по к. д. № 4/1994 г., според което:  , от което не следва нищо повече, освен че Конституционният съд е излишен. Тъй като не при фиктивна, а при действително независима съдебна власт, функция по контрол над другите власти и цялата институционална система чрез пряко прилагане на Конституцията несъмнено не само може, а под клетва е длъжен да изпълнява всеки съдия независимо от степента на заеманата от него служебна позиция според инстанционната йерархия, в това число във висша степен вкл. и посредством нейното задължително тълкуване от съответния Върховен съд. Както е в много страни, не само държави-членки на ЕС. От гледна точка на застъпеното принципно становище, освен начина за формиране както на същинските (правораздавателни) органи на съдебната власт, така и на Конституционен съд, ако и доколкото е необходим такъв, доколкото в този процес е изолирано в каквато и да е форма непосредственото участие на суверена, един въпросите, който би имал смисъл като предмет на предварителен дебат, е и този – необходим ли е въобще Конституционен съд? И ако да, de lege ferenda дали и доколко според сега действащата Конституция настоящият такъв е пригоден и способен независимо да изпълнява възложените му функции? Така поставените въпроси са от решаващо значение с оглед факта, че въпреки неговите компетентност и функции да не са на законодател, съобразно нормативния характер на неговите тълкувания по своите задължителна сила и действие те съставляват източник на правото. Впрочем, без да е необходимо тук да се впускам в детайлен преглед и подробен анализ на отделни или всички особености вкл. за възприетата от англосаксонската конституционна и законодателна уредба на съдебната власт, достатъчно е да се отбележи, че в САЩ напр. също няма конституционен съд, което не пречи висшата съдебна инстанция да упражнява контрол над другите власти както на щатско, така и на федерално ниво, правораздавайки съобразно Конституцията на съюза. Както и в съответствие с промени в общественото развитие във времето, при необходимост от компетентния за това конституционно установен орган, в последната да бъдат внасяни „поправки”. Очевидно е, че действащата Конституция на България в множество свои пунктове е не само непригодна, а и неадекватна на реалността и времето за управление според действително демократично устройство и уредба, какъвто проблем не е решим по пътя на нейния кърпеж или посредством тълкувания от Конституционен съд, каквито несъмнено съдържат потенциален риск от рушене устоите на държавността. А е наложителна нова Конституция, каквато съобразно възприетата форма за управление на България като република следва да бъде предмет на обществен дебат и приемане, по какъвто повод е и изразеното в настоящото изложение. На базата на изследвания на мозъка биологията опровергава тeзата на либерализма, обосновавайки емпирично, че отделните човешки същества са алгоритми. Нещо повече, всеки отделен човек не е един алгоритъм, а сбор от алгоритми, формирани както от гените така и от въздействието на външната среда. Т. е. хората не са индивиди, а „дивиди”. Или с други думи казано „делими”. Поради което нямат един-единствен вътрешен глас – едно-единствено  . А решенията, които взимат са детерминирани или произволно мотивирани. Това обяснява и възможността посредством общуване отделните субекти да установяват едни или други отношения помежду си, вкл. договорни. А договарянето е основано на равнопоставеност на страните. Защото   (Марк Тулий Цицерон). От такъв възглед логично произтича и се обосновава теорията за Обществения договор, като фундамент на модерния конституционализъм за демократична правова държава, основополагаща идея на която е равенството на човешките същества, изразяващо се в признаването на притежавана по природа от всеки в естествено състояние равна свобода. И според която политическото тяло държава като правен субект се основава и учредява чрез акт на съгласие посредством волеизявление на равноправни участници в една общност, които се споразумяват да съставляват нейни граждани. А така също и теорията за разделението на властите, формираща своеобразната „Света троица” на конституционализма. Идеята за   управление,  , на която се основава конституционализмът, се съдържа още в политическата философия на Аристотел, чийто термин   обозначава фактически установена държавна уредба, често споменавана в модерната конституционна теория във връзка с понятието  . Един от първите формални актове, на които се базира признаването на правата на човека и т. нар. граждански свободи е  Magna Carta Libertatum.  Подписана от английския крал   на 15 юни   г., Великата харта на свободите е резултат от поражението на краля в борбата с въстанието на бароните, недоволни от безграничното нарастване на кралската власт, водещо до абсолютизъм. Но във въстанието участват и други слоеве на обществото:   и  , възпротивили се главно на увеличението на налозите и неудачната вътрешна политика, водена от краля. С нея се гарантират и защитават правата и интересите не само на феодалната аристокрация и бароните, а и на гражданите от действията на представителите на кралската власт. Според чл. 39 от Магна харта:   Това е първият документ не само в английската, а и в световната история, който ограничавайки монархическата власт препятства нейното израждане в тирания, и който поставя формалното начало на демократичното конституционно право. С Магна Харта – „неписаната” и до днес конституция на Англия – започва процесът, преминал през Bill of Rights от 1689, за установяване на конституционализма с цел предотвратяване на произволната публична намеса в сферата на отделните граждани, сърцевина на който е принципът за разделението и баланса на властите, според който изпълнителната власт подлежи на политически контрол от парламента, а юридически от съдилищата. На Магна харта и основните идеи на Джон Лок за правата на отделния човек и правото на революция е основана и приетата от Континенталния конгрес на 4 юли 1776 г. Декларация за независимост на САЩ. Касае се за продължителен процес, намерил отражение и в идеите на възникналата по време на Просвещението  Естественоправна школа,  сред най-известните представители на която са Кант, Волтер, Русо, Монтескьо, Хелвеций, Бейкън, Хобс, Лок и др., според която писаните закони не могат да противоречат на естественото право, а ако му противоречат те са нищожни. Приетата по време на Френската революция прочута  Декларация за правата на човека и гражданина  от 1789 г. съдържа ключови принципи на републиканския конституционализъм:   „           Тези идеи намират проявление и в Новия свят:  Томас Джеферсън). Според Марсел Планиол:   Доктрината за злоупотреба с права е от преди повече от сто години. Тя е основана на концепцията за законния, легитимен интерес, който не може да бъде волята на отделни лица да затормозяват, затрудняват или имитират основани на правото действия и така да увреждат както правата и интересите на други, така и обществения интерес. Тъй като правото е мярка на свободата на всеки да се ползва от законно признати блага, забраната за злоупотреба с право е общ принцип на правото. Злоупотребата с права е такова упражняване на предоставено право, което излиза извън обхвата на законовото му и социално предназначение, и е насочено не към постигане на неговата цел, а служи за удовлетворяване на лични, егоистични интереси, осигуряване на предимства, противни и във вреда на други правни субекти, на техните законни интереси и права. За да е законосъобразно упражняването на дадени права, то следва да е добросъвестно и съобразно установения правов ред. Начинът на упражняване на права следователно засяга в даден момент едни или други определени елементи от тяхното съдържание. На тази плоскост, проявлението на конкретно упражняване на права – добросъвестно или не, може да се сведе до определено поведение на неговите субекти при и по повод на тяхното упражняване. Злоупотреба с права е налице винаги, когато макар да липсват формални нарушения, при упражняването им е налице недобросъвестност, която се извежда от съвкупната оценка на конкретните обстоятелства. Доколкото същността на всяко явление се проявява в една или друга форма, на реформиране подлежат конструкции, каквато е държавата като проявление на доброволно организирана общност, основана и функционираща на базата на определени принципни норми и правила, юридическа форма на каквито е Конституцията. Като относително самостоятелни компоненти от такава конструкция и диалектическата връзка между тях, отделните системи от множество обекти и субекти, вкл. разглеждани като обособени институции или сбор от едно институционално цяло, те могат да съответстват, но могат и да влизат в противоречие както помежду си, така и с конструкцията, в която функционират. Затова отстраняването на такива несъответствия или противоречия не може да бъде осъществено чрез реформиране на отделни системи сами за себе си независимо от цялостната структура, а единствено чрез тяхната смяна или премахване. Такива са наложителни когато една или друга институция или система от институции, в т. ч. посредством имитиране на дейност от такива привидно според установените правила на конструкта, има за резултат неговата недееспособност и/или води до неговия разпад. Една от темите в започналия и протичащ дебат във връзка с конституционното устройство на България е свързана с уредбата отнасяща се за прокуратурата. Последиците от активирането на обществото и публично демонстрираното обществено несъгласие най-вече с последния т. нар. „избор” на главен прокурор в страната, а, макар дипломатично, изразяваното също така неодобрение и извън нея, са видими ясно и недвусмислено, вкл. от категорични заявления на представители в съответните институции от структурата на ЕС, в които участват. В т. ч. в лицето на Венецианската комисия към Съвета на Европа, заявявани нееднократно чрез съответни препоръки за необходими промени в действащата Конституция на Р България. Без каквито е невъзможно привеждането на съдебната власт в съответствие с  Основните принципи на съдебната независимост  (приети от Седмия конгрес на ООН, проведен в Милано от 26 август до 6 септември 1985г., одобрени с резолюция 40/32 на Общото събрание на ООН от 29 ноември 1985 г. въз основа на Хартата на ООН, Всеобщата декларация за правата на човека, Международния пакт за икономически, социални и културни права и Международния пакт за граждански и политически права) и множество други документи на международното право, по които страна е България, и които поради това са с приоритетно действие спрямо вътрешно право. В тази връзка, като страна от региона, по отношение на съдебната власт в България намирам за уместно да спомена накратко и относно  Конференцията на председателите от Централна и Източна Европа  – организация, чиито членове са председателите на върховните съдилища от 23 страни не само от Балканския регион, а във времето към дейността й присъединили се такива и от други страни, извън този регион. Въпросната формация, учредена през 2011 г. като продължение на проведената през 2007 и 2010 г. в Института за правни инициативи в Централна и Източна Европа (CEELI) – Прага, Кръгла маса за съдебен интегритет, има за цел чрез провежданите ежегодно срещи и заседания обсъждане на общите предизвикателства пред върховните съдилища във връзка с проблемите в съдебната система, утвърждаването на съдебната независимост, засилването на интегритета, отчетността, подобряването на съдебното управление, борбата с корупцията и постигането на обществена подкрепа за съдилищата. Първата официална конференция е проведена в института CEELI през 2011 г., а следващите – в Албания (2012 г.), Черна гора (2013 г.), Грузия (2014 г.) и Хърватия (2015 г.). В резултат на тригодишна работа, на проведената в Хърватия конференция са приети  се потвърждават основните принципи на съдебната независимост и интегритет, като се подчертава за необходимо условие признаването на действителната съдебна независимост – институционална и индивидуална, за успешното функциониране на съдебната власт в България при спазване върховенството на закона. Тъй като   от Бриюни засягат не само нейното функциониране, а и отношенията между съдебната власт със законодателната и изпълнителната власти, както и между съдебната власт и медиите. А така също представянето пред националните органи и обществото като цяло ролята на съдебната власт и съдебната независимост, допринасяйки за изграждането на обществено уважение към тази власт и съдиите в търсене на подкрепа за продължаване развитието на върховенството на правото.  От гледна точка на конституционно установения в държавите с демократично управление неоспорим принцип за разделение на властите, както и безусловното, макар от някои само теоретично признаване за основна функция на съдебната власт като контролираща всички останали, същинският въпрос, който ако не изключително е преди всичко обект на интерес от страна на обществото и би трябвало да е предмет на разглеждане и обсъждане е този за независимостта на съдебната власт, без каквато не е възможно упражняването на споменатата функция, вкл. като правосъдие основано на установено действащо право – независимо дали става дума за Конституция или обикновено законодателство. И тъй като не декларативно заявената формално като независима, а фактически зависимата съдебна система, каквато е видимата за обществото посредством упражняването вкл. на нелегитимно вмешателство в нея, което пречи на съдиите да правораздават единствено въз основа на конституционно и законодателно установените норми, не може да породи друг ефект и да доведе до различен резултат освен недоверие в правото като фундамент на държавността. За всеки, който не е наивен, предварително е ясно какво би решил и зависимият Конституционен съд, дори да бъде предоставено право на отделни граждани да сезират същия. Тъй като, що се отнася до споменатия такъв съд в България, от съществено значение е преди всичко уредбата за неговото конструиране, статут и функции както от гледна точка на действащата Конституция, така и на Закона за конституционния съд (ЗКС). Като конституционно въведен заслужава по този повод да се отбележи, макар само регламентацията в Конституцията, която с оглед на неговото предназначение и компетентност не се съдържа в глава шеста „Съдебна власт”, а в отделна глава осма „Конституционен съд”. Разглеждана само по този формален критерий въпросната уредба създава впечатлението, че за този съд на конституционно ниво е отреден статут на орган, който не е част от съдебната власт. Такова впечатление, подсилвано от факта, че Конституционният съд не правораздава, каквато е същинската дейност на органите на съдебната власт, провокира и съмнението дали той е част от системата на тази власт. В тази връзка е важно с оглед техния ефект да се изтъкне разликата между казуално и нормативно тълкуване. Докато при казуалното ефектът е декларативен, при нормативното той е конститутивен. При съпоставка от гледна точка на тяхната юридическа сила преобладаващото мнение е, че актовете, с които се дава нормативно тълкуване, превалират (надделяват над) казуалното тълкуване. Съображенията за това са, че с нормативно тълкуване се реализира специално правомощие, каквото е предвиденото в чл. 149, ал.1, т. 1 от Конституцията, което е отделно и самостоятелно, докато казуалното тълкуване има общ характер, присъщ изобщо на правораздаването и не се формулира като особено правомощие, а произтича от правомощието да се прилагат Конституцията и законите. Аргументи в тази насока са и конститутивния ефект на нормативното тълкуване, а така също специалното искане, по повод на каквото се дава такова тълкуване и отделното, самостоятелно производство за такова, както и отсъствието на пречка при наличие на казуално тълкуване на конституционна разпоредба да се иска нормативно тълкуване на същата. Тъй като нормативното както всяко тълкуване не е абстрактно, доколкото обектът на тълкуване винаги е конкретен, а не абстрактен. По повод на последното, макар само информативно във връзка с искането на главния прокурор за тълкуване от Конституционния съд на чл. 103 от Конституцията, поради съвпадение не би било излишно да се спомене напр., че още при обсъжданията в Седмото Велико народно събрание относно правомощието по чл. 149, ал. 1, т. 1 от действащата Конституция, в опит за заобикаляне на казуалното тълкуване от някои депутати – противници на приемането му, като основен аргумент се излагаше довода, че понеже тълкуването не е правосъздаване с това правомощие се въвежда „абстрактно” тълкуване, което води до абстрактен контрол за конституционосъобразност, какъвто е проверка на един или друг законов акт сам по себе си извън неговото прилагане в конкретен случай. А както се спомена по-горе, доколкото е невъзможно каквото и да е тълкуване да има абстрактен обект, негов предмет е винаги нещо конкретно. В такъв смисъл, доколкото в искането на главния прокурор, отнасящо се за имунитета на президента и вицепрезидента, не се съдържа конкретизиран предмет, какъвто да има отношение към която и да е от визираните в ал. 1 на чл. 103 от Конституцията хипотези като conditio sine qua non, то не би могло да бъде окачествено като друго, освен като искане според логиката на ония депутати от Великото народно събрание за „абстрактно”, та макар и нормативно тълкуване. Изглежда не само главният прокурор, а и подтикналите го към предприемането на такъв акт, не са успели да се справят по абстрактен начин с казуално тълкуване, което по презумптивен път да ги е навело на мисълта, че с размахване на онова, което в първия момент са, а в следващия не са СРС, но каквото и да е в подкрепа на искането, биха могли да постигнат „абстрактно” нормативно тълкуване от Конституционния съд. Нормативното тълкуване като правно явление обаче несъмнено не е непременно и безусловно обвързано с наличието на Конституционен съд, както личи от цитираните по натам в настоящото изложение примери за държави, в които няма такъв съд. Що се отнася конкретно за България, преди приемането на действащата Конституция характер на нормативно тълкуване е придавано на тълкуванията от Държавния съвет, (както напр. постановленията на пленума на Върховния съд), в смисъл, че те имат нормативно естество и са източник на право. Разглеждан на такава плоскост, доколкото като основна функция и правомощие на Конституционния съд е възложено да дава нормативни тълкувания на Конституцията, от същностно значение е възникващият преди всичко въпрос за качеството на Конституцията, след като тя се нуждае от тълкувания, без значение от кого. А в тази връзка на следващо място и въпросът: този ли е единственият, макар възприет като модерен начин за постигане на такава цел? И ако е така, положителният отговор на втория от така поставените въпроси не може да не ни отведе към проблема за конституционната уредба на този орган, каквато би могла да гарантира неговата действителна независимост. Защото според сегашната както съгласно Конституцията, така и съгл. ЗКС, формирането по отношение на 1/3 от неговия състав е пряко зависимо от т. нар. Народното събрание (НС), чиито актове трябва да контролира относно тяхната конституционосъобразност. Т. е. от определена доминираща част депутати в това събрание, формирана посредством и според правила не само на представителната демокрация, а и чрез предизборни и след изборни пазарлъци, установявани от техни партии или коалиции, макар не само по самото съдържание и смисъл на тези понятия, а и по същество такива да не представляват мнозинството от гражданите на републиката съобразно действителната същност на демокрацията. А друга 1/3 – от Общите събрания на съдиите във Върховния касационен съд и Върховния административен съд, които пък са зависими от законодателната (НС) и формираната от нея изпълнителна власт (Министерския съвет) посредством т. нар. Висш съдебен съвет (ВСС). Следователно за никаква автономия на Конституционния съд не би могло на разумно основание да става дума при сега действащата конституционна уредба. Въпреки това неговите тълкувания от нормативно естество имат задължително действие спрямо всеки вкл. посредством не само законодателната и изпълнителната, а и правоприлагащите органи на съдебната власт. А степента, в каквато различните юрисдикции гарантират съдебната независимост е определящата рамка, в която принципът за разделението на властите може да бъде възприеман като реално действащ или не. Става дума за доверието на обществото, на което се основава легитимността като принцип и основно правило за конституиране и упражняване на властта. Една власт и нейното упражняване са легитимни, когато са в съответствие с представите за право и справедливост, основани на етични ценности и норми, признати в човешкото общество като основополагащи. Всяка власт се нуждае от оправдание (легитимация, легитимиране), ако иска да бъде упражнявана със съгласие от страна на гражданите, а не само с физическо или психическо насилие, или терор. В една демокрация властта е легитимна, когато произхожда от народа и е упражнявана в съответствие с преобладаващата воля на нейните граждани. Това означава, че онези, на които е възложено упражняването на властта директно или индиректно и само за определено време, биват  избирани  и могат да бъдат  контролирани.  Властта трябва да се упражнява в съответствие със заложените в Конституцията принципи, особено тези за основните права, разделението на властите и легалността. Легитимността на властта означава нейната  правоспособност,  свързана главно с  избираемостта  на органите, функциониращи в различните области на обществения живот. От особено значение за легитимността е принципът за  националния суверенитет.  Националният суверенитет се облича във валидни юридически форми, най-важна от които е Конституцията. Легитимността съдържа ценности, изведени в процеса на политическото и историческо развитие на обществото. Тя е първоизточникът на властта, нейното политическо основание, включващо правоотношения по създаването на фундамента на властта свързан с установения правен ред. В половината от държавите-членки на ЕС, макар да имат конституции, няма конституционен съд. В някои страни-членки с оглед гарантиране демократичността на управлението в съответните органи, изпълняващи подобни функции, с конституциите е предвидено участие в техния състав на достатъчно, вкл. като контролираща квота определен брой граждани, които не са членове на законодателната, изпълнителната или съдебната власт. В други страни-членки напр. не съществуват да речем отделни административни, а в повечето и специализиран наказателен (по същество извънреден) съд. Или пък има специализирани (свързани с проблеми на децата, на семейството и др. специфична материя) съдилища, каквито няма в други страни-членки. В отделни ролята на Конституционен изпълнява Върховният съд или обратно. Нещо повече, не само в тези, където няма, а и в отделни други страни-членки, в които има Конституционен съд, както неговите членове така и съдиите в другите съдилища нямат имунитет от дисциплинарна, наказателна и гражданска отговорност при упражняване на техните съдебни функции. Т. е. липсва унификация, а съществуват различия както в структурата на съдебните системи, съответните правораздавателни органи по компетентност, така също в тяхната организация и дейност, обусловени от обичаите и съответните традиции установени в историческото развитие на обществата в отделни страни. И всичко това не е пречка те да функционират по-добре в отстояването и утвърждаването върховенството на правото, дори от там където има и Конституционен съд. Същинският проблем поради това не е вкл. дали на гражданите е или не е предоставена възможност, ако има такъв, пряко – индивидуално или групово да сезират Конституционен съд, а в основанието за неговото съществуване въобще. Защото, доколкото става дума за България, след като в чл. 5, ал. 1 и 2 от българската Конституция от учредителната власт е вписано, че е тя върховен закон и другите актове на законодателната власт не могат да й противоречат, да не говорим за подзаконови на изпълнителната власт, както и че нейните разпоредби имат непосредствено действие, едва ли българският суверен се нуждае от лукса да се ласкае и посредством тълкувания от повече или по-малко съдии в Конституционен съд – някои с „да”, а други на противно или с особено мнение, все пак да му кажат същото. В крайна сметка както и да се произнесат по въпроси във връзка с действието на една или друга разпоредба от Конституцията, в конкретния случай то не само се съдържа изрично записано в нея, но произтича и от самото естество и характер не на акта на Конституционен съд, а на самия основен закон. От такава гледна точка самото въвеждане на Конституционен съд не би могло да бъде възприемано иначе, освен като признание за несъвършенството на изработената и приета, макар от Велико народно събрание Конституция, която поради това някой трябва да тълкува. А такова признание не може да не поражда скепсис. Друг въпрос е със или без Конституционен съд всички ония, не като конституционни съдии, а на които е възложено да упражняват съдебна власт, дали и доколко правораздавайки се съобразяват с Конституцията. Да не говорим като страна-членка на ЕС по силата на членството във въпросното формирование с общностното право в т. ч. действието съгл. чл. 5, параграф 3 от Договора за Европейския съюз (ДЕС) и Протокол (№ 2) относно прилагането на принципите на субсидиарност и пропорционалност. Следователно за наличие на Конституционен съд в България не би могло да бъде намерено друго пълноценно оправдание, откриващо възможност в т. ч. от отделни субекти посредством институции за евентуална вътрешна вкл. недобросъвестна негова употреба за постигане на цели, несъвместими както на национално, така и в рамките на ЕС с обществения интерес. С оглед така изразяваната и застъпена позиция тук не намирам смисъл да се разпростирам върху множеството противоречия между Конституцията и обикновеното законодателство, както и в практиката на действащия Конституционен съд, по който повод считам за достатъчно да отдам дължимото към изразеното от негов състав в недалечното минало признание с Решение № 10/06.10.1994 г. по к. д. № 4/1994 г., според което:  , от което не следва нищо повече, освен че Конституционният съд е излишен. Тъй като не при фиктивна, а при действително независима съдебна власт, функция по контрол над другите власти и цялата институционална система чрез пряко прилагане на Конституцията несъмнено не само може, а под клетва е длъжен да изпълнява всеки съдия независимо от степента на заеманата от него служебна позиция според инстанционната йерархия, в това число във висша степен вкл. и посредством нейното задължително тълкуване от съответния Върховен съд. Както е в много страни, не само държави-членки на ЕС. От гледна точка на застъпеното принципно становище, освен начина за формиране както на същинските (правораздавателни) органи на съдебната власт, така и на Конституционен съд, ако и доколкото е необходим такъв, доколкото в този процес е изолирано в каквато и да е форма непосредственото участие на суверена, един въпросите, който би имал смисъл като предмет на предварителен дебат, е и този – необходим ли е въобще Конституционен съд? И ако да, de lege ferenda дали и доколко според сега действащата Конституция настоящият такъв е пригоден и способен независимо да изпълнява възложените му функции? Така поставените въпроси са от решаващо значение с оглед факта, че въпреки неговите компетентност и функции да не са на законодател, съобразно нормативния характер на неговите тълкувания по своите задължителна сила и действие те съставляват източник на правото. Впрочем, без да е необходимо тук да се впускам в детайлен преглед и подробен анализ на отделни или всички особености вкл. за възприетата от англосаксонската конституционна и законодателна уредба на съдебната власт, достатъчно е да се отбележи, че в САЩ напр. също няма конституционен съд, което не пречи висшата съдебна инстанция да упражнява контрол над другите власти както на щатско, така и на федерално ниво, правораздавайки съобразно Конституцията на съюза. Както и в съответствие с промени в общественото развитие във времето, при необходимост от компетентния за това конституционно установен орган, в последната да бъдат внасяни „поправки”. Очевидно е, че действащата Конституция на България в множество свои пунктове е не само непригодна, а и неадекватна на реалността и времето за управление според действително демократично устройство и уредба, какъвто проблем не е решим по пътя на нейния кърпеж или посредством тълкувания от Конституционен съд, каквито несъмнено съдържат потенциален риск от рушене устоите на държавността. А е наложителна нова Конституция, каквато съобразно възприетата форма за управление на България като република следва да бъде предмет на обществен дебат и приемане, по какъвто повод е и изразеното в настоящото изложение.", "date": "2020.02.04", "title": "За Конституцията и независимостта на съдебната власт"}
{"url": "http://www.classa.bg/%D1%81%D0%B2%D1%8F%D1%82/item/406264-%D0%BA%D0%B0%D0%BA-%D0%B4%D0%B0-%D0%B8%D0%B7%D1%82%D1%8A%D1%80%D0%B3%D1%83%D0%B2%D0%B0%D0%BC%D0%B5-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0", "text": "Алчността и страхът са ин и ян на инвестициите. Изблиците на тревожност понякога изкарват от релси дългия подем на пазарите на акции. Периодите на търговско напрежение обаче, страхът относно растежа в Китай, затягането на паричната политика от централните банки и кризите в здравеопазването се оказват сравнително къси, пише Майкъл Макензи за Financial Times.На този етап преценката как епидемията от коронавирус ще се развие и евентуално ще повлияе върху глобалната икономика е спекулативно упражнение. Това е преди всичко човешка трагедия, тъй като броят на смъртните случаи нараства, а градове са поставяни под карантина. Все пак има потенциално сериозни икономически, корпоративни и пазарни съображения. Вирусът предизвиква доста типична реакция на финансовите пазари, която се фокусира предимно върху сектори и компании, които се считат за най-уязвими на риска от скорошен шок на растежа в Китай. Акциите и облигациите на авиокомпаниите, фирмите за луксозни стоки, отдих и пътувания, банките и добивните предприятия спаднаха през последната седмица, тъй като инвеститорите се безпокоят за китайското търсене на потребителски и индустриални стоки. Глобалните компании със значителни приходи, обвързани с Китай, са под най-голям натиск. Производителите на автомобили, технологичните и потребителските групи, разчитащи на веригите за доставка в Азия, ограничават част от своите операции. Наскоро Apple публикува по-широк диапазон от прогнози за приходите през текущото тримесечие, отразявайки значението на китайския пазар за своите компоненти и продажби. Инвеститорите се насочиха към обичайните убежища - злато и висококачествени държавни облигации, странейки от някои от по-спекулативните залози в последно време, като високодоходни валути на развиващи се държави и енергиен дълг. Това разбъркване на пазарните карти не доведе до голям спад на акциите по света, като индексът MSCI World се понижи само с около 3 на сто от пика си през януари. Това не е изненадващо. В миналото, след като властите вземаха контрол на вирусните огнища, пазарните настроения бързо се възстановяваха. Опитът на инвеститорите от предишни пазарни сътресения е, че секторите, които днес изпитват най-голям натиск за продажби, би трябвало да поведат при евентуалното възстановяване, докато държавните облигации и златото ще се разделят с натрупаните напоследък печалби. Този вероятен сценарий означава, че дългосрочните инвеститори имат възможност да коригират своите портфейли и да се възползват от по-евтините цени в определени области на пазара.   Важното съображение за инвеститорите с кеш е естеството на възможността за купуване, която стои пред тях. Първо, дали скъпите американски акции си струват покупката след свиването на техните оценки? Или инвеститорите трябва да се пренасочат към по-евтини глобални акции и да се съсредоточат върху сегменти като развиващи се пазари, части от Европа, Великобритания и Япония? По мнението на някои мениджъри на активи натискът за продажба, който обхваща развиващите се пазари, само подчертава дългосрочния аргумент за насочване към определени области от тях и далеч от по-скъпите акции на развитите пазари. Подобно мислене се подсилва от очакванията за силно изразени стимули от страна на Китай след очаквания спад на активността през текущото тримесечие и вероятно през следващото. Това ще промени посоката на движение на световната икономика през тази година, като се има предвид, че се очаква САЩ да забавят темпа си на растеж, а Европа е в режим на възстановяване. Картината не беше изцяло розова и преди да се появи коронавирусът. Имаше много скептицизъм по отношение на вероятността за стабилен икономически отскок, съдейки по скорошния модел на търговия с акции и държавни облигации. Компаниите със силен ръст на приходите и солидни печалби поведоха последния етап от подема при акциите, оставяйки зад себе си икономически чувствителните и по-евтините акции. Това предполага предпазливост. Друг важен измерител на бъдещите очаквания за растеж - доходността на държавните облигации, започна да спада в края на декември - тенденция, която през миналата седмица се засили. Дхавал Джоши от BCA Research твърди, че по-ниската доходност трябва да продължи поне през първата половина на годината. Това прави решенията за разпределяне на активи сравнително ясни. \"Свръх ниската доходност по облигациите оправдава и подкрепя оценката на акциите\", изтъква той. Джоши смята, че дългосрочните инвеститори трябва да се възползват от пазарните корекции, за да увеличат експозицията си към акциите за сметка на облигациите. Богатите на кеш инвеститори със сигурност биха искали да видят голяма корекция при най-надеждните и бързорастящи компании, но резкият спад в доходността през последната седмица на практика представлява облекчаване на финансовите условия. Това вероятно ограничава мащаба на евентуалното оттегляне от акции с \"качество\" и \"растеж\", докато финансовите отчети на компании като Apple, Amazon и Microsoft през миналата седмица илюстрираха тяхната сила да генерират пари. В продължение на дълго време качествените акции се представяха добре и остават скъпи, тъй като световната икономика продължава хода си, а доходността е все още ниска. Когато става въпрос за по-евтини акции - на базата на мерки като съотношението цена/балансова стойност, инвеститорите ще бъдат в най-добра позиция, ако изчакат да видят какъв стимул ще дойде от Китай. Това ще определи дали купуването на спада е само краткосрочна стратегия, или нещо по-определено, което би оправдало добавянето на повече циклични акции обратно в портфейла.  ", "date": "2020.02.04", "title": "Как да изтъргуваме коронавируса?"}
{"url": "http://www.classa.bg/%D1%81%D0%B2%D1%8F%D1%82/item/406254-10-%D0%BC%D0%BB%D1%80%D0%B4-%D0%B4%D1%83%D1%88%D0%B8-%D0%BA%D1%8A%D0%BC-2050-%D0%B3-%D0%BA%D0%B0%D0%BA-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC-%D1%81-%D0%B8%D0%B7%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE-%D0%B8%D0%BC", "text": "Докато глобалното население продължава да нараства с плашеща скорост, един сериозен проблем излиза на преден план - гладът. Ако прогнозите на учените са верни, към 2050 г. светът ще е населен от над 10 млрд. души, които ще имат нужда от толкова много храна, колкото досега не е произвеждана. Мащабите на предизвикателството са епични. И истината е, че селското стопанство във вида, в който го познаваме, трябва да се промени, ако държим да имаме някакъв шанс да изхраним планетата. В противен случай можете да си представите целия хаос, които може да се случи - 10 млрд. души и поне половината от тях гладни и ядосани... Тази крайно необходима трансформация - не само на селското стопанство, но и по цялата верига, която се грижи за това храната да достигне до вашата маса - вече е започнала малко по малко да се реализира. Кои са обаче следващите стъпки, които да спомогнат за това да се оптимизира производството на храна? Създаване на роботи-фермери Преди да се възпротивите на това с идеята, че роботите ще отнемат работни места, се замислете за оптимизацията на труда, която може да се случи. И сега много фермери казват, че времето на полето, седенето в трактор в продължение на часове, е не само еднообразно и скучно, но и им пречи да вършат друга важна работа за развитието и управлението на бизнеса си. Small Robot Company са създали три (относително) малки робота: Том, Дик и Хари. Том прави снимки с геотагове на растенията на полето, които се изпращат обратно за анализ. След това, въз основа на получените данни, Дик пръска много прецизно отделните посеви, което елиминира нуждата от тотално пръскане на цели полета, и избягва ненужно замърсяване от отточните води и пести ресурси. А Хари е засаждащ робот, който разполага и с роботизирана редосеялка. Заедно те извършват монотонните задачи, които обикновено се вършат от хора. При това те се заемат с тази работа с по-голяма точност и по-малко замърсяване на околната среда. Запазване на ценната пръст Една причина малките, мобилни роботи да са добра новина за фермерството, е че те могат да заменят много от работата, извършвана от големи традиционни трактори. Обикновените трактори са много тежки. Когато те минават през полетата, те стягат самата почва. Това унищожава празнотите в пръстта и ограничава размера на порите, задържащи въздух и вода, което на свой ред сериозно се отразява на способността на почвата да задържа вода, и съответно на способността на посевите да я усвояват, наравно с хранителните вещества. Употребата на по-малки и леки роботи за работата, извършвана в момента от тракторите, може в огромна степен да спомогне за намаляването на тези проблеми. Няма спор, че един малък робот не може да тегли голяма, тежка машина като плуг или култиватор. Но и стремежът в случая не е просто да се възпроизведат традиционните методи на фермерство, а да се подобрят. Годната за консумация храна - не на боклука Един от безспорните проблеми, който трябва да бъде решен, ако искаме да се справим с недостига на храни, това е огромното количество годни за консумация продукти, които се изхвърлят. Според ООН около една трета от всички произвеждани храни изгниват в кофите за боклук на потребителите и търговците, или се развалят заради лоши практики на транспорт и събиране на реколтата. Една от държавите с голям проблем в това отношение е Нидерландия - вторият най-голям износител на селскостопански продукти (по стойност) след САЩ. Огромните мащаби на преминаващите през Нидерландия храни означават, че развалящите се продукти са голям проблем. Нидерландското правителство се е зарекло да стане първата европейска държава, която да намали наполовина количеството изхвърляни храни към 2030 г. Едно от възможните решения в тази насока е употребата на приложения като \"Too Good To Go\". То позволява на търговците да продават на клиентите на намалена цена храна, която нормално би се озовала в кофите за смет, но реално все още е напълно годна за консумация. Забавяне на процеса на стареене на продуктите Не можем да върнем назад часовника, но особено при плодовете можем да забавим движението на стрелките му. Бананите, които консумираме в Европа, пътуват от Еквадор, Доминиканската република, Коста Рика или дори още по-далечни места. За да стигнат до нас, те са били откъснати зелени, прекарали са около 40 дни на кораби, и впоследствие са се оказали в супермаркет, където, за да бъдат взети от рафта, те трябва да са перфектно жълти, без тъмни точки или кафяви петна. Постигането на това изисква невероятно внимателно управление. Ако бананите узреят твърде рано в този процес, те отделят етиленов газ, който задейства узряването на другите банани. Достатъчен е един ненавреме узрял банан, за да съсипе 15% от пратка с банани. Това е огромно количество отиващи на боклука банани. Това, което правят някои учени в Норуич, Великобритания, е да променят генома на бананите - конкретни компоненти от тяхното ДНК - така че те да отделят много по-малко етилен. Това може да доведе до по-малко отпадъци при превоза и да удължи срока на годност на бананите в супермаркетите. Разбира се, в случая говорим за ГМО, което е плод на сериозни дебати, особено в Европа. Но ако сработва, това ще е добро решение за ограничаване на изхвърлената на боклука храна. По-умен избор Прекарвайки време с фермери, производители, търговци и потребители, бързо може да се установи как сегашните методи на отглеждане, преработка и продажба на храни просто не са устойчиви, нито дават възможност за рязко увеличаване на мащабите на бизнеса. Единственият начин, по който можем да изхраним 10 млрд. души към 2050 г., е фермерството и хранителната индустрия да работят в посока за повече устойчивост. Това изисква промени в целия модел на отглеждане, преработка, транспортиране, съхранение и продажба. Иначе казано - много компании и правителства трябва да предприемат действия, но същото важи и за всички нас. Този процес започва от по-умното използване на природните ресурси за отглеждане на храните и приключва с умното пазаруване и съхранение на храната от самите потребители. Изграждането на свят, изхранващ се с устойчиво селско стопанство, е обезкуражаващо тежка задача. Но фермери, учени, инженери, търговци, бизнес лидери и правителства си партнират, за да гарантират, че ще имаме достатъчно храна в бъдеще.  ", "date": "2020.02.04", "title": "10 млрд. души към 2050 г. - как ще се справим с изхранването им?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406245-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D1%80%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B8-sms-a-%D0%B4%D0%BE-%D0%B3%D0%B5%D1%88%D0%B5%D0%B2", "text": "Главният секретар на Румен Радев - Димитър Стоянов коментира ситуацията с изтеклите СРС-та на президента. Още в началото на разговора той уточни, че няма никакво съмнение, че на записите гласът е на президента Радев. \"Не съм се чувал с ген. Стойков от февруари миналата година. Разговорът не е иницииран от президента Радев. Той също не знае за какво става въпрос и пита: \"за какво става въпрос\". Вие от СРС-та ли казахте, че е това, защото аз не можах да разбера, но това, което видях и чух като информация, е инициирано от ген. Стойков\", каза Стоянов по bTV. \"Тук е момента да говорим малко с факти. През 2014 година офицера по връзки в обществеността във ВВС назначава г-жа Генчева за временно изпълняваща длъжността на \"връзки с обществеността\", посочи още той.      \"Г-жа Генчева е настоящата г-жа Радева. Г-жа Генчева е била на тази позиция до август месец 2016 година. След това по същия начин е назначен друг цивилен служител и това е законосъобразно\", допълни главният секретар на президента. Попитан от Хекимян кога по-точно президентът и Десислава Радева са сключили брак, той отговори, че до напускането на ВВС г-жа Радева е г-жа Генчева. \"Не следя личния живот на президента и не знам кога е сключил брак. Второто нещо, което се спекулира е какви компенсации е получавала г-жа Генчева. Тя е получавала пари за жилището, в което е живеела под наем, като всеки друг член на ВВС. Няма значение какъв е наема - дали е 700 лв. или 1000 лв., тъй като сумата е фиксирана и е около 150 лв.\", посочи още той. \"Генерал Стойков говори за всички тези документи поради една причина. 2014, 2015 година, всичко това е правено в отсъствието му. Аз не съм се чувал с него след изтичането на записите. Не е моя работа да говоря от негово име\", допълни Стоянов. Стоянов твърди, че не знае защо ген. Стойков е бил слушан от прокуратурата и определи този запис като \"една случайност\". Той разкри и подробности за СМС-а, който е изпратил до главния прокурор Иван Гешев. \"Изпратил съм СМС на главния прокурор в неделя на 26-ти. Единственото, което съм помолил, е да се чуем с г-н главен прокурор и нищо повече. Причината е разговор между мен и Радев, във връзка със скандала с руските дипломати. Неговите думи бяха, че г-н Гешев трябва да бъде поканен, заедно с шефа на ДАНС, и да бъдат обсъдени тези неща с тях. Опитах се да се свържа с г-н Гешев, направих опит и през двата кабинета\", обясни Стоянов. \"Аз уговарям срещи предварително и се обаждам по телефона, за да видя кои ден и час са удобни. Не привиквам г-н Гешев, а го каня да присъства на среща с президента\", заключи главният секретар на Радев.", "date": "2020.02.04", "title": "Главният секретар на Румен Радев проговори за СРС-скандала и SMS-a до Гешев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406246-%D1%81%D0%BE%D0%BB%D1%82%D0%B0-%D1%83%D0%B1%D0%B8%D0%B2%D0%B0-%D1%80%D0%B0%D0%BA%D0%B0", "text": "Обикновената сол може да помогне при борбата с раковите клетки. Това заключение направиха учени от университета в Джорджия в САЩ.   Ново проучване сочи, че частици натриев хлорид забавят процеса на растеж и разпространение на раковите клетки и това свойство може да се използва в бъдеще при химиотерапията.   Всичко е благодарение на наночастиците на натриевия хлорид, съдържащи се в солта, които, прониквайки в клетките, предизвикват незабавна реакция. Те обаче не стават токсични дори при високи дози и не се натрупват в организма.   Учените потвърдиха хипотезата си, като проведоха експеримент върху мишки. И така, животните бяха инжектирани с натриеви наночастици и растежът на тумора се забавил с 66%.   Руските експерти оцениха работата на американските си колеги, но отбелязаха, че те използват специални техники за отстраняване на такива наночастици, а в обикновения солен разтвор има много малко от тях.    Резултатите от проучването обаче могат значително да улеснят борбата с рака, въпреки че преди това да се случи, трябва да бъдат направени мащабни клинични изпитвания.", "date": "2020.02.04", "title": "Солта убива рака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406247-%D0%B7%D0%BB%D0%BE%D0%B2%D0%B5%D1%89%D0%B0-%D0%BD%D0%BE%D1%89-%D0%B2-%D1%82%D1%83%D1%80%D1%86%D0%B8%D1%8F", "text": "Български блогъри разказват не без чувство за хумор за ужасяваща нощ в Турция. Толкова страшна, че изглежда чак сюрреалистична.    Евелин Кузманов разкрива, че историята се е разиграла през май 2019 година, когато решил заедно с приятели да отскочи до Кападокия с кола. Ето и какво разказва на блога си Евелин Кузманов: Тази история ни се случи през май 2019 г., когато ни стана скучно да си стоим в София и решихме да се поразходим до Турция и по-конкретно до Кападокия с кола. Пристигаме, страшно уморени, едвам влачейки краката си, влизаме си в хотелската стая и веднага заспиваме.  Четири часа сутринта ... тогава изведнъж някой започва да чука силно по вратата ни! Скачам от леглото и не разбирам какво се случва. Явно войната между България и Турция току-що е започнала и точно сега ще бъдем първите жертви на конфликта! Стигам до вратата и нищо, оказва се, че шумът идва отвън, някой удря силно по огробен барабан. И в този момент мъжът, който го бие, започва да крещи: Алах Акбар! В този момент вече съвсем откачих и започнах да преравям съзнанието си дали в Турция не става революция или пък да има размирици на национална основа.     Накрая си казах, че явно това е някакъв местен обичай и опитах да заспя. Лудият барабанист продължи още около 15 минути и после се успокои.  И едва на сутринта, след като се бях наспал, реших да поровя в гугъл. Попаднах на нещо като „странен барабан през нощта в Турция“. И в този момент всичко си дойде на мястото. Оказва се, че по това време в Турция отбелязват Рамадан. Тогава вярващите не трябва да се хранят през деня, затова те ядат след пеенето на имама вечер, в 20 и рано сутрин, докато слънцето изгрява - в 4 часа. Но тъй като е много лесно да заспивате през нощта и да останете гладни цял ден - през нощта специално обучен барабанист се разхожда из града и свири, за да събуди всички гладни вярващи. Очевидно е, че понякога си струва да се проучат националните характеристики, преди да отидете в друга държава.", "date": "2020.02.04", "title": "Зловеща нощ в Турция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406248-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%81%D0%B8%D0%BD%D0%B8%D1%8F-%D0%B4%D0%BE%D0%BC", "text": "В северната част на остров Кипър има интересна къща на име Мави Кошк. Построена е за италианеца от кипърски произход Пауло Паулидис през 1957 година.    Архитектурата на сградата съответствала на традициите както на Гърция, така и на Турция. По време на строителството са използвани и италианскиа и средиземноморски техники.     Например, вратите и прозорците са характерни за мюсюлманската архитектура. Вилата е разделена на шестнадесет стаи, всяка от които има собствен стил. Пауло бил адвокат.   Т ой става адвокат на първия президент на Кипър след обединението на острова по време на войната между гърците и турците (1964 г.). В допълнение към политическата си длъжност, президентът Макарий бил и свещенослужител на гръцката църква. Пауло от своя страна бил ръководител на мафиотския клан, както и най-големият търговец и дистрибутор на оръжие в цяла Централна Азия. По време на живота си оръжейният барон имал време да си изцапа ръцете с кръвта на много турци и гърци, живели в Кипър. Стаите на Синята къща имат своя уникална история: в едната са правени планове за незаконна продажба на оръжие, в другия гостите  - все мафиоти, били настанявани за през нощта. Музикалната стая била кръстена на пиано, донесено от Англия през 1957 година. То е разположено на най-видното място, а ръчно изработените му детайли го правят наистина уникално.     В горещите дни в къщата била използвана климатична система, която била най-голямата по онова време и можела да охлади цялата огромна къща. Мебелите във викториански стил били част от обзавеждането на салона за посетители, но белите и златни цветове, които украсяват стените и интериора му, са в стил рококо.  Истински късмет е, че къщата е запазена и до днес като музей.  Всички спални на втория етаж са украсени с различни цветове. Например червеното е било предназначено изключително за срещи с мафиотите, а синьото се използвало за настаняване на гости през нощта.  Тази спалня е украсена с едно прекрасно огледало, в което може да видите освен себе си, всички части на стаята, без да поглеждате назад. Огледалото е донесено от Китай и разделено на няколко фрагментарни части, прикрепени под различни ъгли. Зелената спалня е проектирана за гледане на телевизия и релакс. В къщата се помещава и известният стол Мафиози, в който Паоло обичал да чете книги от собствената си библиотека.  Самият стол е уникален. Самата седалка така е устроена, че човек да се отпусне върху нея, но не и да издържи дълго време. Подобен дизайн бил специално обмислен, така че адвокатът да не може да заспи, докато чете, и да продължи работата си. Спалнята на самия Пауло също била боядисана в синьо. Тя била разположена точно в центъра на вилата. Гледката от прозорците била както на североизток, така и на югозапад, затова помещението винаги било изпълнено със слънчева светлина, а сутрин и вечер човек можел да посрещне залезите и изгревите. Но най-интересната тайна на къщата бил тунел точно зад леглото на собственика.  В къщата има още една странна стая - детска стая, боядисана в жълто. Странно е, защото адвокатът не бил женен и нямал деца, а детската стая трябвало да се използва като убежище в случай на евентуални земетресения, поради силните си дебели стени.      Посещавайки тази невероятна къща, може да се насладите и на великолепната тераса, която оставала хладна през цялото време, защото слънцето почти не я докосвало през дебелата сянка.  Самата трапезария е пълна с всякакви интересни предмети. Любопитното е, че в зависимост от сезона се сменял и интериорът. Например през лятото масите били покрити със зелени чинии и покривки, есента - оранжеви, земата бели, а пролетта - сини.  След като Паоло е убит при престрелка, на масата били сложени жълти чинии.   На приземния етаж има басейн. През годините на разцвет той често бил пълен с мляко, за да може женската половина от гостите да се отдаде на удоволствие.  В момента къщата е отворена за посещения, но все пак трябва да преминете през проверка. Тя е оставена умишлено както си е била преди, като предупреждение към гърците за позора, който им довесъл техен сънародник, продавайки оръжие в момента, в който се води кървава гражданска война.", "date": "2020.02.04", "title": "Тайната на синия дом"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406249-%D0%BF%D1%80%D0%B0%D0%B2%D0%B8-%D0%B4%D0%B5%D1%86%D0%B0-%D0%BD%D0%B0-%D0%BF%D0%BE%D1%80%D0%B0%D0%B7%D0%B8%D1%8F,-%D0%BD%D0%BE-%D0%B3%D0%BE-%D1%87%D0%B0%D0%BA%D0%B0-%D0%B7%D0%B0%D1%82%D0%B2%D0%BE%D1%80", "text": "Легендарният бивш футболист на Барселона, Интер и Челси Самуел Ето'о е пред угрозата да влезе в затвора. Камерунецът е осъден от италианка, тъй като не плаща издръжка за дъщерята Ани, която е негова. Ана Мария Баранка още през 2004 г. спечели дело, с което доказа, че Ето`о е баща на дъщеря й. Тяхната връзка започнала в Палма де Майорка. Двамата се запознали първо на бензиностанция, но след това задълбочили отношенията си след среща в дискотека.  През 2015 г. Баранка спечели ново дело, с което Ето'о бе задължен да плаща по 10 000 евро месечно на жената и лихви, но няколко месеца не е извадил никакви пари. Сега Ана Мария е подала жалба, а ако бъде признат за виновен, има голяма вероятност камерунецът да влезе в затвора.  Легендарният голмайстор има и още едно извънбрачно дете, за което в момента тече дело. Това е 19-годишната Ерика, плод на кратка връзка на Ето`о и родената в Кабо Верде Адилеуса до Росарио Невеш. Съдебната битка по този случай започна през миналата година. Очаква се и там да бъде присъдена издръжка на майката.   Самуел Ето'о има две деца от съпругата си Джорджет. Това са Сиена и Лин. Те живеят с майка си в Париж. Камерунецът е баща на още две момиченца - Ани и Маели, а също така има и син на име Етиен. Това са до момента признатите от бившия футболист деца. ", "date": "2020.02.04", "title": "Прави деца на поразия, но го чака затвор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406250-%D1%80%D1%83%D0%BC%D0%B5%D0%BD-%D0%B3%D1%8A%D0%BB%D1%8A%D0%B1%D0%B8%D0%BD%D0%BE%D0%B2-%D1%87%D0%B0%D0%BA%D0%B0%D0%BC%D0%B5-%D0%B4%D0%B0-%D0%BD%D0%B8-%D0%BF%D1%80%D0%B8%D0%B5%D0%BC%D0%B0%D1%82-%D0%BF%D0%BE-%D0%BC%D0%B8%D0%BB%D0%BE%D1%81%D1%82-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "  Румен Гълъбинов е роден през 1966 г. Завършва УНСС като магистър по икономика. Има следдипломни квалификации от Университета на Джорджтаун, Вашингтон, САЩ (банков рисков мениджмънт), Университета Сeйнт Джон, Колеж по застрахователен и рисков мениджмънт, Ню Йорк, Университета Екситър, Англия (банки и финанси). Гълъбинов има професионални квалификации по застрахователен и рисков мениджмънт и пазари на ценни книжа от Германия и Англия. През 2002 г. е председател на Агенцията по застрахователен надзор, а през 2003 г. - зам.-председател на Комисията по финансов надзор. Работил е и е членувал в управителните съвети на международни банки и застрахователни компании от България, Австрия, Холандия и САЩ. Автор е на три книги и поредица от статии в областта на застраховането и финансите. Гълъбинов е член на Стратегически съвет към президента Румен Радев.     - Още 2005 г. между Министерството на финансите и БНБ е подписано споразумение за уреждане на начина, по който един ден България, след влизането си в ЕС, евентуално ще се присъедини и към еврозоната с фиксирания през 1997 г. курс.  Преди повече от 22 г. България прие валутния борд като система, в която функционира нашата финансова сфера. Ние сме рекордьор в това отношение, защото сме преседели най-много във валутен борд от всички страни членки на ЕС. Естония и Литва, които също бяха във валутен борд, вече се присъединиха към еврозоната. И това стана при същите условия на валутен курс, който са имали по време на техния борд. Добре би било ние да се сравняваме с тях и да постъпим по същия начин.  Т.е. да не правим нищо излишно, за да не се пораждат страхове у хората. Те са неоснователни, но трябва на гражданите да се даде повече увереност. Преживяхме времена преди валутния борд, които още се помнят. Тогава българският лев се обезцени до 3000 лв. за долар и годишната инфлация премина 500%. Тези спомени държат на щрек българската общественост при всеки следващ опит за промяна. Има възможност текстовете в закона да са по-ясни за обществеността. - Миналата година България прие условията за присъединяване към чакалнята на еврозоната, в която ще преседим примерно 3 г., преди да станем пълноправен член. Тогава приехме и условието да се присъединим и към Банковия съюз.  Нещо, което се случва за пръв път. Това е ново изискване на Европейския валутен механизъм и по-специално на държавите от еврозоната. За да се гарантира в по-голяма степен сигурността на всички нейни членове. Самата еврозона имаше проблеми по време на икономическата криза от 2008 г. Например случилото се в Гърция, имаше проблеми с Испания, Португалия, сега с Италия. От това се извлякоха поуки и вече за кандидатстването и членството - и в чакалнята, и в еврозоната, има по-строги правила. И ние ще трябва да ги следваме.  Влизайки в чакалнята и изразявайки готовността да се присъединим към Банковия съюз, ще делегираме повече неща на Европейската централна банка (ЕЦБ). Което е за по-добро, тъй като ЕЦБ ще поема все повече и повече ангажименти към българската финансова система.  Ще се съблюдава значително по-стриктно нейната стабилност, капитализацията, както и ликвидността й. Оттук вероятно все по-трудно ще става да има пробив в тази система.  А ако някои единични банки биха изпаднали в някакви ликвидни затруднения, ЕЦБ би взела доста по-строги мерки за стабилизиране на нашата система. Това, струва ми се, е положителен аспект. Теоретично се пораждат съмнения в някои среди, че това е един вид възможност ЕЦБ, пък и еврогрупата да решат в някакъв момент да въздействат, включително и върху курса.  Но практически е невъзможно, защото целта е в еврозоната да се приема здрав и стабилен член. Никой не ще в еврозаната малка и слаба икономика. Заради това в чакалнята не трябва просто да чакаме, а много да работим, за да реформираме икономиката си и тя да стане по-силна. - Трябва да се проведат реформите в структуроопределящите отрасли. Това са енергетика, железопътен транспорт, водният сектор, в който се видя, че има сериозни проблеми.  Също и на пазара на труда, където не достигат хора. Друга важна реформа, която е дългосрочна, е подобряването на нашата демография. Защото от ускорено намаляващото ни население тръгват много други проблеми, включително и този на пазара на труда. Необходими са реформи в образованието, в здравеопазването, за да продължи достойно животът на хората. България е с най-висока смъртност в ЕС. Проблемите са доста и в рамките на следващите три години програмата ни ще е много натоварена. Заради това е по-реалистично да станем пълноправен член на еврозоната между 2023 и 2025 г. - България трябва да съблюдава маастрихтските критерии за членство в еврозоната. Има много експерти, които коментират факта, че и членове на еврозоната не ги спазват. Да, но ние като кандидати трябва да ги спазваме. Защото от неспазването на критерии дойдоха проблемите на някои от тези страни. Например неспазването на изискването бюджетният дефицит да е под 3%.  В Гърция имаше проблем в нивото на дълга. Други държави имаха проблем с инфлацията.  А не е добре да има по-ускорена инфлация. Критериите трябва да се спазват и заради това балансът е много труден. Тази работа трябва да се свърши и тя зависи от самите нас - дали работим както трябва, дали изпълняваме стриктно това, което ни предписва ЕЦБ.  А ние седим, чакаме, разчитаме на някаква инерция. Или на някаква благосклонност към нас да ни приемат по милост в еврозоната.  Но такова приемане ще е вредно за нас. Тогава биха се проявили тези негативи. Като например увеличаване на цените, недостатъчна покупателна способност, защото доходите ни изостават. Няма как да сме заедно с другите големи икономики, ако доходите ни изостават от средноевропейските. Освен това е важно България да има ясна представа, че влизайки в еврозоната, ще приемем изцяло всички задължения, а не само правата.  Защото тогава ние ще трябва да участваме солидарно с останалите в гаранционния механизъм на еврозоната за подпомагане на всички държави, когато настъпят някакви неприятни условия. Доста са ангажиментите, които ще трябва да поемем. - Разбира се. Точно за това е нужно да имаме силна икономика. В противен случай, ако искаме просто да влезем в еврозоната, но сме неподготвени, ще се проявят негативни ефекти. - През последните три години поскъпнаха храните. Цените на някои групи хранителни стоки се повишиха чувствително. Млечните, месните произведения, особено свинското месо заради африканската чума по свинете. За това има и глобални фактори, тъй като на международния пазар се увеличи търсенето на свинско. Вероятно тенденцията за поскъпване на храните ще продължи. Те нямат голяма алтернатива да не поскъпват, защото населението в света се увеличава.  В България намалява ускорено, но в света става все повече. На населението са му необходими ресурси, най-вече храни, питейна вода - това у нас трябва много внимателно да го разглеждаме, енергия също. Не можем да очакваме, че цените на тези стоки ще поевтинеят. Не - те по-скоро ще се увеличат. Заради това много важен е въпросът с доходите. Не трябва да позволяваме да пада покупателната способност на хората, а да се увеличава стандартът им на живот. Държавата залага много икономическият растеж да дойде от вътрешното ни потребление.  - Държавата има възможност да стимулира това вътрешно потребление чрез данъчни промени. Те могат да са в две посоки - преките и косвените данъци. С такъв пряк данък, какъвто имаме в момента, ние сме единствената държава в ЕС с плосък данък и без необлагаем минимум.  Това е абсурд. Трябва поне да се въведе необлагаем минимум, за да се облекчат нискодоходните групи от населението. Тези пари ще отидат в потребление. Необлагаемият минимум ще се разнесе по цялата скала на доходите.  Другата мярка трябва да е насочена към ДДС, който е с пряко въздействие върху потреблението. Държави, в които се намалява общата ставка на ДДС или се въвеждат диференцирани ставки за масови групи стоки и услуги, търговският оборот се увеличава. Увеличава се и покупателната способност. Не виждам причина защо да не намалим общата ставка на ДДС. ЕК дава възможност тя да се намали до 15%.  В повече от две-трети от страните в ЕС има диференцирани ставки. Разрешават се няколко нива на диференциране - между 15 и 5% и между 5 и 0%. Искаме да стимулираме раждаемостта и да си оправим демографията. Но бебешките стоки, медикаментите и детските храни са с 20% ДДС, колкото е и данъкът за луксозните стоки. Къде е тук мотивацията за увеличаване на раждаемостта? Нека се намали данъкът за бебешките стоки. За хранителните стоки - също.  Например хранителните стоки в Германия са с диференциран ДДС. Има групи стоки с 5-6% ДДС в ЕС. Т.е. при нас данъкът е три-четири пъти по-висок.  Заради това се случва, че една и съща верига магазини в България има по-високи цени отколкото в друга държава на определена стока. Това са много важни промени, които е необходимо да се направят, за да се стимулира потреблението. Защото ни е необходим ускорен растеж на икономиката. Сега растем с 3-3,3-3,5%, което е добре, но ни трябва растеж от 6-7% годишно, за да настигаме другите в ЕС. - У нас тази разлика беше стигнала 8,2 пъти между 20-те процента най-ниско доходни и 20-те процента най-високо доходни. За миналата година има намаление в тази разлика и тя е 7,7 пъти. Но е голяма. И е повече от два пъти по-висока от средната в ЕС.  Ние дължим по-голяма солидарност в доходите на нашето общество. Винаги ще има хора с по-високи доходи и такива с по-ниски, но не трябва разликите между тях да са драстични. Защото това в известна степен деградира икономиката. Както обществените и социалните отношения могат да деградират, така и икономическите могат да деградират.  За това е установена оптималност в тези съотношения, тъй че да върви относително безпрепятствено икономическият цикъл.  В противен случай се явяват затруднения.  По-голямата разлика в доходите се отразява в годините напред и по отношение на образованието и квалификацията, възможността за включване на пазара на труда. Това е и сред причините в България в момента да има затруднение на пазара на труда.  Разтвори се много съотношението между хората, които са с много висока квалификация, и хората с функционална неграмотност, които не могат да се включат на пазара на труда. А това също е обусловено от разликата в доходите. Трябва да се стремим към намаляване на тази разлика.  ", "date": "2020.02.04", "title": "Румен Гълъбинов: Чакаме да ни приемат по милост в еврозоната"}
{"url": "http://www.classa.bg/%D1%81%D0%B2%D1%8F%D1%82/item/406251-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8,-%D0%BA%D0%BE%D0%B8%D1%82%D0%BE-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%81%D0%B2%D0%B5%D1%82%D0%B0-%D0%B4%D0%BE-2030-%D0%B3%D0%BE%D0%B4%D0%B8%D0%BD%D0%B0", "text": "Очаква ни отслабване на паричната система, бум на криптовалутите и дроновете, залез на дебитните и кредитните карти, конфликт между поколенията През следващото десетилетие ни очаква отслабване на паричната система, бум на криптовалутите и дроновете, залез на дебитните и кредитните карти, конфликт между поколенията и търсене на философи.  „Ако изминалото десетилетие ни научи на нещо, това е да не се опитваме да се ръководим от вече отминалите тенденции при оценката на перспективите на предстоящото десетилетие”, пише в предисловието на сборника с прогнози „Светът през 2030 година”, публикуван в края на януари от Аналитичния център на „Дойче банк“ (DB Research) във Франкфурт на Майн.  Отслабване на световните валути без златно покритие След като направи това заключение, мултинационалният екип от анализатори реши да се откаже от простата екстраполация на съществуващите тенденции и да представи „необичайни съображения“ относно възможните бъдещи промени в социално-политическото и икономическото развитие на планетата. Резултатът беше 24 прогнози, изложени в 80 страници.  Тъй като върху сборника работиха именно банкови анализатори, напълно естествено е няколко от главите да засягат областта на финансите и парите.  Първата прогноза гласи, че към края на 20-те години могат „окончателно да отслабнат” силите, поддържащи съвременната световна валутна система, в основата на която са фидуциарните или фиатните финансови средства.  Това са необезпечени със злато пари, чиято стойност се определя изключително от вярата в способността на пусналите ги в обръщение държави и централни банки да гарантират тяхното обезценяване по време на инфлация. Натрупаната в световен мащаб задлъжнялост на държавите подкопава доверието в тази система. Затова DB Research прогнозира към 2030 година повишено търсене на алтернативна валута – злато или криптовалути.  Криптовалутите ще станат „парите в брой на ХХI век” За тях е отделена специална глава с прогнози: през това десетилетие ще има масово разпространение на криптовалути, които ще престанат да бъдат просто допълнение към наличните парични знаци и с времето ще се превърнат в „парите в брой на ХХI век”.  Основните пречки пред виртуалните валути идват от страна на регулаторите, но това може да се промени. Решаващо значение ще имат позициите на двете държави с най-многобройно население в света – Китай и Индия. Техните правителства вече са започнали да преразглеждат негативното си отношение към криптовалутите, се отбелязва в анализа.  Съвременното общество върви в посока на безкасови плащания, се казва в друга част на анализа, но вероятността да изчезнат скоро се отнася предимно до картите (дебитни и кредитни – бел. ред.). Заради бързото развитие и нарастващата популярност на системата за плащане с помощта на смартфони, какъвто е случаят в Китай, картите ще станат ненужни, докато обръщението на банкноти и монети ще продължи по различни причини.  Десетилетие на електромобилите, но не и на автономното шофиране Няколко материала са посветени на технологичните тенденции. DB Research прогнозира през следващото десетилетие бързо разпространение на електромобилите, но не и автономното шофиране. Безпилотните технологии, независимо от големия интерес към тях, до 2030 г. няма да успеят да преодолеят многобройните препятствия към успешната комерсиализация. В същото време електрическите автомобили през 2020 година ще съставляват една пета от глобалната продажба на леки автомобили, а до 2040 година – една втора.  До 2030 година може да се осъществи и вековната мечта за летящ автомобил, допускат експертите от „Дойче банк“. Онова, в което са абсолютно убедени, е, че предстои бум на безпилотните летателни апарати. В края на десетилетието само в небето на САЩ ще бъдат вдигнати 6,5 милиона дронове.  Тази технология поражда определени правни проблеми. След като обществото се убеди в очевидното ѝ предимство (например при разтоварване на пътища или спешна доставка на лекарства), то ще започне да настоява за държавна подкрепа на дроновете.  Изкуственият интелект се нуждае от морална помощ Няколко глави предвиждат различни ефекти от развитието на „най-голямата технология на 2020 година” – изкуствения интелект (ИИ). Най-неочакваната прогноза е свързана с все по-широкото внедряване на тази технология, което ще повиши търсенето на хора с дипломи от философските и лингвистичните факултети. Причината е в „удивителната слабост на ИИ при вземането на етични решения”.  От DB Research са убедени, че най-сложният проблем при по-нататъшното развитие на ИИ ще бъде даването на отговори на нравствени въпроси, на които не може да се отговори, като при това трябва да се отчетат различните морални и културни норми.  Затова на бизнеса и на законодателите ще им бъдат необходими хуманитаристи с философско образование и манталитет и със способност да улавят фините езикови и културни нюанси.  Засилване на популистите, съмнения в ЕС и конфликт между поколенията Сборникът „Светът през 2030 г.” съдържа, разбира се, и цяла поредица социално-политически прогнози. Авторите му отбелязват самокритично, че едва ли някой е успял да предскаже тенденциите на отминалото десетилетие – контрареакция на глобализацията и миграцията, както и възраждането на идеята за националните държави. Въпреки че като погледнем назад, техните предшественици са ясно разпознаваеми.  В главата „Промени в политическите тенденции, които ни липсват” са изброени недостатъчно оценени досега теми, способни през следващото десетилетие да решат изхода от изборите, поне в демократичните индустриални държави. На първо място това е високата цена на недвижимите имоти и липсата на жилища на достъпни цени, което тласка младите хора в ръцете на политици-популисти. Те обещават да обложат с данък богатите, да поемат контрола върху цените на жилищата или дори да ги национализират.  Втората подценявана тема, според анализаторите, е намаляващото доверие на гражданите към Евросъюза и неговите институции. Това може да доведе до по-нататъшно укрепване на позициите на евроскептиците и центробежните сили в държавите от ЕС, да задълбочи разделението на обществото и да засили сепаратистките тенденции в отделни региони.  Тук се появява още една тема – продължаващото бедствено икономическо положение на държавите от Югоизточна Европа. Засилването на популистите, които в Гърция и Италия вече сформираха правителства, може да се окаже „начало на много по-голяма вълна”.  Все пак, според DB Research, основната социално-политическа тема на десетилетието в развитите държави може да стане нарастващият конфликт между поколенията. Остаряването на обществото води до това, че сред избирателите има все повече хора на пенсионна и предпенсионна възраст, а те поддържат онези политици, които им обещават щедри социални придобивки и реагират на техните представи за живота.  В резултат на това се задълбочава пропастта между поколенията, пример за което са разпределението на гласовете за Брекзит и избора на Тръмп за президент. Не трябва да се подценява нарастващото сред младото поколение отчуждение от политическите процеси, тъй като „те могат да нанесат ответен удар”.  Засилване ролята на профсъюзите от нов тип и 6-часов работен ден  Профсъюзите могат да станат изразител на идеите на младото поколение, смятат от DB Research. Това, обаче, няма да са класическите профсъюзи, които познаваме и които представят основно интересите на индустриалните работници от ХХ век.  Сега ще се обединят и изложат своите искания младите работници в дигиталната сфера, които ще използват именно цифровите технологии, за да се самоорганизират, да гласуват, да събират подписи, да подават петиции или да координират кампании.  Според друга прогноза, постепенното глобално укрепване на позициите на наемните работници (включително поради нарастващия недостиг на млади квалифицирани кадри в застаряващите общества) може да доведе до въвеждането на 6-часов работен ден през 2020 г. По-вероятно е тази промяна да бъде въведена избирателно.   \r\n  ", "date": "2020.02.04", "title": "Икономическите тенденции, които ще променят света до 2030 година"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/406252-%D0%BF%D1%80%D0%BE%D1%84-%D1%81%D1%82%D0%BE%D1%8F%D0%BD-%D0%B4%D0%B5%D0%BD%D1%87%D0%B5%D0%B2-%D0%B7%D0%B0%D1%89%D0%BE-%D0%BE%D1%89%D0%B5-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F-%D0%B3%D0%BE%D1%80%D0%B4%D0%BE-%D1%81%D0%B5-%D0%B2%D0%B5%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D1%84%D0%BB%D0%B0%D0%B3-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "След триумфалното напускане на ЕС така както е редно и със „шеги и закачки“ официалните знамена на Обединеното кралство бяха свалени във всички столици на страните от Обединена Европа. Това обаче не се случи в Република България   Най-накрая очакваното събитие (BREXIT) от 52 % от гражданите на Великобритания се случи! Правителството на тази Велика страна постигна ИСТОРИЧЕСКА ПОБЕДА – успя да подпише Споразумение с Европейския съюз. Самото Споразумение беше ратифицирано последователно от Парламента на Великобритания и от Европейския парламент и то вече е факт.      От 31 януари 2020 год. в 23:00 часа средно гринуичко време, Европейското семейство осиротя – Великобритания вече не е „в оковите на европейските бюрократи“ и от този ден нататък „нейните граждани ще дишат и живеят свободно“. Ура!!! Не желая да коментирам този факт. От гледна точка на Закона той е перфектен, а и по правилата на Демокрацията трудно биха могли да му се намеря „кусури“. Все пак, трябва да имаме предвид, че той изразява суверената воля на народа на Нейно Величество кралицата на Обединеното кралство Великобритания и Северна Ирландия – Елизабет II.     След ТРИУМФАЛНОТО НАПУСКАНЕ на Европейския съюз, (според Борис Джонсън, Британският Министър-Председател) така както е редно и със „шеги и закачки“ официалните знамена на Обединеното кралство бяха свалени във всички столици на страните от Обединена Европа. Това обаче не се случи в Република България.   Всички си спомняме, че по повод Българското Председателство на Съвета на Европейския съюз, столицата на нашата страна – София, беше прилично и ненатрапчиво украсена. Една от тези украси беше поставена на кръговото кръстовище на 4-ти километър на Цариградско шосе. Тя представляваше и сега представлява високи пилони на които се веят официалните флагове на страните членки на нашия Европейски съюз. Знамената са общо 2+28 на брой, разположени в два полукръга, като разположението им е следното: 15 бр. знамена от едната страна, сред които – на EC, Италия, Латвия, Литва, Люксембург, Малта, Нидерландия, Полша, Португалия, Румъния, Словения, Словакия, Испания, Швеция и Великобритания;  15 бр. знамена от отсрещната страна, сред които – на ЕС, Австрия, Белгия, България, Хърватия, Кипър, Чехия, Дания, Естония, Финландия, Франия, Германия, Гърция, Унгария, Ирландия. Не че ми пречи, но от няколко дни насам се питам – Обединеното кралство вече не е член на Европейския съюз, а защо ли неговото знаме все още се вее величествено в небето на София. Възможните отговори на това мое питане са няколко, но те могат да се сведат до следните два: Или моята страна – Република България не признава Споразумението между Нашия Европейски съюз и Обединеното кралство или  Някои овластени хора в столицата ни София, както казва народа, не са си свършили работата. Според мен по-вероятен е вторият отговор. И лошото не се състои в това, че определени хора не са си свършили работата, а във факта, че този банален пропуск не показва уважение към една Велика държава, а тотална липса на себеуважение. ... а не трябва да забравяме и нещо друго – английският политик и държавник Хенри Джон Темпъл, или още лорд Палмерстън (1784–1865) на 1 март 1848 г. в една своя реч, произнесена в Палатата на общините на Парламента на Великобритания казва следните знаменателни думи „...Ние нямаме вечни съюзници и нямаме постоянни врагове. Нашите интереси са вечни и постоянни, и тези интереси са наши задължения, които трябва да следваме“. От горната реч тръгва и популярната фраза, преписвана на Уинстън Чърчил - \"Англия няма вечни врагове или вечни приятели, а само вечни интереси\". Та тук възникна и другият мой въпрос – а ние от кои сме ? От враговете – не, не сме! Не ми се вярва. Убеден съм! От приятелите – може би. От интересите – Да! Най-вероятно сме част от временните интереси!    ", "date": "2020.02.04", "title": "Проф. Стоян Денчев: Защо още в небето на София гордо се вее националният флаг на Великобритания?"}
{"url": "http://www.classa.bg/%D1%81%D0%B2%D1%8F%D1%82/item/406253-%D0%BC%D0%B0%D1%84%D0%B8%D1%8F%D1%82%D0%B0-%D0%B6%D1%8A%D0%BD%D0%B5-%D0%BB%D0%B5%D1%81%D0%BD%D0%B8-%D0%BF%D0%B0%D1%80%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "Игнасио Ди Винченцо, фермер в сицилианското градче Торторичи, през 2012 г. посреща нежелан гост: високопоставен член на местния мафиотски клан иска от него услуга.   Джино Бонтемпо желае да наеме земята на Ди Винченцо, за да се сдобие със солидна субсидия от Европейския съюз на името на дъщеря си. Това, може да се каже, е от онзи тип предложения, които Ди Винченцо не може да откаже. През 2017 г. той разказва пред полицията как се е съгласил с искането на мафиота, макар така и да не получава никаква рента. И отбелязва: \"Този, който се държи като овца, бива изяден от вълка\". През последното десетилетие криминални синдикати са източили милиони от земеделските фондове на Европейския съюз (ЕС), показва мащабно разследване в Сицилия, в което участват 600 полицейски офицери. На 15 януари беше неговата кулминация под формата на 94 ареста. Бонтемпо е сред задържаните и е обвинен в измама, изнудване и връзки с мафията. Документ от италианския Сенат го посочва като мафиотски бос, но неговият адвокат продължава да твърди, че той е невинен. Криминалните организации все повече разнообразяват традиционните фамилни бизнеси - като рекетьорство и обири - за сметка на субсидии от ЕС, които са един много по-стабилен източник на приходи. Разследването показва \"еволюцията\" на криминалната дейност. \"Въпреки че продължават с класически престъпни активности като наркоразпространение и изнудване (…) в техен основен бизнес се превръща маменето на ЕС, което носи по-големи печалби и е по-малко рисково\", пишат разследващите в документите по случая. Лесна реколта Ген. Паскуале Анджелосанто ръководи ROS, специализирания отряд за борба с тероризма и организираната престъпност. По думите му вече няма нужда да се обира банка - мафиотите са намерили нови пътища към богатства, които пристигат в касите им без риск. Освен, че извиват ръцете на фермери, мафиотските групировки наемат хиляди декари земя, която е държавна собственост. Честните фермери не се явяват на търговете за подобни земи, така че заплахите към тях рядко са необходими. Полковник Джерардо Мастродоменико от финансовата полиция в Месина обяснява, че едно фамилно име е достатъчно, за да всее страх, и няма нужда от стрелба. Субсидиите на ЕС са базирани на собствеността над земя, вместо на това колко произвеждаш. Така на престъпните банди рядко им се налага да се занимават със земеделие. Резултатът е \"разрушителен феномен\", пишат разследващите. Честните фермери са лишени от достъп до необходими им средства, а ЕС без да иска субсидира другите криминални активности на клановете. Европейският съюз всяка година раздава около 60 милиарда евро под формата на фермерски субсидии. Парите са предвидени да подпомагат земеделието и животновъдството и спомагат за това фермерски общности да продължат да съществуват. Но разпуснатият контрол из Стария континент е превърнал системата за субсидиране, която основно се администрира от националните и регионални правителства, в уязвима за експлоатиране. Лошото управление на средствата за фермери предизвика недоволство сред държавите, които дават най-много за бюджета на ЕС, по време на обсъжданията на следващия седемгодишен бюджет на блока. Европейската комисия (ЕК) обаче не показва достатъчно капацитет, за да се справи с корупцията и да приеме по-добри защити. Същевременно националните полиции започват да обръщат внимание на проблема. Четиригодишното разследване в Сицилия е първото по вида си в Европа, но може да се превърне в пример и за други държави. Обиските през януари са насочени към два мафиотски клана, базирани около Торторичи в планините Неброди - район със защитени земи на площ 860 кв.км. Предполага се, че фамилиите Бонтемпо Скаво и Батанези неправомерно са получили 10 милиона евро от Европейския фонд за гарантиране на земеделието (ЕФГЗ) и Европейския земеделски фонд за развитие на селските райони (ЕЗФРСР). Мафиотските кланове могат да наемат земя за по-малко от 36 евро за 10 декара на година, докато същевременно получават между 800 и 1300 евро в субсидии за същата площ. Същевременно 10 хиляди декара могат да донесат 7 или 8 милиона евро в рамките на един седемгодишен бюджетен цикъл на ЕС, което означава печалби между 2000 и 3000 процента. Арестите разрушиха йерархията на целия клан, твърдят разследващите, а сред арестуваните има и политици и лица на официални позиции, които предполагаемо са помагали за престъпните схеми. Обвиняемите често са били доста безсрамни в измамите си. Заявления за субсидия са били подавани за земи, които всъщност не са били притежавани или наети от кандидатстващите. Има случаи, в които молби за субсидия са подавани за земя на Католическата църква или за парцел, през който е прокарана железопътна линия. Има и такива за район, на който са построени сателити на американските военноморски сили. Една от жените, подали молби, твърди, че е наела земя от 500 души в един ден, включително 77 починали.     Семейни ферми Двете фамилии около Торторичи са свързани с близки кръвни връзки и дълбоки корени към региона. Водили са сериозни войни за контрол над територия - само в периода между 1986 и 1993 г. има 45 екзекуции и изчезвания, свързани с мафията. Но добрите времена, настанали със субсидиите от ЕС, изглежда са довели до помирение между клановете. Постигнато е споразумение, като според властите земите са били поделени между двете престъпни семейства. И въпреки че измамите са разкрити, съществува проблем - единичните случаи на измама в Италия не се наказват сериозно. Властите трябва да докажат, че тези измами са били систематични и по методологията на мафията, за да се стигне до \"прилични присъди\". Властите в Неброди първо разбират за измамата със субсидиите около 2012 г. Като отговор на това през 2016 г. са въведени задължителни проверки за всеки, който е наел земя публична собственост. Реформата вече е национален закон. Мъжът, който стои зад тази реформа - Джузепе Анточи, става цел на опит за убийство през 2016-а. Това е един от най-сериозните удари на мафията върху човек с обществена длъжност, след убийствата на прокурори през 90-те години. Анточи днес живее под охрана - цената на това да удари мафията там, където я боли най-много - в портфейлите. Обяснява, че сега властите отнемат на мафиотите всичко - не само парите и земята, но и най-важното - уважението на хората. За Анточи разследването е върхът на айсберга. Посочва, че става дума за \"само две фамилии\", а Сицилия е получила около 5 милиарда евро субсидии от ЕС през последния седемгодишен бюджетен цикъл. Злоупотребите със системата не се случват само в Италия. Журналистът Ян Куцяк беше убит през 2018-а, докато разследваше твърдения за мафиотска обвързаност с измама със субсидии в Словакия. Гангстери са записвани и как коментират да приложат модела в Румъния, посочват разследващи. Досега фермерските субсидии бяха свещена крава за ЕС и основата за изграждане на икономика без граници. Така докато дискусиите за реформи на земеделските политики продължават, ЕС може би ще предпочете да представя подобни случаи като отделни проблеми, а не като признаци за гниене на цялата система. Италианската полиция има готовност да помага и в международен план, но посочват, че мафиотите често са една стъпка напред. В същото време да се спрат злоупотребите с европейски фондове изисква масивни ресурси. Както посочва разследващият съдия Салваторе Мастроени: \"В Торторичи имаме нужда да служим микрофони дори във въздуха и по дърветата\".  ", "date": "2020.02.04", "title": "Мафията \"жъне\" лесни пари от европейски субсидии"}
{"url": "http://www.classa.bg/%D1%81%D0%B2%D1%8F%D1%82/item/406234-%D0%BC%D0%B0%D0%BA%D1%80%D0%BE%D0%BD-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0-%D0%BF%D0%BE%D0%BB%D1%88%D0%B0-%D0%BD%D0%B5-%D0%B9-%D0%BF%D1%80%D0%B8%D0%B3%D0%BB%D0%B0%D1%81%D1%8F-%D0%B7%D0%B0-%D1%80%D1%83%D1%81%D0%B8%D1%8F", "text": "    За целта и Франция, и Полша трябва да водят „изискващ политически диалог с Русия”, който дори и да е труден, е необходимо условие за осъществяването на напредък. Макрон се надява да привлече Полша в проекта за създаване на нов европейски танк и да пресече чрез нея изолационистките настроения в Източна Европа, които биха могли да се засилят след Брекзит. Преди пристигането на Макрон полският външен министър Яцек Чапутович заяви, че Полша \"определено е спечелила\" историческия спор с Русия за вината през Втората световна война, и затова сега трябва да се успокоят емоциите. Говорителката на руското външно министерство Мария Захарова отвърна от Москва: \"Така мислят всички наполеоновци: и Бонапарт, и в болницата\".    ", "date": "2020.02.04", "title": "Макрон разочарова Полша - не й приглася за Русия"}
{"url": "http://www.classa.bg/%D1%81%D0%B2%D1%8F%D1%82/item/406236-%D0%B7%D0%B0-%D0%B0%D0%BA%D1%82%D0%B8%D0%B2%D0%BD%D0%B8%D1%8F-%D0%B8-%D0%BF%D0%B0%D1%81%D0%B8%D0%B2%D0%BD%D0%B8%D1%8F-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D0%BC%D0%B5%D0%BD%D0%B8%D0%B4%D0%B6%D0%BC%D1%8A%D0%BD%D1%82", "text": "Пасивното управление на активи е голям успех, изграден върху голяма заблуда, пише Джонатан Гатри за Financial Times. Покойният Джак Богъл го обобщаваше така: „Не търсете иглата в купата сено. Просто купете сеното.\" Тази линия все още е подчертана в маркетинга на Vanguard - бизнесът с взаимни фондове, който Богъл основа. BlackRock и State Street, два други големи американски фонд мениджъри, имат свои собствени варианти. Изводът: фондовете, които следят представянето на индексите за акции и облигации, имунизират клиентите си срещу човешка грешка. Това е невъзможно. Някой първо трябва да струпа сеното. Това са активните мениджъри, които избират ценни книжа, за които смятат, че ще се представят по-добре от пазара. Гледището на Богъл, съчетано с ултра ниски такси, създаде печеливша индустрия, която се възползва от тези, които подбират акции. Тя е толкова успешна, че индексните фондове скоро ще се сблъскат с проблема, пред който са изправени всички титани, от Standard Oil до Facebook: тяхното прекомерно въздействие върху бизнеса и обществото. Vanguard и другите два фонд мениджъра управляват активи на стойност 15 трлн. долара, повечето от тях пасивно. За сравнение, стойността на акциите и облигациите в световен мащаб се оценява на около 190 трлн. долара от US Investment Company Institute. Темповете на растеж са спиращи дъха. BlackRock, най-големата от трите компании, увеличи клиентските активи 20 пъти до 7 трлн. долара за 15 години, сочат данните на S&P Global. Няма признаци за спад. Глобалната стойност на регулираните индексни фондове наскоро мина границата от 10 трлн. долара. Причината? „Таксите са нищожно малки, тъй като индексните фондове породиха конкуренция, изключително полезна за инвеститора“, коментира Бен Джонсън от Morningstar, групата за рейтинг на фондове. Таксите могат да бъдат по-малко от 0,1% годишно за борсово търгуваните индексни фондове, в които той е експерт. По-рано частните инвеститори плащаха 5 до 10 пъти повече, за да държат старомодните взаимни фондове. Твърде често мениджърите на традиционните фондове бяха рентиери, които таксуваха здраво клиентите си за притежаването на акции. Индексните фондове пробиха този бизнес модел. Активните мениджъри обаче все още контролират около четири пети от световните акции. Освен това няма причина да се смята, че ценообразуването на акциите ще се наруши, ако активните мениджъри притежават далеч по-малък дял. Това е добра новина за съставителите на индекси, претеглени по капитализация, и за пасивните мениджъри, които ги използват. Икономиите от мащаба на големите три фонд мениджъри ще продължат да нарастват за години напред, привличайки повече активи. При сегашните темпове Голямата тройка ще контролира над една четвърт от акциите в индекса S&P 500 до 2028 г. спрямо една пета през 2018 г., според данни от миналата година на Националното бюро за икономически изследвания на САЩ. Склонността им да гласуват с клиентските акции на общи събрания е над средната, отбелязват Лучиан Бебчук от Юридическия факултет на Харвард и Скот Хърст от Бостънския университет. Големите три са напът да контролират 40 на сто от гласовете в американските корпорации до две десетилетия. По подобен начин около дузина души ще определят дневния ред на американските публични компании, според Джон Коутс, друг академик. Това би било опасна концентрация на сила. Джим Роули от Vanguard твърди, че „няма монолитен индексен фонд, който да включва всичко - вместо това има много разнообразен набор от индексни фондове [управлявани от всеки пасивен мениджър]“. Това изглежда неискрено. Служителите на всяка компания споделят общи ценности – включително усърдните пасивни мениджъри. Колкото по-голяма е доминацията на няколко инвеститора, толкова по-лошо е за акционерната демокрация. Лобисткият натиск върху Голямата тройка също ще нараства. След натиска на активисти BlackRock се присъедини към инициативата Climate Action 100+, която пресира енергийните компании да намаляват вредните емисии и обяви нови зелени фондове. Някои гледат на това като на добро управление. Могат ли инвеститорите, чиито гласове стават все по-важни при поглъщанията обаче, да твърдят, че са пасивни? Не точно. Гласувайки, те избират победители или поне се опитват, точно като активните мениджъри. Може да се каже същото за редица индексни фондове, които инвестират във всичко - от модерни зелени предприятия до производители на марихуана. Тук съставителите на индекси, като MSCI, правят по-големи субективни залагания за включване, отколкото биха направили за единствено претеглени по капитализация бенчмаркове. Дори тези стари индекси причиняват изкривявания. Фирмите, включени в популярните индекси, имат по-ниски разходи за финансиране от останалите. Компании от бившия Съветски съюз се листват в Лондон отчасти по тази причина. В САЩ индексните фондове са обвинявани в далеч по-заразително антиконкурентно въздействие. Някои учени твърдят, че тяхната концентрирана собственост в индустрии като авиацията и фармацевтиката може да увеличи цените на пътуванията и лекарствата. Валидността на тези опасения има по-малко значение от разпространението на индексните фондове. Като огромен бизнес, Голямата тройка ще предизвика нарастваща враждебност от страна на политици и регулатори. Кризата на легитимността при съвременния капитализъм е функция от неговия мащаб и неконтролируемост. рупи, които натрупаха трилиони чрез аутсорсване на инвестиционните решения, изглеждат като водещ пример за проблема. За тях вече не е достатъчно да изтъкват колко ниски са таксите им. Преди да умре миналата година, Богъл написа, че ако индексните фондове притежават повече от 50 на сто от фондовия пазар, той няма да \"обслужва националния интерес\". Това е цитат, който няма да намерите на видно място в сайта на Vanguard.      ", "date": "2020.02.04", "title": "За активния и пасивния инвестиционен мениджмънт"}
{"url": "http://www.classa.bg/%D1%81%D0%B2%D1%8F%D1%82/item/406235-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD%D0%B0-%D0%B2-%D0%B1%D0%B5%D0%BB%D0%B3%D0%B8%D1%8F-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BB%D0%B5%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Полицията в белгийския град Гент е простреляла и ранила жена, носеща нож, след като тя е намушкала двама души. Инцидентът е станал около час, след като терорист с нож бе застрелян от полицията в Лондон. Според белгийския новинарски сайт HLN, тъмнокожа жена е нападнала двама минувачи с нож на улицата Bevrijdingslaan в централен Гент. Съобщава се, че жената е намушкала една от жертвите си в стомаха. Въоръжените полицаи са неутрализирали жената с изстрел в ръката и тя е била арестувана. Според съобщенията полицията е арестувала и мъж, за когото се твърди, че е участвал в инцидента. Двамата пострадали са откарани в болница, но не се смята, че състоянието им е сериозно. Разследването започна незабавно и прокуратурата в Източна Фландрия отказа коментар. В сцени, подобни на тези в Лондон, полицията в Гент е отцепила района.", "date": "2020.02.04", "title": "Полицията простреля заподозряна в Белгия - веднага след атаката в Лондон"}
{"url": "http://www.classa.bg/%D1%81%D0%B2%D1%8F%D1%82/item/406238-hill-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D0%B8%D0%B7%D0%B1%D0%BE%D1%80%D0%B0-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D1%81%D0%B0%D1%89", "text": "След като Великобритания напусна Европейския съюз, страната има възможност да оформи външната си политика, пише The Hill. Това обаче зависи от ролята, която ще играе страната в отношенията между ЕС и САЩ. За почти 50 години членство в ЕС Великобритания оформи външната политика на Европа, като се започне от санкциите срещу Русия и завършвайки с ядрената сделка с Иран. И според The Hill, страната иска да остане влиятелна европейска държава. Според изданието до 2016 г., когато се проведе референдума за излизането на Великобритания от ЕС, британската външна политика се основаваше на три стълба. Първо, Лондон съгласуваше действията си с Вашингтон, действайки като един вид  , обяснявайки европейските възгледи на САЩ и обратно. Второ, Обединеното кралство заемаше позиции на лидер в Европейския съюз. Трето, страната смяташе за основа за прокарване на своите интереси многостранния подход към международната политика. В момента обаче и трите стълба са изложени на риск. По този начин, поради Брекзит, страната губи достъп до общата външна политика и политиката на сигурност на ЕС. Освен това Русия, Китай и дори САЩ подкопават основните правила на международния ред, основан на правила, а американският лидер Доналд Тръмп придаде на външната политика на страната си националистически и меркантилен характер. И все пак, независимо от от всичко, Великобритания ще може да запази водещата си роля във формирането на европейската външна политика. Но тя ще трябва да взаимодейства с 27-те държави от Европейския съюз по различен начин. По-специално, Лондон трябва да постави по-голям акцент върху двустранните отношения, особено с Берлин и Париж. Второ, следва да се увеличи ролята на международните групи за координиране на позициите и действията на европейските държави, включително в рамките на Евротройката в състав Великобритания, Германия и Франция или G7. Освен това, в течение на бъдещите преговори за търговски отношения и сигурност, Великобритания и ЕС могат да постигнат съгласие за тясно сътрудничество по външнополитическите въпроси. По-специално френският президент Еманюел Макрон предложи създаването на Европейски съвет за сигурност, в който да се включи Обединеното кралство. Четвърто, Великобритания трябва да осигури сътрудничество с ЕС в други международни организации, като ООН, с очакването за запазване на глобалната ориентация. При това Европа трябва да подкрепя тези стъпки, тъй като независимо от това дали в ЕС или извън него, Великобритания е основна европейска политическа и военна държава, както и една от само двете европейски ядрени държави и постоянни членове на Съвета за сигурност на ООН. Едновременно с това способността на Великобритания да ръководи европейската външна политика след Брекзит в крайна сметка ще зависи от стратегическата позиция, която ще избере между Европа и САЩ, пише The Hill.  ", "date": "2020.02.04", "title": "Hill: Международното положение на Лондон след Брекзит зависи от избора между ЕС и САЩ"}
{"url": "http://www.classa.bg/%D1%81%D0%B2%D1%8F%D1%82/item/406239-%D0%BA%D0%B8%D1%82%D0%B0%D0%B9-%D0%B7%D0%B0-%D0%B4%D0%BD%D0%B8-%D0%BF%D0%BE%D1%81%D1%82%D1%80%D0%BE%D0%B8-%D0%B1%D0%BE%D0%BB%D0%BD%D0%B8%D1%86%D0%B0-%D1%81-1000-%D0%BB%D0%B5%D0%B3%D0%BB%D0%B0-%D0%B7%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "Болница, построена специално за лечение на заразени с коронавирус, бе открита в Ухан, Китай. Удивително е, че голямото медицинско заведение е построено за по-малко от две седмици. 25 000 квадратни метра болница Хуошеншан, едно от двете нови съоръжения, пуснати в експлоатация в отговор на огнището на коронавирус, започва редовна работа днес, вече напълно оборудвана с техника и персонал. Болницата е истинско чудо на проектирането, строителството, логистиката и координацията, като строителството започна преди малко повече от седмица. На 24 януари бяха заснети багерите, разчистващи земята, където сега се намира болницата. Снимките от въздуха на строителния проект показаха как огромна площ се изчиства почти мигновено, като болницата сякаш видимо пониква от земята за една нощ. Вирусът, който започна в Ухан, уби над 300 души в цял Китай. Разпространил се в 22 страни, сега има 17 000 съобщени случаи на коронавирус по света.", "date": "2020.02.04", "title": "Китай за  дни построи болница с 1000 легла за пациенти с коронавирус"}
{"url": "http://www.classa.bg/%D1%81%D0%B2%D1%8F%D1%82/item/406240-%D0%BB%D1%8A%D0%B2%D1%8A%D1%82-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BC%D0%B8%D1%88%D0%BA%D0%B0-%D0%BA%D0%BE%D0%BB%D0%BE%D0%BD%D0%B8%D1%81%D1%82-%D0%BD%D0%B0-guardian-%D0%B7%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81%D0%BB%D0%B5%D0%B4-brexit", "text": "Изходът на Великобритания от Европейския съюз отслаби позициите и, според колонистът на The Guardian Саймън Дженкинс. Според него Лондон трябва да сключи ново споразумение за свободна търговия с Брюксел възможно най-скоро, ако иска да избегне икономическите загуби и „васалната зависимост“ от Китай или САЩ. -   (Великобритания и ЕС. -   )   ”, пише колумнистът на The Guardian Саймън Дженкинс. Според него човек може само да се надява, че Брюксел и Лондон ще възстановят приятелските отношения. И двете страни трябва да се държат като възрастни и да сключват търговски споразумения, които ще бъдат от полза за всички участници, а не да се опитват да ги развалят „   “. Въпреки това, докато Борис Джонсън и някои от неговите министри „   “ в ЕС. Явно гордостта от победата на изборите ги удари в главата. И като много разведени, британският премиер „   “, твърди авторът. Според него Обединеното кралство няма смисъл да рискува 50% от търговията, която се пада на ЕС. Но Джонсън заявява, че по-скоро би се съгласил Брюксел да издигне стена от тарифи, отколкото да прави компромиси. В същото време никакво теоретично увеличение на търговията с Китай или Съединените щати няма да бъде достатъчно, за да компенсира икономическите загуби на Великобритания от „твърдия“ Брекзит. Подобна търговия също няма да доведе до увеличаване на суверенитета, което активно рекламира правителството на Джонсън, подчертава публицистът. „   “, казва Дженкинс. Той признава, че реториката на Джонсън и неговите сътрудници е просто „   “. Но продължаването на отношенията с ЕС изисква споразумения за търговия и движение на хора. „   е   “, заключава Саймън Дженкинс.    ", "date": "2020.02.04", "title": "Лъвът се превърна в мишка - колонист на Guardian за отслабването на британската икономика след Brexit"}
{"url": "http://www.classa.bg/%D1%81%D0%B2%D1%8F%D1%82/item/406241-%D0%BD%D0%BE%D0%B2%D0%B0%D1%82%D0%B0-%D1%80%D1%83%D1%81%D0%BA%D0%B0-%D0%B7%D0%B5%D0%BD%D0%B8%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81-500-%D1%89%D0%B5-%D0%B1%D1%8A%D0%B4%D0%B5-%D0%B4%D0%BE%D1%81%D1%82%D1%8A%D0%BF%D0%BD%D0%B0-%D0%B7%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%BF%D1%80%D0%B5%D0%B7-2020-%D0%B3%D0%BE%D0%B4%D0%B8%D0%BD%D0%B0", "text": "Новата руска противовъздушна система С-500 ще бъде на разположение на армията през тази година, обяви вчера заместник-министърът на отбраната на страната Алексей Криворучко. Ракетите на тази усъвършенствана система, която \"няма аналози в света\", са тествани в Русия миналата година, пише той в статия за списанието Радиоелектронные технологии, в която декларира със сигурност, че \"новата система ще бъде готов да бъде предадена на войските през 2020 г. \" С-500 е най-новата от системите за противовъздушна отбрана на далечни разстояния на Алмаз-Антей, най-големият руски контрактор в отбраната. Характеристиките й продължават да бъдат класифицирани, но според източници от отбраната и според интервюта с служители на компанията, благодарение на новия радар AESA, ракетните възможности са се подобрили значително в сравнение със сегашната система Триумф С-400. Очаква се системата да може да прихваща балистични и крилати ракети със среден обсег, свръхзвукови ракети със скорост до 5 Mach и междуконтинентални балистични ракети в последната фаза на своята траектория. Някои информации сочат, че новите й ракети ще могат да улучват и цели на ниска земна орбита. Криворучко обяви, че през 2021 г. ще започнат и серийните доставки на новата руска междуконтинентална балистична ракета Сармат. \"Ракетите от първата серия ще влязат в експлоатация през 2021 г.\", каза заместник-министърът, уточнявайки, че изпитанията на новата ракета се извършват успешно. Руското министерство на отбраната също очаква да получи 423 модерни вертолета до 2027 г., включително 96 атакуващи Ми-28НМ, заяви заместник-министърът.", "date": "2020.02.04", "title": "Новата руска зенитна система С-500 ще бъде достъпна за армията през 2020 година"}
{"url": "http://www.classa.bg/%D1%81%D0%B2%D1%8F%D1%82/item/406242-%D0%BA%D1%80%D0%B5%D0%BC%D1%8A%D0%BB-%E2%80%9E%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8-%D0%BD%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D0%B8%D1%82%D0%B5-%D0%BD%D0%B0-%D0%BE%D0%BE%D0%BD%E2%80%9C", "text": "Москва се съмнява във жизнеспособността на новия мирен план за Близкия изток, разкрит наскоро от Доналд Тръмп, тъй като той е несъвместим с решенията на ООН по този въпрос и не устройва арабския свят. „Достатъчно ясно е, че някои от разпоредбите на този план не съответстват напълно на съответните резолюции на Съвета за сигурност на ООН\", заяви говорителят на президента Дмитрий Песков. Изказването му изглежда е първият официален отговор на Кремъл на предложението на САЩ. \"Виждаме реакцията на палестинците, виждаме реакцията на редица арабски държави, които отхвърлят този план в знак на солидарност с палестинците. Това, разбира се, ни кара да мислим за неговата жизнеспособност.\", отбеляза Песков, хвърляйки известно съмнение по въпроса. Наричан „Сделката на века\", Тръмп вижда мирния план като „печеливша възможност и за двете страни, реалистично решение с две държави на дългогодишната неприязън между израелците и палестинците.\" Освен всичко друго, тя циментира суверенитета на Израел над окупирания Западен бряг; еврейската държава също ще анексира огромни части от плодородни палестински земи. Докато планът изисква създаване на суверенна палестинска държава, столицата й ще бъде разположена извън Източен Йерусалим, а политиката за сигурност и граници ще бъде решена от Израел. Отговорът на Кремъл дойде само ден след като Арабската лига отхвърли предложението, позовавайки се на неговата несправедливост към палестинската кауза. Турция, която не е част от блока, също подкрепи Палестина, като президентът Реджеп Ердоган настоя, че „оставянето на Йерусалим изцяло в ръцете на Израел ще бъде най-голямото зло за цялото човечество\". От своя страна палестинският лидер Махмуд Абас се обърна към Тръмп и израелския премиер Бенямин Нетаняху. „Повтарям, че палестинската администрация няма да приеме сделката, защото не иска да бъде запомнена с продажбата на Йерусалим\".", "date": "2020.02.04", "title": "Кремъл: „Сделката на века на Тръмп противоречи на резолюциите на ООН“"}
{"url": "http://www.classa.bg/%D1%81%D0%B2%D1%8F%D1%82/item/406243-%D0%BA%D1%83%D1%88%D0%BD%D0%B5%D1%80-%E2%80%9E%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B8-%D0%BA%D0%B0%D0%B6%D0%B0%D1%82-%D0%BA%D1%8A%D0%B4%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%BD%D0%B0%D1%87%D0%B5%D1%80%D1%82%D0%B0%D1%8F%D1%82-%D0%BB%D0%B8%D0%BD%D0%B8%D0%B8%D1%82%D0%B5,-%D0%BD%D0%BE-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-%D1%81%D0%B5%D0%BB%D0%B8%D1%89%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82%E2%80%9C", "text": "Старшият съветник на американския президент Доналд Тръмп, Джаред Кушнер, заяви, че палестинците са добре дошли да предложат промени в границите в предложения мирен план. Въпреки това, съществуващите израелски селища остават, добави той. „Това, което трябва да направи палестинското ръководство, е да се ангажира с мирния план на Тръмп. Ако има неща, които искат да променят, ако не им харесва къде сме нарисували линиите, трябва да дойдат и да ни кажат къде искат да начертаят линиите \", каза Кушнер пред египетския журналист Амр Адиб в интервю за Ел -Hekaya. Той подчерта, че палестинците трябва да приемат предложения план като основа за по-нататъшни разговори, ако искат да бъдат „реалисти\". В същото време Кушнер - един от главните архитекти на мирния план на Тръмп и зет на президента, повтори, че израелските селища на окупирания Западен бряг, които са незаконни съгласно международното право и са били наречени от Съвета за сигурност на ООН \"основна пречка за траен мир\" ще останат на мястото си. Една от целите на плана е „да даде на Израел земята, която те никога няма да напуснат\", каза Кушнер. Разкрита по-рано тази седмица, пътната карта призовава за създаването на независима палестинска държава със столица, разположена в покрайнините на Източен Йерусалим, понастоящем контролиран от Израел. Той обаче предлага само четиригодишно замразяване за нови израелски селища на Западния бряг, докато съществуващите остават непокътнати. Планът изключва връщането на всички палестински бежанци, което е едно от основните искания на палестинците. Планът беше предвидимо одобрен от Израел и отхвърлен от Палестинската администрация (ПА), както и от Арабската лига, чиито държави-членки разглеждат пътната карта като силно изкривена в полза на Тел Авив. Малко след като планът беше представен, израелският премиер Бенямин Нетаняху заяви, че Израел ще анексира долината на Йордан заедно с населените места на Западния бряг. ПА от своя страна официално скъса всички връзки с Израел и САЩ.", "date": "2020.02.04", "title": "Кушнер: „Палестинците трябва да ни кажат къде искат да начертаят линиите, но израелските селища ще останат“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/406244-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D1%81-%D0%BB%D0%B5%D0%B2%D0%BE%D0%B2%D0%B5%D1%82%D0%B5-%D1%81%D0%B8-%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Българите държат в банки общо над 55 млрд. лева. Повечето от спестяванията не са повече от 5000 лева, но новината за приемането на еврото предизвика притеснения. Основателни ли са те и трябва ли да променим валутата, в която държим парите си в банките? \"Това са градски легенди, които живеят собствен живот. Имаше хора, които навремето се съпротивляваха срещу валутния борд. Ако някой си обърне парите в евро никой няма да го спре, но ще загуби малко пари. Правилото е - ако печелиш в левове и харчиш в левове, по-добре си ги дръж в левове\", заяви банкерът Левон Хампарцумян, цитиран от Bulgaria ON AIR. Той отбеляза, че спестяването в долари означава да поемете валутния риск долар срещу евро. И посочи, че присъствието на Гърция в Еврозната е било съществен фактор за измъкването на страната от финансовата криза. \"Еврото не е финансова застраховка, но дава сигурност, че сме привързани към икономическа зона, с която все едно търгуваме. По-хубаво е да бъдем по-близо до взимането на важни решения за Еврозоната. Усещате ли ефекти, когато еврото поевтинее или поскъпне спрямо долара? Когато еврото поевтинее, би трябвало българският експорт да отиде в небето, но той не отива в небето. Приемаме, че еврото и левът са привързани и това е една котва, която държи българската икономика в относително стабилна матрица\", поясни Хампарцумян. По думите му валутата е само измерител на нашия икономически успех и трябва да се готвим за реформи в икономиката, повишаване на образованието, привличане на инвестиции, създаване на комфортна среда за бизнеса. \"Тогава последната ни грижа ще бъде дали в джоба ни има евро или левове\", подчерта Хампарцумян. Всичко в лева става в евро? Няма да стане двойно по-скъпо, но има естествен процес, в който доста неща поскъпват. България от 2013 година расте. Този растеж е това, което виждате върху себе си - върху собствените си доходи и стил на потребление. В момента около 70% от депозитите са раздадени като кредити за потребление и на корпоративно ниво. Има накъде, трябва икономиката да расте по-бързо, посочи за финал банкерът.  ", "date": "2020.02.04", "title": "Хампарцумян посъветва какво да правим с левовете си преди Еврозоната"}
{"url": "http://www.classa.bg/%D1%81%D0%B2%D1%8F%D1%82/item/406224-%D0%B1%D1%80%D0%B5%D0%BA%D0%B7%D0%B8%D1%82-%D0%B0-%D1%81%D0%B5%D0%B3%D0%B0-%D0%BF%D1%80%D0%B5%D0%B4%D1%81%D1%82%D0%BE%D0%B8-%D1%82%D1%80%D1%83%D0%B4%D0%BD%D0%B0%D1%82%D0%B0-%D1%87%D0%B0%D1%81%D1%82", "text": "Ако си мислите, че дългата битка за излизане на Великобритания от Европейския съюз е била болезнена, почакайте да видите какво следва. Въпреки че Великобритания официално напусна ЕС в 23 ч. по Гринуич в петък, тежката работа по изграждането на нови икономически отношения между блока и бившата му членка тепърва започва. Предстоят трудни преговори в момент, когато Великобритания тръгва по свой собствен път, опитвайки се да запази връзките си с най-големия си търговски партньор, обхващащи всичко – от митата и стандартите на стоките до способността на британската промишленост да наема чуждестранни работници и достъпа на ЕС до британските риболовните райони. „Остава да се преговаря по много въпроси: търговията със стоки и услуги, защита на данните, сътрудничество в областта на сигурността, авиацията, пътните такси, риболовът, знаете, че списъкът е безкраен“, казва пред АП Джил Рутър, старши научен сътрудник в мозъчния тръст „Великобритания в променяща се Европа“, който изследва отношенията на Лондон със съставения вече от 27 страни членки блок. „Това е безпрецедентно“, добавя тя. Засега малко неща са се променили. Двете страни договориха преходен период до 31 декември, по време на който се запазва действието на сегашните правила и регулации. Но това дава на британското правителство едва 11 месеца, за да договори всеобхватно търговско споразумение, което може да предначертае перспективите за британския бизнес през идните десетилетия. През 2016 г. на ЕС са се падали 54 процента от британския внос и 43 процента от износа, според националната статистическа служба. Компаниите вече привеждат дейността си в съответствие с промените, за да защитят интересите си. Собствениците на хотели и ресторанти казват, че трябва да запазят притока на работна ръка от континента, за да са сигурни, че стаите ще бъдат чисти и ще има кой да готви. Производителите на автомобили искат да запазят редовните доставки от европейски доставчици, за да избегнат забавянето на производството. Банките и застрахователните компании лобират за запазване на достъпа до доходоносния европейски пазар. Рибарите искат да възстановят контрола си върху риболовните райони, които според тях са били ограбвани от европейските конкуренти през последните четири десетилетия. И сякаш това не е достатъчно за премиера Борис Джонсън и неговите министри, британското правителство се стреми да договори и отделни търговски споразумения с различни държави, след като страната вече е напуснала ЕС. Най-голямата задача за Джонсън извън ЕС са САЩ, най-голямата икономика в света, на която се пада 18 процента от британския износ. Но американците вече поставиха трудно изпълними искания. Държавният секретар Майк Помпейо беше в Лондон миналата седмица и предупреди за опасения за сигурността, свързани с китайския телекомуникационен гигант „Хуавей“. Той оказа натиск на британските власти да променят решението си за допускане на компанията до участие в модернизацията на безжичните телекомуникационни мрежи в страната. Посланикът на САЩ в Лондон Уди Джонсън лобира сред британски служители да отворят достъпа до пазара на американски стоки като мити с хлор пилета, забранени във Великобритания заради производствени стандарти, с които ЕС не е съгласен. Американските медицински компании настояват и за достъп до британската здравна система. Примиряването на всички тези искания ще бъде трудно, защото всеки опит да се отговори на американските искания чрез понижаването на британските стандарти ще отдалечи Великобритания от европейските правила. ЕС вече даде да се разбере, че цената на достъпа до нейните пазари е следването на регулациите на блока. Търговските преговори, които винаги са сложни, ще станат още по-сложни заради това, че ще се водят едновременно и с ЕС, и със САЩ, казва изследователката Рутър. „Това е като игра на шах в триизмерен вариант“, добавя тя. Дори най-трудният проблем, уреден по време на първия кръг от преговорите между ЕС и британското правителство – заплетеният въпрос за Северна Ирландия, остава проблематичен. В опит да защити мирния процес в Северна Ирландия и най-накрая да получи одобрение за сделката си за напускане на ЕС Джонсън се съгласи провинцията да запази правилата, които важат за общия пазар за стоки на блока след Брекзит. В резултат на това няма да са необходими митнически проверки по границата между Северна Ирландия, която е част от Великобритания, и Република Ирландия. Вместо това ще се извършват някои проверки на стоки, които влизат в Северна Ирландия от останалата част на Великобритания и са предназначени за пазара на ЕС. Това по същество означава, че Джонсън се е съгласил да издигне търговска граница в Ирландско море и това обезпокои много от съюзниците му, защото по този начин Северна Ирландия се третира различно от други части на Великобритания. Юнионистите, които искат провинцията да остане част от Обединеното кралство, се страхуват, че с течение на времето споразумението ще сближи Северна Ирландия с Република Ирландия. Звучи много сложно и всъщност детайлите за това как ще работи тази схема още не са окончателно изяснени. Джонсън обеща също на северноирландските фермери – най-големия икономически сектор в провинцията, че новата търговска сделка с ЕС ще им гарантира запазването на неограничен достъп до останалия британски пазар, на който се падат 50 процента от продажбите им. Айвър Фъргюсън, председател на профсъюза на фермерите на Ълстър, иска спешно ускоряване на преговорите за търговската сделка. Той изтъква, че земеделието е капиталоемък бизнес, а фермерите работят с ниска печалба и теглят големи кредити. Те се нуждаят от време, за да планират дейността си. „Трудностите тепърва започват с напускането на ЕС“, каза той. Междувременно Брекзит вече променя икономиката. Компаниите пренасочват инвестициите си, създават нови вериги за доставки и трупат запаси от стоки, за да смекчат всякакво негативно въздействие. Работниците от страните от ЕС започват да гласуват с краката си. Кметът на Лондон Садик Хан каза миналата седмица, че по-малко европейски граждани идват да работят в града в последно време, и доста повече напускат, което създава глад за кадри в сектори като строителството, туризма и социалните грижи. Пред неголяма група журналисти той няколко пъти изтъкна опасенията си от развоя на събитията и подчерта, че Лондон е глобален град, в който европейските граждани са добре дошли. „Наистина е важно това послание – „Лондон е отворен“, да бъде чуто надалеч и ясно“, каза той и добави: „Наистина е важно да продължим да бъдем възприемани като плуралистични, широко скроени хора, които споделят ценности, привличащи талантливите граждани на ЕС, за да продължат те да идват в Лондон“. „Бяхме отворени към представителите на бизнеса и техните идеи повече от едно хилядолетие“, каза той и добави: „Това няма да се промени“.    ", "date": "2020.02.04", "title": "Брекзит: а сега предстои трудната част"}
{"url": "http://www.classa.bg/%D1%81%D0%B2%D1%8F%D1%82/item/406225-%D0%BD%D0%B0%D0%B1%D0%BB%D1%8E%D0%B4%D0%B0%D1%82%D0%B5%D0%BB-%D0%BD%D0%B0-%E2%80%9E%D0%B1%D0%B5%D0%BB%D1%81%D0%B0%D1%82%E2%80%9C-%D0%BF%D1%83%D1%82%D0%B8%D0%BD-%D0%B8%D0%B3%D0%BD%D0%BE%D1%80%D0%B8%D1%80%D0%B0-%D0%BB%D1%83%D0%BA%D0%B0%D1%88%D0%B5%D0%BD%D0%BA%D0%BE", "text": "Въпреки че Белорусия и Русия все още не са се договорили за цените на енергийните носители, лидерите на тези страни все още не са насрочили нови срещи. Според наблюдателя на „Белсат“ Александър Класковски, Путин зае изчаквателна позиция, надявайки се, че Лукашенко все едно няма къде да отиде. Наскоро се появи слух, че руският президент Владимир Путин покани колегата си Александър Лукашенко да прекара ваканцията си в Сочи, пише наблюдателят на „Белсат“ Александър Класковски. По-късно обаче прессекретарят на Владимир Путин Дмитрий Песков заяви, че не се планират контакти между президентите в близко бъдеще. Така че, очевидно, покана нямаше, отбелязва авторът на статията.  Двете държави обаче имат споразумение за цените на газа само за януари и февруари, а за нефта изобщо няма договори. Доставя се в малки количества само от Михаил Гуцериев. Лукашенко каза на подчинените си да търсят алтернативни доставки на пнефт, а те бяха намерени, по-специално в Норвегия. Въпреки това няма достатъчно суровина, а белоруските рафинерии работят с половин натоварване, отбелязва авторът на статията. Плюс това, алтернативният нефт е по-скъп. „ , пише наблюдателят на сайта на „Белсат“. Лукашенко е хвален заради упоритостта си, защото зависимостта от руската енергия е опасна. „ , пише наблюдателят. Освен това според него Беларус е взела твърде много заеми и сега те трябва да бъдат платени. За целта е най-добре да не търси нови доставчици на нефт, а да развива икономиката, да провежда реформи и да участва във високите технологии. Тогава не е необходимо толкова много нефт, отбелязва експертът. Засега обаче няма никакви признаци, че Лукашенко възнамерява да поеме по този път. Напротив, съдейки по кадровите му назначения, властите искат да кредитират публичния сектор. А Лукашенко сравнява приватизацията на държавните предприятия с отказа от независимост на Белорусия. Лукашенко не иска да се обединява с Русия, тъй като това ще означава  . Авторът на статията обаче смята, че без значителни реформи Белорусия най-малко ще потъне в стагнация, жизненият стандарт на населението ще падне. И в този случай Русия може да успее, ако предложи подобряване на условията на живот. Срещата на Лукашенко с държавния секретар на САЩ Майк Помпео е предизвикателство за Кремъл, отбелязва наблюдателят. Съединените щати обаче няма да доставят евтини нефт и газ за Белорусия. Москва не харесва подобни срещи, но засега е заела наблюдателна позиция, надявайки се, че Лукашенко все едно няма къде да отиде, пише Александър Класковски в статията си на сайта на „Белсат“.  ", "date": "2020.02.04", "title": "Наблюдател на „Белсат“: Путин игнорира Лукашенко"}
{"url": "http://www.classa.bg/%D1%81%D0%B2%D1%8F%D1%82/item/406226-independent-%D0%B0%D0%B1%D0%B0%D1%81-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%BF%D0%BE%D0%B7%D0%B2%D1%8A%D0%BD%D1%8F%D0%B2%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%BB%D0%B5%D0%B4-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D1%83-%D0%B7%D0%B0-%D0%B8%D0%B7%D1%80%D0%B0%D0%B5%D0%BB", "text": "Палестинският лидер Махмуд Абас заяви, че отказва по какъвто и да е начин да общува с представители на Израел или САЩ, пише Independent. Той каза по време на срещата на страните от Лигата на арабските държави, че категорично не приема плана, предложен от Доналд Тръмп за разрешаване на арабско-израелския конфликт. Палестинската администрация прекъсна всички връзки с Израел и Съединените щати, след като Доналд Тръмп обяви плана за мирно разрешаване на кризата в Близкия изток, пише Independent. Както припомня вестникът, американският президент във вторник предложи да остави палестинския контрол над части от Западния бряг и да даде на Израел селищата там и почти целия Източен Йерусалим.     В резултат на това в събота се проведе спешна среща на страните от Лигата на арабските държави в Кайро, на която Махмуд Абас заяви:  . Така според него той отказа да говори с Тръмп по телефона и да отговори на съобщенията му и дори да погледне копие от плана,  . Абас увери, че никога няма да приеме предложеното решение:  . Според него той възнамерява да сложи край на израелската власт над палестинската територия и да създаде държава със столица в Източен Йерусалим. Но в същото време палестинците отказват да признаят Съединените щати за единствен посредник при всякакви преговори с Израел, добави Абас, заплашвайки, че ще се обърне към международни организации, включително към ООН. Ръководителят на Арабската лига подкрепи Абас, като отбеляза, че в позицията на САЩ е настъпил рязък завой, който не допринася за мир и справедливо решение. Той също призова страните да договорят компромис, който да удовлетвори и двете. В заключителното си изявление лидерите на ЛАД нарекоха предложението на Тръмп  . Според тях това предложение не отговаря на минималните права и стремежи на палестинския народ. Арабските страни настояват за разрешаване на конфликта, което да се осъществи в рамките на споразумението от 2002 г. В него на Израел беше предложено да установи връзки с арабския свят в замяна на връщането на Палестина на нейните територии, превзети от Израел през 1967 г., припомня Independent.    ", "date": "2020.02.04", "title": "Independent: Абас отказа да отговаря на позвъняванията на Тръмп след предложението му за Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406227-%D0%BA%D0%BE%D0%B9-%D0%BD%D0%B5-%D0%B8%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D0%B0%D1%81%D0%B5%D0%BD%D0%BE", "text": "В последните дни не можем да се оплачем от липса на новини, които привличат вниманието и хорските коментари. Затова е много възможно една любопитна вест да е отминала малко встрани от информационния поток, който се лее. А точно този случай не бива да остава извън полезрението, защото е крайно показателен за случващото се през последните 12 месеца. Какво най-вероятно сте изпуснали? На 31 януари във Facebook страницата на Сдружение \"Родители обединени за децата\" (Сдружение \"РОД\") е публикувано изказване, което гласи, че адвокат Петър Николов и адвокат Илиана Мавродиева са изтеглили спестяванията на организацията в размер на 15 хил. лева. Отговорът на адвокат Николов идва на следващия ден, отново в социалните мрежи, и гласи, че парите не са \"изтеглени\", а \"преместени в друга банкова сметка\", защото имало опасения за злоупотреби със средствата от трети лица. Ако всичко това ви звучи крайно объркващо, време е за няколко пояснения. Сдружение \"РОД\" всъщност е \"наследник\" на Facebook групата, която протестира срещу новата Стратегия за детето. С други думи, това е \"развъдника\", в който си намериха плодородна почва, избуяха и разцъфнаха куп страхове, от които обществото не може да се отърси и до днес. Адвокат Петър Николов пък бързо се превърна в своеобразен тартор на недоволството, а няколкото спечелени дела за попечителство го бетонираха на позицията му. За момента в този казус има твърде много неизвестни, а кой е прав - тепърва ще разберем. Случващото се обаче е показателно колко пагубно лековерни и лесни за манипулиране са немалка част от хората. Те без никакви усилия бяха подведени, че Стратегията за детето - документ без никаква законодателна тежест - е плод на зла конспирация с адрес някъде в Норвегия. Целта на подмолния заговор, беше убедена аудиторията, е да пренесем Барневернет на българска почва и българските деца да бъдат поголовно иззети от родителите си. Причините за подобни действия не бяха докрай изяснени, но спекулациите бяха и все още са щедро придружени от фалшиви новини и откровени неистини, докато страхът не придоби колосални размери. И като че ли колкото по-чудовищни ставаха лъжите, толкова повече вяра хващаха. Митове като този, че в Скандинавия педофилията е напълно законна, щедро трупаха коментари - в и извън социалните мрежи. Дори и скептици започнаха да се чудят - ами, ако има нещо вярно? Вярно е само едно - когато липсва всякакъв филтър на тема манипулации, въпрос на време е с теб да злоупотребят жестоко. И да бръкнат надълбоко в портфейла ти, уж за благородна кауза, е само една от реалните заплахи. Злите гении лесно раждат идеи за злоупотреби и се оказва учудващо изобретателен в тази насока. Които и да са, те могат например да измислят въображаема химера и да накарат стотици да се страхуват от нея и да се опитват да я преборят, нищо, че е само в техните умове. Или пък да ги подтикнат да излязат на улицата, въоръжени с лозунги като \"Българската майка не е инкубатор!\". Или даже да публикуват IBAN на банкова сметка, но без никакво обяснение защо е необходимо да преведеш пари, точно както се случва на страницата на Сдружение \"РОД\". Та кой не би отделил няколко лева, за да не му вземат децата? Примери много, но показателното е, че дори и в момента, когато едни 15 хил. лева - пари, които доста хора сигурно не са виждали накуп - са в неизвестност, мнозина провиждат конспирация. Някой някъде иска да им съсипе опитите да спасят българското семейство, нищо повече...  ", "date": "2020.02.04", "title": "Кой НЕ иска българското семейство да бъде спасено?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406228-%D0%BD%D0%B8%D0%BA%D0%BE%D0%BB%D0%B0%D0%B9-%D1%81%D1%82%D0%B0%D1%80%D0%B8%D0%BA%D0%BE%D0%B2-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D1%8A%D1%82-%D0%BD%D0%BE%D0%B2%D0%BE-%D0%BE%D1%80%D1%8A%D0%B6%D0%B8%D0%B5", "text": "Когато обсъждаме възникващата епидемия в Китай, не можем на 100% да обясним нейния изкуствен или естествен произход. За това има твърде малко информация. И може би ще разберем по-късно. От друга страна, когато следователите разследват престъпление, те винаги имат само косвени доказателства и се опитват да разберат логиката на престъплението. Рядко престъпникът дава на следователя цялата изчерпателна информация, идва с признание или стои с окървавен нож над тялото на жертвата. Той е улавян, изчисляван по косвени признаци. Сега, нека се опитаме да разсъждаваме върху ситуацията с епидемията. Има ли бенефициенти от ситуацията около Китай? За това погледнете недоброжелателите на Китай. Има ли такива? Има. Има държави, които пряко наричат Китай основния си противник, главното си главоболие. И които засега водят с Китай все още само търговски войни. Възможно ли е да се предположи, че противниците на Китай използват ситуацията, за да отслабят Китай? Абсолютно логично. Такова сме виждали много пъти в човешката история.     За съжаление в същата човешка история ще намерим много примери за използването на биологично оръжие. Освен това от незапомнени времена. Припомням ви как англосаксонците унищожават коренното население на Америка, давайки на индианците заразени с едра шарка юргани. Тук няма тайна. Разликата е, че тогава британците разбират разрушителността на бактериологичните оръжия, затворени в одеяла, но не могат да ги създадат изкуствено. Те биха могли да дадат одеялата, които са били използвани от болните, можели са да се опитат да пръскат зараза. Но те не могат да създадат едра шарка, не могат да я модифицират. С течение на времето у човечеството се появиха подобни възможности. По време на Втората световна война това, отново, е исторически факт, Япония използва бактериологични оръжия. Между другото, което е интересно - в Китай. И то недалеч от Ухан. Японците спускат заразени плъхове от самолети. Опитват се да предизвикат епидемия. За което след това са съдени в Хабаровск. А лидерите на специално подразделение на японската армия са осъдени на дълги срокове затвор. Това също е исторически факт. И така: биологичните оръжия са били използвани, създавани и никой не е отказвал да ги използва в бъдеще. В края на краищата няма договор за неразпространение, неизползване или неразвитие на бактериологични оръжия. Нещо повече: наличието на, например, американски лаборатории в Украйна, Грузия и другаде не е тайна. И в самия Китай има лаборатории, които се занимават с тази тема. Сега продължаваме с нашия анализ. Защо ядрените оръжия и получаването им от враждуващите страни води до невъзможността за войни във вида, в който те са известни преди това? Заради взаимно осигуреното унищожение. По същия начин, използването на бактериологични оръжия в съвременната световна икономическа и политическа система, когато хората пътуват, а тези пътешественици са десетки милиони хора, е невъзможно да се избегне разпространението на заразата по света. Тоест, пуснал някъде злонамерена епидемия, никой не може да гарантира, че няма да се върне при него. От това следва простият извод: какво ще стане, ако успеят да направят бактериологичните оръжия избирателни? Така че да не засяга всички хора, а хората от определена раса, определена възраст, хората с определен набор от гени. Тогава бактериологичните оръжия могат да се използват напълно безопасно. То ще убие някои, но не ще действа върху други. И наистина не искам да вярвам, че този злодейски нечовешки план може да бъде осъществен днес. Но информацията, че почти всички болни (или дори всички болни) са етнически китайци, ни кара да се замислим. Освен това видях съобщения в пресата, че повечето случаи са при мъже в детеродна възраст. Което също ме кара да мисля за невероятната селективност на самия този вирус. Може би именно от тази гледна точка китайските власти гледат на епидемията. Те проявяват изключителни дори за Китай предпазни мерки за предотвратяване на разпространението на инфекция. Карантини в милиони градове. Може би китайските власти знаят нещо, което ние не знаем.  ", "date": "2020.02.04", "title": "Николай Стариков: Коронавирусът - ново оръжие?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406229-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%B7%D0%B0-2020-%D0%B3-%D0%B5-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D1%81%D0%BF%D0%B8%D1%80%D0%B0%D0%BB%D0%B0%D1%82%D0%B0-%D0%BD%D0%B0-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8%D1%82%D0%B5", "text": "Това е бюджет на неизпълнените обещания, коментира още Мая Манолова за бюджета на София за настоящата година Бюджетът на София за 2020 г. е бюджет на спиралата на повишаването на данъците и бюджет на неизпълнените обещания. Спиралата започна с увеличението на данъците с налога на автомобилите и сделките с имущество, отложи се „влизането в кварталите”, рекламирано от г-жа Фандъкова по време на предизборната кампания, няма да има повече средства за нови улици, осветление и канализация, няма да има мерки срещу презастрояването, няма да се случи и обещаната децентрализация на бюджета на София в полза на кварталите и населените места.     Това каза на брифинг председателят на гражданската платформа „Изправи се.БГ” Мая Манолова с експерти от платформата.     Видими през този бюджет са финансовите проблеми на Столичната община. Опитват се да контролират увеличението на дефицита през увеличение на данъците, като се замразяват инвестициите, коментира Манолова.     Кметът Фандъкова твърдеше, че Столичната община не е на дефицит. Дефицитът е бил 80 млн. лева през 2019 г., а сега става 122 млн. лева за 2020 г., посочи Манолова.     Фандъкова твърдеше, че няма да повишава данъците, а две седмици след изборите ги увеличи, добави тя.     От увеличения данък на автомобилите ще се съберат 22 % повече средства от тези през 2019 г. Тоест, столичани ще плащат повече, коментира Мая Манолова.     От сделките с имущества също Столичната община очаква увеличение със 17,1 %, като с тях ще се запушват дупки в бюджета, посочи Манолова.     От 2 млн. лева през 2019 приходи от такси в детските ясли, Столичната община ги увеличава сега почти на 3 млн. лева. Не е ли по-нормално тези 2 млн. лева за детски ясли да бъдат поети от Общината като стимул за младите семейства при общ бюджет от 1,7 млрд. лева, попита Манолова и посочи, че общината трябваше да отдели само 20 млн. лева за напълно безплатни ясли и детски градини за всички столични деца, както са направили редица общини в страната.     В същото време са предвидени в националния бюджет 70 млн. лева, от които община София взима само 5 млн. лева. Това е очевидно несправедливо предвид  факта, че в София има най-големи проблеми за ясли и градини – 7 хиляди деца чакат в листите, каза тя.     Заложени са повече приходи от продажба на собственост – ще бъдат реализирани 21,5 млн. лева срещу 14 млн. лева реализирани за 2019 г. Това е с 54 % повече. Тоест ще се увеличи разпродажбата на земя в столицата. А вместо да разпродават земята на София, би следвало да предприемат конкретни мерки срещу презастрояването. Вместо това, те продават още и още терени и така се ограничават възможностите за обезщетяване на собствениците на земя, изрази мнение Манолова.     Приходите от продажба на сгради също скачат – на 14 млн. лева за 2020 г. срещу 7,2 млн. лева през 2019 г. Те се класифицират като неефективни сгради, но ние следим кои Столичният общински съвет ще посочи като неефективни и ще ги разпродава, каза Манолова.     За поредна година отредените средства за обезщетение и обратно изкупуване на собственост са едва 15 млн. лева, а в предишни години са били 50-60 млн. лева. Само с повече средства могат да се изкупят терени за детски градини, зелени площи и спортни площадки, но като не се заложат достатъчно средства, се създават прегради срещу битката с презастрояването, каза Манолова.     Добрата новина е че Столичната община е осъзнала факта, че е неспособна да инвестира парите на столичани. Със 193 млн. лева са по-малко инвестициите за 2020 г. в бюджета. Няма средства за развитие на кварталите, канализация, улици там, посочи Манолова.     Капиталовите разходи за 2020 г. са 464 млн. лв. срещу планирани 622 млн. лева за 2019 г. Тоест, 158 млн. лева по-малко средства са заложени за инвестиции. Не се усвояват средно около 200 млн. лева годишно капиталови инвестиции, която тенденция продължава и сега, подчерта Манолова.     За последните шест години над 1,12 млрд. лева не са усвоени за инвестиции - квартални улици, тротоари, паркове, градини, мерки за чист въздух, канализация. Това всичко не е реализирано, защото екипът на г-жа Фандъкова не изпълнява плана си за капиталовите инвестиции, каза Мая Манолова.     През 2020 г. ще растат средствата за чистота обаче – с 10 млн. лева повече са предвидените. От 129 млн. лева на 139 млн. лева се увеличават средствата за извозването на боклука. За 5 години тези средства са се увеличили с 50 млн. лева, каза Манолова.     Увеличават се и средствата за управление на системата за отпадъци. Тя ще глътне 62 млн. лева за 2020 г., а са изпълнени 39 млн. лева за миналата година, според данните на проектобюджета.  238 млн. лева ще струва на столицата чистота и озеленяването. Доволни ли са гражданите или са доволни фирмите по чистота, попита реторично Манолова.     Въпреки обещанието си, че ще прекрати търговете с един участник, г-жа Фандъкова не го направи и така не спря търга за 500 млн. лева за боклука на столицата, бе критична тя към кмета на София.     По думите на Манолова намаляват парите за реконструкция на основните улици със 17 млн. лева. Общо за 2020 г. от 101 млн. средствата намаляват на 95 млн. лева. Така че „влизането в кварталите”, обещавано от г-жа Фандъкова, се отлага, каза Манолова.     Според нея през 2020 г. няма да има пари и за ново осветление, защото предвидените средства са само 500 хил. лева от 12 млн. лева реализирани за 2019 г.     „Няма го г-н Орлин, няма да има и средства за осветление през следващата година”, каза още Манолова.     Тя добави, че няма увеличение и на средствата за канализация. За 2019 г. са реализирани едва 7,9 млн. лева, а сега са предвидени само 4,5 млн. лева.     Представете си колко канализация ще се изгради с 4,5 млн. лева, каза Манолова.     Според нея намаляват и парите за инвестиции в ЦГМ – от 138 млн. лева на 56 млн. лева за 2020 г. Ще следим обществените поръчки и начина, по който се изразходват средствата. Само тикет-системата от 20 млн. лева стана 80 млн. лева, а сега се увеличават и текущите разходи за 2020 г., каза още Манолова.     Войслав Тодоров от „Изправи се.БГ” посочи, че от бюджета е видимо, че няма да има мерки срещу презастрояването.     Посочихме 15 имота за училища, детски градини и ясли, които имоти са частна собственост, а общината трябва да ги изкупи, защото сроковете вече са изтекли. Пари почти няма, но общината не ги изкупува. Тези имоти в Кръстова вада, Обеля, Витоша, Манастирски ливади за първи път са включени в списъка на отчуждаването, но не се изкупуват. В редица други квартали обаче като Младост, Люлин и Обеля 2 тези терени изобщо не са включени в списъка и това е „цъкаща бомба”. Няма нито един лев заложен за изкупуване на терени за озеленяване през 2020 г., каза още Тодоров.     Инвеститорите са изчакали 15 години, общината да ги изкупува, но след като тя не си върши работата, те през 2022 г. могат да започнат да застрояват, обясни той.     Има около 25 терена само в Младост, които трябва да бъдат спасени от презастрояване, добави Тодоров, като посочи, че става дума за междублокови пространства там.     Не виждаме и прогрес по промяна на ОУП, който беше основен ангажимент и на Фандъкова, и на ГЕРБ по време на кампанията за кмет. „Визия за София” също още не е приета, така че в крайна сметка вместо да се продължава продажбата на земя, което в момента от Столичната община правят, работата трябва да е точно обратната – да се промени ОУП. Ние пуснахме сигнал и за четири терена на Витоша, които попадат в парка „Витоша”, но вече са застроени. Имаме отговор от Природен парк „Витоша”, в който те признават, че това строителство е незаконно. А има още такива терени и ние подготвяме сигнал до прокуратурата, заяви още Войслав Тодоров.     Той посочи че и 3 декара от парка на Резиденция „Лозенец” се подготвят за строителство, за което с бездействието си е отговорно Министерството на отбраната.", "date": "2020.02.04", "title": "Манолова: Бюджетът на София за 2020 г. е бюджет на спиралата на повишаване на данъците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406230-%D0%BA%D0%BE%D0%B9-%D0%B3%D1%83%D0%B1%D0%B8-%D0%B8-%D0%BA%D0%BE%D0%B9-%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D1%87%D0%B8%D1%81%D1%82%D0%BA%D0%B8%D1%82%D0%B5-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B2-%D0%B1%D1%81%D0%BF", "text": "Близо три месеца преди поредния партиен форум на основната опозиционна партия у нас – БСП, на който ще се гласува кой ще води бащина дружина там, настоящата председателка   продължава да разчиства терена, образно казано, като освобождава хора от обкръжението си. Един от „разчистените” от ръководството преди време бе Антон Кутев. Негови са думите: „Силата на един лидер е да консолидира, а не да разединява партията”.   Преди дни от \"Позитано\" 20 бяха прокудени и доброзорлем си тръгнаха шефката на организационния отдел на партията Калинка Николова, медийният съветник Бояна Бозаджиева и шефът на деловодството. Истинските причини за това поредно отлюспване в червената партия, си ги знаят само там, но за пред медиите хвърлиха някакви кьорфишеци. Затова плъзнаха слухове и предположения, които виреят най-буйно в неяснота. Според мълвата, която се разхожда неофициално по терлици из кулоарите,  Нинова е решила да разчисти и хора на нейната досегашна „дясна ръка” – Кирил Добрев. До тук има виделина само по въпроса, че партийните събрания за номинации на кандидати за председател стартират идната седмица на 15 февруари и ще продължат един месец. Знае се също така, че ще има надпревара между   и Красимир Янков. Дали ще има и други смелчаги, които да се включат за позицията на „вожда на червените”, ще стане ясно тези дни. Изборът ще е на 26 април и за първи път ще могат да гласуват всички членове на партията. С организацията към момента се занимава основно Кирил Добрев.  е председател на партията, наследила по закон БКП, от май 2016-та година. Реформите, които тя предприе в над стогодишната организация до тук се изразяват само в чистки и разгонване на всички, които показват публично, че мислят различно от нея. Под мотото на крилата й фраза, с която със сигурност ще остане в най-новата ни история, че „демокрацията ни отне много”, тя успя да прогони от важните им постове в БСП старите партийни функционери, които условно нарече „партийни фараони”. Става въпрос за Димитър Дъбов,  ,  , Георги Гергов, Атанас Мерджанов и т.н. – все хора, които от близо 3 десетилетия са изграждали партийни структури по места. Председателката успя с подмолни трикове да се дистанциара и дори нескрито да обяви война на колегата си  , председател на ПЕС и български политик, който неоспоримо заема най-висок пост в европейския политически елит. Гръмките обещания, че Нинова ще промени и превърне соцпартията в модерна, лява, консолидирана, до днес, 4 години по-късно, си остават само кьорфишеци. Но пък видим с невъоръжено око резултат, е разбитото ядро на БСП, интригите като от селски вечеринки там и силната редукция на членове и симпатизанти. След близо  петилетка под нейно „мъдро” ръководство, партията няма стратегия за развитие, нито пък е ясно какъв тип са нейните поддържници – защитници на социално слаби ли са, на бедни и бедстващи хора ли са или пък на новобогаташи и др.. !? Партийният документ, изработен от Ниновата кохорта, е „Визия за България“. В него се оказа, че няма нищо, което си струва да се коментира като ново, като полезно и позитивно, модерно. Просто едно партийно, скучно писание, направено стандартно и под лозунгарското мото, познато ни като „Дайте да дадем”. С две думи, политическите прогнози, че люспенето в БСП ще доведе до печалните резултати на СДС от съвсем близкото ни минало, са факт. Затова е много важно социалистите да мислят много кого ще изберат за свой нов председател. Казват, че щял да се кандидатира и новият кмет на Перник  , който бе буквално насаден на пачи яйца с водната криза още в началото на своето управление. Защо пък не той?! Младият икономист вече доказа, че е консолидационно мислещ човек, който може да се справя в трудни моменти като вади горещи кестени от жаравата, но не сее раздори и измислени битки с ветрени мелници.  ", "date": "2020.02.04", "title": "Кой губи и кой печели от чистките на Нинова в БСП?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406231-%D0%B5%D0%BA%D1%81%D0%BF%D0%B5%D1%80%D1%82-%D0%BC%D1%83%D0%B7%D0%B5%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D1%82%D0%B4%D0%B5%D0%BB%D1%8F%D1%82-2-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D1%80%D0%B8%D1%82%D0%BE%D0%BD,-%D0%BD%D0%BE-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D0%BC%D0%BE%D0%B6%D0%B5%D1%88%D0%B5", "text": "Колекцията от експонати от античността на   е една от най-добрите в света. Има повече ритони от много от колекциите на музеите по света. Смятам, че изучаването на тази колекция е важно, а мястото ѝ в науката е голямо.  Това заяви пред БНТ проф. Иван Маразов. Тракологът е сред консултантите на Божков в периода, когато бизнесменът се сдобива с най-ценните находки в своята колекция.    Ритони, антични съдове за вино и единствените сребърни вази с изображението на митичния Орфей са част от сбирката. \"Много мои колеги от чужбина поискаха да им пратя снимки на колекцията на Божков. Мисля, че една от основните грижи на държавата е да запази тази колекция. Не бива да се разпръсква или разпродава. Трябва да остане забележителна сбирка от експонати. Музеите не могат да отделят 2 млн. евро за ритон, но   можеше. Голяма част от ценностите са купени на аукциони. Няма да забравя, един път Божков заяви: да им кажеш на твоите приятели, че ето сега, тази ваза, аз съм я купил на аукцион като наддадох повече от Ермитажа\", каза още проф. Маразов.  \"Колекционерството е болест - е, Божков бе болен човек – радваше се на всяка находка и я показваше с гордост.   финансираше и археологически разкопки, имаше за цел да направи най-голямата колекция\", разкри проф. Иван Маразов. \"Божков притежава много ценности от Римския период, препоръчах му да прибави в колекцията си предмети от Гръко-тракийската древност. За 5 години той набави много предмети, които нямат аналози в музеите по света\", допълни експертът.     \"  създаде и собствена лаборатория, където предметите се консервираха. Предполагам, че голямата част от находките са в добро музейно състояние, но повечето от експонатите са от сребро, а то лесно се чупи и корозира. Всяко едно местене носи риск за предметите. Всички експонати трябва да се съхраняват при много точни условия\", завърши проф. Иван Маразов.      \"В момента се правят огледи и описи на експонатите. Участват четирима експерти от Инспектората по културата и Министерството на културата. Още не знаем колко точно предмета има в колекцията\", разкри Александър Трайков, директор на Главна дирекция „Инспекторат за опазване на културното наследство“ в Министерство \"Ако колекцията бъде иззета, ще се съхранява в Националния музей. Частният музей на   е регистриран през 2009 г.\", коменита още той.", "date": "2020.02.04", "title": "Експерт: Музеите не могат да отделят 2 млн. евро за ритон, но Васил Божков можеше"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/406232-%D0%B8%D0%BC%D0%B0-%D0%BB%D0%B8-%D1%81%D0%BC%D0%B8%D1%81%D1%8A%D0%BB-%D0%B2-%D0%BE%D0%B1%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B5%D0%B2%D0%BE%D0%B2%D0%B5-%D0%B2-%D0%B5%D0%B2%D1%80%D0%BE", "text": "Парите, които ще ни трябват скоро, по-добре наистина да си останат в банковия депозит, смята той Има ли смисъл в обръщането на левовите влогове в евро? Застрашени ли са спестяванията ни при влизането на България в чакалнята на еврозоната през април, както е планирано?  „Ние сме в механизъм на валутен борд вече повече от 20 години и сега, когато взимаме решение да направим следващата стъпка – да преминем към еврото, имаме твърдото убеждение на управляващите, на гуверньора на БНБ, че отказването от националната валута и преминаването към еврото ще стане при този курс, който е приет и работи вече повече от 20 години в страната“, каза кредитният консултант Тихомир Тошев за БНР.  Той се позова и на опита на Литва и Естония, които са направили същия преход от фиксиран курс към евро, при запазване на курса от валутния борд.  „Засега вероятността този курс да бъде променен, е минимална, но чисто технически я има“, поясни консултантът. „Технически може това да се случи – някоя от страните да поиска да влезем при друг курс, но от друга страна имаме заявка от страна на управляващите, че по-скоро ще се откажем от влизането и преминаването към еврото, отколкото да променят курса.“  Притесненията и страховете на хората заради преживяното през 1997 година и хиперинфлацията и загубата на спестявания, са обясними, посочи Тошев.  „Голяма част от спестяванията – от тези вече над 55 милиарда, са малки депозити под 5 хиляди лева. На масовия българин спестяванията му са под 5 хиляди лева. В малка част от българите са големите спестявания – сумите, които са сериозни и може да се понесе сериозна загуба, ако има бъдеща промяна на този курс“, коментира Тошев.  С драстичното падане на лихвите губим част от спестяванията си от това, че не ги управляваме достатъчно правилно, посочи още кредитният консултант. „Вариантите са много и различни. Проблемът е, че масовият българин остава скептичен към всякакви други варианти.“  Сигурността от гарантираните 100 000 евро за банковите влогове и дори минималната лихва по депозитите успокояват хората и те не поглеждат към инструменти като взаимните фондове, допълнителното пенсионно осигуряване и здравните застраховки с инвестиционен характер например, наблюдават експертите. Тихомир Тошев уточни, че все пак интересът към тези финансови инструменти расте и малко по малко повече хора се престрашават да опитат и тези допълнителни възможности, които биха могли да носят по-голяма доходност, за да съхранят парите си спрямо инфлацията.  Повечето от тези инвестиционни инструменти не работят в кратък срок и ако в следващите година-две парите ще ви трябват, по-добре не ги правете, съветва Тихомир Тошев. „Парите, които ще ни трябват скоро, ще ни излезе някакъв наложителен разход в семейния бюджет, по-добре наистина да си останат в банковия депозит. Там са на разположение. Да, не носят доходност, да, инфлацията яде малко от тях, но когато ще ги похарчим след 3, 5 до 8 месеца – това е най-добрият вариант, защото достъпът до тях е много бърз.“  Тихомир Тошев отбеляза още, че през последните няколко години недвижимите имоти като инвестиционен инструмент са хит за българите с по-големи спестявания.   \r\n  ", "date": "2020.02.04", "title": "Има ли смисъл в обръщането на левове в евро?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406233-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BD%D0%B8%D0%B5-%D1%81%D0%BC%D0%B5-%D0%B2-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0,-%D0%BA%D0%BE%D1%8F%D1%82%D0%BE-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "  - Г-н Христов, преди дни станахме свидетели на атака срещу президента Румен Радев от страна на прокуратурата. В края на м.г. заявихте в интервю, по повод на кризата около избора на главния прокурор, че страната има нужда от нова конституция. Как виждате този нов основен закон - трябва ли да има преразпределяне на правомощия между основните центрове на властта?    - Категорично считам, че сегашната Конституция е изчерпана. Ние сме в диктатура, която формално се представя като парламентарна република. Опитът за дискредитиране на държавния глава със СРС-та показва, че правото вече е мъртва буква и тъкмо институциите, които трябва да са стожери на властта, го нарушават. Категорично атаката идва от Борисов, главният прокурор не би подхванал подобна акция без неговата санкция. За съжаление дневният ред на България е претрупан с горещи кризи: безводието в Перник, ръст на цените (свинското поскъпна с над 50%), нарастваща несигурност. Всичко това отлага конституционните въпроси, но те ще трябва да намерят решение в близко бъдеще.  Трябва да има преразпределение на властовите отговорности. Да речем, през годините президентските правомощия бяха орязани, при това по недопустим начин. Той е най-легитимната фигура в държавата, но е с вързани ръце. Много скандални решения се прокарват чрез колективни органи, което води до невъзможност за реализиране на наказателна отговорност. Всяка година МС разпределя милиарден \"бюджетен излишък\" без оглед на закона за бюджета. България не функционира според закона, а като сбор от корупционни и паралелни на институциите схеми. Тази власт не може да бъде санирана, трябва да бъде рестартирана. Това би дало и морален и поколенчески рестарт на българското общество.   - Властта в България започна 2019 г. с кризата с евтините имоти на управляващите, \"Апартаментгейт\", а я изпрати и посрещна 2020 г. с водната криза в Перник и кризата с горенето на боклука. Как изглежда откъм Брюксел страна, която е в условията на перманентни политически кризи?   - Режимът на Борисов се радваше на надежден чадър от комисията Юнкер. Брюксел се кахъри за демокрацията в Полша и Унгария и се прави, че не забелязва далеч по-драматичната липса на законност в България. Правото на корупция ни е отпуснато срещу безрезервна подкрепа за действията на ЕК. Нашенското беззаконие обаче вече поражда хуманитарни кризи като тази с водата в Перник. Или пък тази с горенето на боклука на мафиотски фирми, която привлече вниманието на италианските власти. Не става дума за делене на пари под масата, за рутинно ограбване, а за кризи, които засягат пряко стотици хиляди хора. Европейските институции трябва да излязат от хипнозата. Фон дер Лайен не трябва да допуска Борисов да я употребява за статист в своите постановки за родна употреба.   - Резултатите от местните избори като че ли не оправдаха вашите, а и на други политици очаквания за край на управлението на ГЕРБ. Как си обяснявате устойчивостта на режима на Бойко Борисов в тези условия? Само за апатия на българското общество ли става дума?   - Апатията е основен фактор. Но не бива да подценяваме и масовите фалшификации. В съчетание с разните форми на натиск, сплашване, купен вот и прочее вече трудно можем да говорим за избори в България. Отсъствието на свободни медии бетонира статуквото. Ще разберете кой обслужва ГЕРБ по тезата \"няма алтернатива\". Внушава се, че беззаконието, грабежът, корупцията, безводието и безправието са за предпочитане пред другото, сиреч БСП. Проповедниците на \"няма -алтернатива\" правят невъзможна появата на алтернатива, защото осигуряват време и възможност на олигархията да овладее изборния процес. Същевременно \"няма алтернатива\" звучи принципно, взискателно. Съдържа претенция за високи очаквания. Всъщност обслужва статуквото. Диалектиката на демокрацията е тъкмо в смяната във властта и санкционирането на прегрешилите. Дори да бъдат заместени от неубедителни конкуренти, защото тази смяна предотвратява изграждането на едноличен режим, срастването на управляващата партия с държавата. Дава възможност за периодична ревизия на хазната и действията на предходната власт. Действа дисциплиниращо на политическата класа. Но с любезната помощ на българските медии, на казионните ТВ коментатори, на десните и левите патерици на ГЕРБ, диктатурата е вече факт.    - Г-н Христов, казахте веднъж, че цялата външна политика на премиера Борисов е да разправя на руснаците как лъже американците и обратното. В светлината на заявлението на зам. държавния секретар на САЩ Дейвид Хейл, че те са против \"Турски поток\", може ли да кажете кого последно излъга Борисов? Как България трябва да построи политиката си във връзка с този енергиен проект? Наблюдаваме ли фаворизиране на отношенията ни със САЩ, за сметка на тези с ЕС?   - Борисов лъже всички в името на своето оцеляване. Цената плащаме ние, гражданите. Външните фактори, САЩ, Русия, ЕС крепят Борисов, защото им е удобен със своята зависимост. Готов да обещае всичко на всеки. Но обещанията са взаимоизключващи се и часът на истината наближава. Знаете знаменитата мисъл на Линкълн: \"Можеш да лъжеш целия народ за известно време. Можеш да лъжеш част от народа през цялото време. Но не можеш да лъжеш целия народ през цялото време\". Борисов лъга българите цели десет години. Това е тъжна диагноза за нашия народ, който не разобличава и не санкционира лъжата. Вече плащаме скъпа цена.    - Вие сте в центъра на европейската политика. Виждате ли промяна в трансатлантическите отношения, за които говорят редица наблюдатели? Ако да, то каква политика трябва да има нашата страна в условията на избор между Европа и Америка?   - Във външната си политика не трябва да избираме враг, дори когато някой ни тласка да го сторим. Трябва да търсим полезното сътрудничество. С всеки от партньорите - европейските държави, САЩ, Русия, Китай, Турция, страните от Близкия Изток - имаме терен за сътрудничество. В Европа в момента се вихри яростна русофобия, а покълва и американофобията. И двете са зловредни, защото избуяват на базата на безпросветност и предубеденост. Трябва да отстояваме европейския интерес и култура. Това не става с фобии, а с трезвомислие, добронамереност и твърдост. Що се отнася до България, тук сме в състояние на държавен разпад и властта търгува с нашия суверенитет в името на своето оцеляване. Възстановяването на държавността минава през нова конституция, смяна на политическия персонал, възвръщане на законността и правовата държава.     - Г-н Христов, в контекста на посткримското напрежение между Русия и ЕС, и САЩ от друга страна, сме свидетели на своеобразна война на паметта. Страни от Източна Европа (основно Полша и Прибалтийските републики), като че ли чрез провокативни трактовки на причините и последствията от Втората световна война се опитат да преразгледат резултатите от този конфликт. Къде е мястото на ЕП в този случай? Верни ли са трактовките, че Европарламентът е по-скоро русофобско учреждение, което разпалва неприязън, отколкото да примирява вековни противници?   - Европарламентът упорства в грешките си. За разлика от Франция, да речем, чийто президент осъзна значението на Русия за Европа и подхвана конструктивен диалог, за разлика от САЩ, които все повече градят отношенията си на базата на реалполитиката, в парламента не се забелязва трезва оценка. Декларацията по повод пакта Молотов-Рибентроп е илюстрация на проблема. Впрочем вътрешната опозиция в БСП се опита да направи от нея интрига и посегна дори на свята тема като антифашизма. Аз гласувах въздържал се и намирам, че това е правилният подход. Най-напред декларацията осъжда фашизма, с което всички сме съгласни, това е и причината да бъде одобрена с огромно мнозинство от парламента. Нали не твърдим, че парламентът е пълен само с фашисти и ревизионисти? Но декларацията прави амалгама между фашизма и комунизма и внушава, че Втората световна е разпалена от два тоталитарни колоса, а нейни жертви са останалите държави. Това е непростима и удобна симплификация, която всеки грамотен човек отхвърля. Най-вече декларацията цели да върне историята на ВСВ в политическото поле. Моето мнение е, че Втората световна принадлежи на историците, които трябва да описват, анализират и дискутират темата. Декларацията не може да зачеркне великите произведения на литературата и киното - \"Живот и съдба\" на Василий Гросман, дневникът на Ане Франк, книгите на Примо Леви, Виктор Франкл, дневниците на Константин Симонов, думите на Олга Бергхолц или филми като \"Летят жерави\" на Калатозов, \"Списъкът на Шиндлер\" на Спилбърг, \"Извисяване\" на Лариса Шапитко или \"Иди и виж\" на Елем Климов. Този културен масив ще оформи паметта за войната, а не манипулативните декларации. Такива винаги е имало и те не бива да бъдат превръщани в събитие. За съжаление декларацията породи гневни реакции, каквито целеше, и разпали война за паметта. Тя постигна целта си. Така Втората световна бе иззета от историците и върната за злободневна политическа злоупотреба.  За финал да кажа добра дума за колегите от ДУМА и БСТВ, които дават трибуна на професионални историци и излъчват филми, които съхраняват паметта за войната в това време на поголовни манипулации.   ", "date": "2020.02.04", "title": "Иво Христов: Ние сме в диктатура, която се представя за демокрация"}
{"url": "http://www.classa.bg/%D1%81%D0%B2%D1%8F%D1%82/item/406221-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B7%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "Това може би е най-противоречивата кампания в историята на фармацевтичната индустрия: швейцарският фармацевтичен производител Novartis стартира от понеделник лотария за 100 терапии със Zolgensma, най-скъпото лекарство в света. Спринцовките с единична цена от повече от два милиона евро помагат срещу така наречената спинална мускулна атрофия (SMA). Наследственото заболяване задейства загубата на мускули и в крайна сметка води до смъртта на кърмачета и малки деца.     100 засегнати по целия свят вече могат да се надяват да избегнат смъртта благодарение на томболата. Пациентите, които ще получават безплатна доза от лекарството, ще бъдат избрани два пъти месечно чрез анонимна процедура на случаен принцип. Неспечелилите кандидати автоматично преминават към следващия кръг. Novartis посочва предимно ограниченията: Досега само един завод в САЩ е получил разрешение за производство. Освен вътрешните поръчки той можел да осигури на света само 100 дози. Но тъй като компанията искала да помогне бързо, поне малко, и затова е разработила лотарията заедно със Съвет по етика. Етиците имат съвсем различен поглед за акцията. „Цялата работа не е благословия за човечеството, а прикрита маркетингова кампания“, казва например Норберт Пол от университета Йоханес Гутенберг в Майнц, цитиран от Der Spiegel. По думите му Novartis е подкопала процеса на одобрение на лекарствата в редица страни, който все още продължавал. Става дума за възможно най-бързо завземане на пазара и за събуждане на желанията у засегнатите. Повече от хиляда деца се раждат със спинална мускулна атрофия в САЩ, Европа и Япония. И наистина е разумно да се предполага, че засегнатите от томболата на Novartis, които си тръгнат с празни ръце, ще оказват натиск върху правителствата и здравните застрахователи скоро да одобрят и финансират лекарството. Затова организацията на задължителното здравно осигуряване (GKV) говори за „хазарт“ с болните деца. Ръководителят на най-голямата германска здравноосигурителна каса TK Йенс Баас критикува също решението: „Предоставянето на лекарството на 100 пациенти по света не е решение, а просто е безотговорно“. При Zolgensma става дума за т. нар. генна терапия. При деца, родени със SMA, един ген, наречен SMN1, е дефектен. Ето защо определени нервни клетки в гръбначния мозък, които предават сигнали до мускулите, не работят правилно. Едва наскоро в Германия лекари, които са диагностицирали най-тежката форма на SMA при малко дете, са можели да дадат на семейството само мрачната перспектива, че детето им вероятно няма да празнува втория си рожден ден. Планираната акция предизвика бурна дискусия. Novartis говори за опит да предостави възможно най-скоро терапията. Някои учени обаче говорят за съмнителна „лотария за оцеляване“.", "date": "2020.02.04", "title": "Какво се крие зад лотарията за лекарството за милиони?"}
{"url": "http://www.classa.bg/%D1%81%D0%B2%D1%8F%D1%82/item/406222-%D0%B1%D0%B8%D1%82%D0%BA%D0%BE%D0%B9%D0%BD%D1%8A%D1%82-%D0%B7%D0%B0%D0%BF%D0%B8%D1%81%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5-%D0%B7%D0%B0-%D1%8F%D0%BD%D1%83%D0%B0%D1%80%D0%B8-%D0%BE%D1%82-%D1%81%D0%B5%D0%B4%D0%B5%D0%BC-%D0%B3%D0%BE%D0%B4%D0%B8%D0%BD%D0%B8", "text": "Биткойнът записа най-доброто си представяне през януари от 2013 г. насам, тъй като инвеститорите се насочиха към активи-убежища заради епидемията с коронавируса от Китай, която разтърсва фондовите пазари, предава CNBC. Криптовалутата е прибавила над 29% към стойността си през януари, а пазарната капитализация, или стойността на всички биткойни в обращение, е скочила с 39,7 млрд. долара. Процентният ръст е най-големият от януари 2013 г. насам, когато биткойнът отбеляза повишение с 54% за месеца. Експерти в индустрията смятат, че редица фактори, включително коронавирусът и връщането на работа след празниците около Лунната нова година в Азия, са помогнали за повишаването на цената на биткойна. Найджъл Грийн, главен изпълнителен директор на компанията за финансови услуги deVere Group, определя биткойна като „актив-убежище във времена на несигурност“ и допълва, че това е причината за ръста му през последния месец. „Продължаващата възходяща траектория на цената на биткойн съответства на разпространението на коронавируса. Колкото повече случаи на заболяването се установяват, колкото повече страни в света са засегнати и колкото по-големи са последиците за традиционните финансови пазари, толкова по-висока е цената на биткойна“, отбелязва Грийн. В същото време търговията се ускорява след празненствата по повод Лунната нова година в редица азиатски страни. Някои пазари имат още няколко дни почивка, но много хора се върнаха на работа миналата седмица. „Смятам, че краят на Китайската нова година също изигра голяма роля. Много заделени настрана пари през дългия уикенд и последната седмица. Видяхме това в обемите ни в Малайзия през уикенда, много свежи пари идват след почивката за Китайската нова година“, коментира Виджай Аяр, ръководител на отдела за бизнес развитие на крипто борсата Luno. Освен коронавируса трейдърите следят и развитието на техническия аспект на биткойна. Т. нар. събитие „The Halvening“ (намаляване на възнаграждението, което миньорите получават за всеки “изкопан” блок с 50% - бел. ред.) се случи през май и е свързано с технологията зад биткойн – блокчейн. Миньори със специални компютри се съревновават да решават сложни математически задачи, за да валидират трансакции с биткойн. Който спечели това състезание, получава награда в биткойни. В момента миньорите са възнаграждавани с 12,5 биткойна на изкопан блок. Наградите се намаляват наполовина на всеки няколко години. До май 2020 г. наградата на миньорите отново ще бъде намалена до 6,25 биткойна, ограничавайки по същество предлагането на криптовалутата на пазара. Предишни подобни събития са предхождали голям ръст на цената на биткойна. „Разполовяването на биткойна и ръстът на цената му през последно време, стимулиран от страховете от пандемия и сътресенията на фондовите пазари, напомнят още веднъж, че той е много по-малко рисков и предлага потенциално голяма възвръщаемост“, казва Джехан Чу, съосновател на компанията за рисков капитал Kenetic Capital, съсредоточена върху блокчейн. Той прогнозира, че цената на биткойна може да достигне 15 хил. долара до средата на 2020 г.  ", "date": "2020.02.04", "title": "Биткойнът записа най-доброто си представяне за януари от седем години"}
{"url": "http://www.classa.bg/%D1%81%D0%B2%D1%8F%D1%82/item/406223-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B3%D0%BE%D0%BB%D1%8F%D0%BC-%D0%B3%D0%B0%D1%81%D1%82%D1%80%D0%BE%D0%BB-%D0%BD%D0%B0-%C2%AB%D0%BA%D1%83%D1%86%D0%B0%D1%82%D0%B0-%D0%BF%D0%B0%D1%82%D0%B8%D1%86%D0%B0%C2%BB", "text": "В петък, 31 януари, държавният секретар на САЩ Майк Помпео беше в Киев, в събота, 1 февруари, в Минск, в неделя, 2 февруари, полетя към Нур Султан (бивша Астана). Следва Ташкент.         Стремителното и толкова обилно пътешествие, разбира се, има дългосрочни стратегически цели. Не за Помпео и Тръмп, а за дългосрочната външнополитическа стратегия на САЩ. Визитата на държавния секретар на САЩ Помпео в Минск беше толкова стремителна, колкото и в Киев (очевидно това не предполага значими преговори). Основната символика беше самият факт на посещение на американски служител на толкова високо ниво — първото от 1994 г. насам. Понастоящем отношенията между Беларус и САЩ постепенно се подобряват — постигнато е споразумение за възстановяване на пълните дипломатически отношения на ниво посланици, които не съществуват от 2008 г. Всъщност Помпео дойде да изясни подробностите на този процес. Не е особена тайна, че подобряването на отношенията със САЩ е обратната страна на нарастващото напрежение в отношенията с Русия. Преговорите за по-нататъшна интеграция са в застой поради фундаменталната несъвместимост на подходите на страните. Освен това изглежда, че конфликтът придобива личностни черти: отмяната на личната среща между Путин и Лукашенко в Сочи през февруари, която беше свързана с надежди за възстановяване на диалога, е много неприятен сигнал. Характерен момент от посещението на американския чиновник беше пълното взаимно разбиране на страните по отношение на статута на Беларус. Помпео подчерта, че САЩ искат да видят Беларус независима, докато Лукашенко потвърди, че ще остане такава. Ясен сигнал в посока към Москва (или по-скоро към някои сили в нея), които смятат, че интеграцията трябва да доведе до влизането на Беларус в Русия под формата на шест области. Плановете на страните обаче са коренно различни. Лукашенко прибягва до традиционния си метод за демонстриране на независимост и наличието на геополитически избор. До този момент шантажът по схемета  „Не се съгласявай с моите условия — ще отида при европейците“ успяваше. Вярно е, че успехът на подобна тактика се обяснява с търпението на руската страна и наличието на негативния украински опит — всички усилия да се направи сътрудничеството с Русия по-изгодно, отколкото със Запада, не доведоха до нищо. САЩ изхождат от факта, че „святото място не може да бъде празно“ и се опитват да го заемат. Нещо повече, те са много предпазливи — не дават прекомерни обещания (Помпео директно посочи, че не е можело до момента да бъдат отменени санкциите), но и не показват очевидна недружелюбност (Помпео отказа да се срещне с белоруските политици на опозицията, но се срещна с представителите на „гражданското общество”). Той предлага точно това, което може да се предложи — петрол на пазарна цена (какъвто Беларус вече има). Като цяло говорим за постепенното издърпване на Беларус в американската орбита. Впрочем „предпазливостта“ на американското поведение е очевидна. — Съединените щати не са отменили и, изглежда, няма да отменят нито „Акта за демокрация в Беларус“, нито „Акта за демокрацията и правата на човека“, приет от Конгреса на САЩ през 2004 и 2011 г. И двата законодателни акта обявяват Лукашенко за диктатор и обявяват официалната политика на САЩ за «провеждане на демократични реформи» в Беларус. Преди Минск Помпео вече беше в послушния Киев. „Помпео имаше дипломатическия такт да заяви: „виждате какво направихме в Украйна, увеличавайки инвестициите в нея“. Е, да. Сприятелете се с нас и вие също можете да станете най-бедната страна в Европа. — След Минск Помпео лети към Нур Султан и Ташкент, където ще представи стратегията на САЩ в Централна Азия, същността на която е да се противопостави на влиянието на Русия и Китай. Мъдрият Елбаси Назарбаев специално преди пристигането на американския гост публично увери руската страна, че отношенията на Русия с Казахстан са отлични и ще бъдат още по-добри. — И накрая, последното, но важно допълнение към посещенията на държавния секретар на САЩ в бившите съветски републики. Тъй като е известно, че Помпео напуска високия си пост, той пристига тук в ролята на «куца патица». Тоест всичко, което казва,  в близко бъдеще може да бъде задраскано от Вашингтон. И без това обещанията от Щатите валят от всички страни и през цялото време. Голи обещания. Новият държавен секретар, който ще дойде след Помпео, може да обяви, че ще се вземе реванш по различен начин. Американците казват «да обещаеш, не значи да се ожениш». Сега изразът придобива ново измерение: «трябва да обещаеш, а ще се ожениш някой ден по-късно». Така че „куцата патица“ Помпео може би е „пробната топка“ на Държавния департамент в постсъветското пространство. Целта е прозрачна — създаването на антируски пояс от Балтика до Исик-Кул. Колко голяма е опасността от рязък завой на Беларус на Запад? Външно всичко изглежда доста надеждно — Лукашенко контролира страната, а самата страна е твърде дълбоко интегрирана с Русия, за да бъде разрив, който би довел до катастрофа. Мдаа, … Дипломацията си е дипломация, но ненапразно се шегуват, че единствената страна, в която Майданът е невъзможен, са САЩ — там няма американско посолство.  ", "date": "2020.02.04", "title": "Последният голям гастрол на «куцата патица»"}
{"url": "http://www.classa.bg/%D1%81%D0%B2%D1%8F%D1%82/item/406214-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B8%D0%B7%D0%B1%D0%BE%D1%80%D0%BD%D0%BE-%D1%88%D0%BE%D1%83-%D0%B7%D0%B0%D0%BF%D0%BE%D1%87%D0%BD%D0%B0", "text": "Изборният сезон в САЩ официално е открит. Разбира се, кандидатпрезидентските кампании при американците имат сериозна продължителност от между година и половина и две години, но истинското шоу там започва в щата Айова, където по традиция се провежда първия вот на първичните избори вътре в двете основни партии - Републиканската и Демократическата. Тъй като републиканците имат ясен кандидат - настоящия президент Доналд Тръмп, голямото внимание е насочено към демократите. 3 февруари е датата на вота на регистрираните партийни членове на Демократическата партия в малкия щат Айова, които да определят кого да посочат за свой фаворит за партийната номинация за кандидат за президент. Как обаче работи на практика тази система на първични избори? Първичните избори са начинът на партиите да посочат своя кандидат за същинския вот за президент, давайки му своята номинация. Американската политическа система, за разлика от европейската, е отворена и независима от партийното ръководство. Така на практика всеки един човек може да се обяви за кандидат за номинацията на демократите или на републиканците. Това обаче изисква и начин за отсяване и определяне на един кандидат, зад който партията да застане. Това са въпросните първични избори. Важен за отбелязване момент е това, че макар на първичните избори хората на теория да гласуват за определен кандидат, те всъщност избират делегати за националния конгрес на партията. Там вече е мястото, на което се избира кой ще вземе номинацията. Броят на спечелените делегати от щат се определя от вътрешнопартийните правила, които дадената партия е приела. Според сегашните правила при демократите във всички щати кандидатите, спечелили над 15% от гласовете, получават такъв брой делегати, който да е пропорционален на техния резултат от вота. Отделните кандидати хвърлят в първичните избори огромни ресурси и сили, за да докажат, че именно те ще представляват най-добре и най-успешно партията си, преминавайки през поредица от дебати и вотове в отделните щати. Така с напредването на надпреварата кандидатите събират определено количество делегати зад себе си. Вотът бива два вида и всеки отделен щат има правото да реши как да се гласува. Единият вид се нарича първичен - стандартен таен вот, при който партийните членове дават гласа си за даден кандидат. Вторият е избирателното събрание, при което привържениците на партията се събират заедно и постепенно отсяват победителя. При този начин избирателите трябва да прекарат дълго време на едно място и да гласуват открито. Затова и тази година подобни събрания ще има само в щатите Айова, Невада, Северна Дакота и Уайоминг. За сравнение през 2016 г. 18 щата даваха вота си по този начин.     Така например вместо да отиват в избирателни секции и да пускат бюлетини, регистрираните демократи в Айова се събират на различни места в целия щат - училища, обществени центрове и дори в частни домове - за да обсъдят кой според тях трябва да бъде номиниран от партията им. В щата ще има общо над 1600 такива събрания. Резултатите от тях ще бъдат изпратени на щатското ръководство на Демократическата партия, което ще изчисли по колко делегати ще получи всеки кандидат.     На всяко събрание избирателите се делят на групи за един или друг кандидат. Ако се съберат достатъчно избиратели, подкрепящи един кандидат, той получава един делегат. Онези избиратели, които са подкрепили кандидат с под 15% подкрепа, ще трябва да направят втори избор.     Тогава те ще имат три възможности: да подкрепят кандидат, който вече е получил достатъчно подкрепа, да обединят сили с поддръжници на друг кандидат, който още не е събрал достатъчно подкрепа за получаване на делегат, или да напуснат събранието. Този процес е известен като \"прегрупиране\".     Съответно различните щати гласуват в различни моменти, като по традиция първи са Айова и няколко дни след това Ню Хемпшир. След това и останалите щати и територии дават гласовете си. Тази година първичните избори за демократите започват на 3 февруари и ще продължат до 6 юни с последния вот във Вирджинските острови. След това между 13 и 16 юли ще се събере Националния конгрес на партията, който ще определи крайния победител в борбата за номинацията на демократите.     Това прави надпреварата доста дълга и напрегната, като дори напомня спортен сезон, при който отделните отбори трупат точки, за да определят шампиона накрая. Ако продължим метафората, гласуванията в различните щати са различните кръгове от надпреварата.     За разлика от спорта обаче, тук кандидатите с по-малки шансове често се отказват на различни етапи от кампанията, прехвърляйки делегатите си на един или на друг техен конкурент. В крайна сметка през юли тази година демократите ще се съберат на националния си конгрес, по време на който общо 3979 делегати трябва да определят кой печели партийната номинация. Така голямата цел пред всеки един от кандидатите е да си осигури решаващите 1991 делегати на своя страна, които ще гарантират кандидатпрезидентска номинация. Ако обаче нито един от кандидатите не получи мнозинство при гласуване на първи тур на конгреса, влизат в действие още 770 други делегати, наречени суперделегати. Това са определени видни личности от партията или близки до нея, които са свободни да гласуват за когото си искат от кандидатите. На този фон онези 41 делегати от Айова далеч не са толкова значими. И все пак изборите в щата, както и тези в Ню Хемпшир, които ще се проведат на 11 февруари, са от доста голямо значение. Историята показва, че след гласуването в тези два щата най-често отпада по-голямата част от претендентите, оставяйки в играта само основните 3-5 кандидати, които са се представили най-добре там. Възможно е обаче тази година това да не се случи точно по този начин и претендентите да изчакат т.нар. \"Супер вторник\" (3 март), на който ще гласуват общо 15 щата и територии, разпределяйки 1334 делегати. Промяната тази година идва от факта, че първичните избори в Калифорния (която дава цели 415 делегати - най-много от всички щати) бяха изместени по-напред във времето и бяха включени в Супер вторника, позволявайки по този начин да се запази по-дълго време интригата. Допълнително за намаляване на тежестта на Айова ще спомогне и промяна в изборите правила на Демократическата партия в щата. Макар изборът там да остава посредством избирателни събрания, се променя аспекта в гласуването и \"прегрупирането\" на гласове. През 2016 г. привържениците на Сандърс твърдяха, че при първото преброяване той е имал по-висока подкрепа от Клинтън, но след прегрупирането повечето поддръжници на бившия губернатор на Мериленд Мартин О'Мали са били принудени да направят втори избор и тогава Клинтън е получила превес в общата подкрепа. За да се избегне пак подобна ситуация, от партията са решили този път да обявят публично и двете преброявания - кого подкрепят избирателите с първия си избор и какви резултати се получават, когато поддръжници на кандидат с недостатъчна за сдобиване с делегати подкрепа направят втория си избор. И сега социологическите изследвания показват, че Сандърс води в Айова със 7% пред бившия вицепрезидент Джо Байдън, но самият вот ще покаже кой ще вземе най-много делегати от първия сблъсък на демократите. Сега кандидатите за номинацията на партията са 11, като обаче от тях едва 5 имат реални шансове и демонстрирано доверие над 5%. Кои са претендентите за официален кандидат на демократите, можете да видите в галерията ни.", "date": "2020.02.04", "title": "Голямото изборно шоу започна"}
{"url": "http://www.classa.bg/%D1%81%D0%B2%D1%8F%D1%82/item/406215-%D0%BD%D0%B0%D1%80%D1%8A%D1%87%D0%BD%D0%B8%D1%86%D0%B8-%D0%B7%D0%B0-%D1%83%D0%B1%D0%B8%D0%B2%D0%B0%D0%BD%D0%B5", "text": "В своя дневник 20-годишният Судеш Аман ясно описва своите мечти. Той живее в лондонския квартал \"Хароу\" и следва математика и точни науки в местния колеж, но пише, че най-голямото му желание е да умре като \"шухада\", което се превежда като мъченик, и да стигне до \"джана\" - ислямското схващане за рай. Освен това младият мъж има невероятна страст към ножовете и е убеден последовател на \"Ислямска държава\". Нещата ескалират в неделя, 2 февруари, когато Аман извършва нападение с нож в Южен Лондон, след което е застрелян от полицията. Много неща от неговата биография подсказват, че този развой на събитията е напълно логичен. Влечението на Судеш към хладните оръжия и към идеите на ИДИЛ в миналото дори го праща в затвора. Неговите разбирания и призиви към насилие няма как да останат незабелязани от британските власти, които започват да следят изкъсо младежа още в началото на 2018 г. Полицията успява да стигне до Аман благодарение на блогър от холандски произход, който от известно време си комуникира с тогава 18-годишния тийнейджър в криптираното приложение Telegram. Съобщенията между двамата включват снимки на ножове, оръжия и знаме, на което на арабски пише \"Въоръжен и готов\". Комуникацията със Судеш обаче е хитър капан, защото холандецът се занимава именно с разобличаването на ислямски екстремисти в интернет. Блогърът установява, че по онова време една от целите на Аман е покушение срещу защитник на правата на хомосексуалните, който често изнася речи в Хайд парк. Планът на Судеш е да нападне активиста именно по време на негова изява в парка. Британската полиция осуетява плановете му, защото през май месец 2018 г. арестува Аман по подозрения, че подготвя терористична атака. В дома му са намерени редица наръчници за употреба на оръжия, сред които и упътване от 79 страници за употреба на ножове. В него се обяснява как да бъдат нанесени максимални щети с хладното оръжие, как да бъдат засегнати жизненоважни органи и как ножът да се използва така, че жертвата да изпадне в безсъзнание и да загуби фатално количество кръв. Друг наръчник е от 113 страници и е наречен \"Близък бой\". Той е издаден от американските военноморски сили и също набляга на употребата на ножовете. Там например се срещат съвети как най-лесно да бъдат засегнати гръкляна, слабините и сърцето. Достояние на полицията стават и съобщенията, които Аман си разменя със своето семейство в групов чат в WhatsApp, както и тези, които е изпращал на приятелката си. Детективите установяват, че той редовно цитира послания на \"Ал Кайда\" в чата, озаглавен \"La Familia\". С по-малките си братя Судеш споделя лозунги и екстремистки призиви на \"Ислямска държава\" в опит да ги радикализира. \"ИДИЛ е тук, за да пребъде\", пише още Аман на роднините си. Сред съобщенията изпъкват такива, които гласят, че жените са роби и според Корана е напълно приемливо те да бъдат изнасилвани. Нещата, които младежът споделя с приятелката си, са също толкова обезпокоителни. Той се опитва да я приобщи към каузата си, като й изпраща клипове с обезглавявания и заплахи, че е следена от шпиони. Заедно с това я призовава да извърши атентат с автомобил срещу посолството на някоя западна държава и даже я кара да убие родителите си, защото според него те не са \"достатъчно правоверни\".     В комуникацията с момичето има и напътствия как да създаде коктейл \"Молотов\", както и въпроси дали може да си поръча ножове, които да пристигнат на нейния адрес. В съобщенията си до нея Аман пише и че планира да извършва нападения с киселина и се врича във вечна вярност на \"Ислямска държава\". Освен това й признава, че ИДИЛ е \"най-хубавото нещо, което се е случвало в живота\" му. Събраните доказателства са достатъчни на прокурорите, за да повдигнат обвинения на Аман. Обвинението обаче донякъде пренебрегва плановете на Судеш да извършва терористични нападения и вместо това той е осъден по шест обвинения за притежание на документи, които съдържат информация за тероризъм, и седем обвинения за разпространяване на призиви към тероризъм. Даниел де Симоне, журналист от \"Би Би Си\", си спомня, че в съдебната зала Судеш се смее и даже маха усмихнато на майка си и сестра си. Аман се появява в съда с черна шапка, която традиционно се носи по време на молитва, и с дълга черна туника. Когато съдията определя присъда от три години и четири месеца затвор, усмивката на Аман става още по-широка и саркастична, казва още де Симоне. Именно след делото тогава 18-годишният младеж пише в дневника си какви са най-висшите цели в живота му, а ефективната присъда просто го приближава с крачка по-близо до мъченичеството. Като грешка от страна на британското правосъдие може да бъде отчетен и фактът, че Судеш е освободен предсрочно. Той е пуснат от затвора през януари тази година, като е излежал едва половината от присъдата си. Дни по-късно той извършва кървавото нападение в Стретъм в Южен Лондон, след което за щастие няма загинали. Преди атаката Аман живее в хостел в същата част на британската столица и както признава лондонската полиция, е бил под засилено полицейско наблюдение. Въпреки това Судеш някак си е успял да се сдобие с боен нож и въздушна пушка, които са открити в дома му след нападението. Всичко това повдига един основен въпрос - защо въобще Аман е бил освободен предсрочно. На това питане все още няма конкретен отговор, макар че реакциите от страна на британското правителство не закъсняха. Така например премиерът Борис Джонсън е категоричен, че има нужда от \"фундаментални промени в начина, по който се третират вече осъдените за терористични заплахи\". Пред \"Би Би Си\" говорител на лондонската полиция уточнява, че при освобождаването на Судеш е имало притеснения дали той не представлява заплаха за сигурността, но не е имало законови механизми, по които да бъде задържан в затвора. Възрастта на Аман изиграва огромна роля в това той да бъде освободен, преди да е излежал пълната си присъда. Данните на МИ-5 и департамента по антитероризъм към английската полиция обаче представляват притеснителна статистика. Според тях в момента на Острова под наблюдение са около 3000 души, които представляват особен интерес за разузнаването и за които има съмнения за терористична дейност. Много малка част от тези хора обаче се следят внимателно заради критичния недостиг на специалисти. Така понякога се налага служителите в разузнаването да взимат трудното решение кого точно да следят внимателно и кого да пренебрегнат поне временно. Именно подобно пренебрегване е позволило на Судеш Аман да се сдобие с оръжия и да успее да извърши нападението си. А както признават и самите британски власти, подобни дилеми ще стават все по-трудни за решаване и, съответно, все по-смъртоносни.    ", "date": "2020.02.04", "title": "Наръчници за убиване"}
{"url": "http://www.classa.bg/%D1%81%D0%B2%D1%8F%D1%82/item/406216-%D0%BE%D0%BF%D0%B0%D1%81%D0%BD%D0%B8-%D0%BB%D0%B8-%D1%81%D0%B0-%D0%BF%D0%B8%D1%81%D0%BC%D0%B0%D1%82%D0%B0-%D0%BE%D1%82-%D0%BA%D0%B8%D1%82%D0%B0%D0%B9", "text": "Коронавирусът бил „изпуснат“ от лаборатория в Китай, а фондацията на Бил Гейтс имала патент за него. Какви са фактите и откъде започват фантазиите? Ето най-новите сведения.       Коронавирусът може да се разпространява и през храносмилателната система, показват последните резултати от медицинските анализи. Досега се смяташе, че инфекцията е само капкова, но изследванията в Китай установили наличието на вируса също така в екскрементите на заразени хора и в проби от ректални натривки. Досегашната прогноза гласеше, че епидемията в Китай ще достигне апогея си в края на тази седмица, но шефът на националния екип от експерти предупреди за очаквано забавяне от 10-14 дни. Световната здравна организация (СЗО) смята, че в Китай вече десетки хиляди са се заразили с вируса 2019-nCoV. Все още не може точно да се прецени какъв е процентът на смъртните случаи – досега се смята, че са около две на сто. Най-често задаваните въпроси СЗО предупреждава, че хората са направо удавени в прекалено много информация за епидемията. Специалистите дори наричат това явление „инфодемия\". Лавината от новини претоварва хората, които сериозно се затрудняват да правят разлика между факти и фантазии. Затова СЗО започна кампания във Фейсбук и в други социални мрежи, в чиито рамки отговаря на най-често задаваните въпроси.     Например: Да пием ли антибиотици като профилактика срещу коронавируса? Отговорът гласи: Не, защото антибиотиците помагат срещу бактерии, но не и срещу вируси. Или пък: Помага ли чесънът срещу заболяването? Не знаем, казват експертите, засега няма доказателства. И още: Не, не е вярно, че димът от фойерверки убива вируса. Не, не е опасно да получавате писма и пакети от Китай, защото вирусът не оцелява толкова дълго върху повърхности на предмети.     СЗО настойчиво препоръчва редовно да се мият ръцете, „дори когато не изглеждат видимо мръсни\". Ако сте заразени или имате съмнения, кихайте само в носна кърпичка или в краен случай в сгъвката на лакътя си, а употребените носни кърпички изхвърляйте в затворена боклукчийска кофа, припомнят специалистите. И още: Обикновените хартиени предпазни маски не са достатъчно добра защита срещу вируса: най-сигурно е да се използват по-плътни маски. „Инфодемията\", за която предупреждава СЗО, поражда и редица фалшиви новини, дори цели теории на заговора. Какви ли не теории Вестник „Ди Велт\" с факти оборва някои от най-разпространените. Например, че фондацията на Бил Гейтс имала патент за вируса или пък, че заедно с центъра „Джон Хопкинс\" още преди седмици е прогнозирала избухването на пандемия, която щяла да вземе 65 милиона жертви. Да, фондацията на Бил и Мелинда Гейтс спонсорира един институт, който през 2015 година е патентовал „Коронавирус\", но в случая става дума за нещо съвсем друго - за ваксина срещу птичи вируси. И, да, през октомври наистина се е провело нещо като медицинско учение за опасността от пандемии, в чиито рамки са били разиграни различни сценарии. Един от тези сценарии се гради върху опасението, че ако при избухването на пандемия не се предприемат международни предпазни мерки, жертвите могат да достигнат 65 милиона. Колкото до твърдението, че коронавирусът е бил „изпуснат\" от лаборатория в Ухан, която работи в режим на повишена сигурност: да, такава лаборатория наистина беше създадена в Китай след избухването на ТОРС-епидемията. Но тя заработи едва след една много стриктна международна проверка. Освен това всички досегашни анализи показват, че вирусът тръгва от едно пазарище в Ухан, а не от въпросната лаборатория.       Седемдневният градеж Балетът на багерите Решаващата роля на модулите Работа до припадък Гумени ботуши и предпазни маски Бързи, смели, сръчни Летящите контейнери Новите герои на Китай", "date": "2020.02.04", "title": "Опасни ли са писмата от Китай?"}
{"url": "http://www.classa.bg/%D1%81%D0%B2%D1%8F%D1%82/item/406217-%D1%81%D1%82%D1%80%D0%B0%D1%88%D0%B8%D0%BB%D0%B8%D1%89%D0%B5-%D0%B7%D0%B0-%D1%83%D0%BE%D0%BB-%D1%81%D1%82%D1%80%D0%B8%D0%B9%D1%82-%D0%BE%D1%82-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Наричат Бърни Сандърс \"страшилището на Уол Стрийт\". Милиардери и борсови играчи са в голяма тревога. Опасяват се, че ако в САЩ на власт дойдат леви кандидати като Сандърс или Уорън, това ще ги удари по джоба.       Финансовият канал Си Ен Би Си не е място за емоции. Милиардерът Лион Купърман обаче не успя да се сдържи по време на интервю в края на миналата година. Само няколко минути след началото на разговора той просто избухна в сълзи: „Загрижен към\", призна 76-годишният финансист. Купърман не крие враждебните си чувства към кандидат-президентката Елизабет Уорън. И се опасява, че тя може да спечели изборите през ноември. Милиардерът Купърман е загрижен най-вече за портмонето си, защото той е сред онези  0,1% от най-богатите американци, които Уорън иска да обложи с данък „богатство\". Всички, които притежават над 50 милиона долара, да плащат данък от 2%, а милиардерите като Купърман - дори 6%. Уорън планира да събере четири милиарда долара до 2030 година с новия данък. „Който е успял да се изкачи до върха, може спокойно да плаща по-висок данък, за да имат и всички останали шанс\", заяви тя по време на предизборно събитие в началото на декември. Бедните милиардери Методите на Уорън биха имали драстични последици за богаташите в САЩ. Ако нейните данъчни идеи бяха приложени още през 1982 година, богатството на основателя на „Майкрософт\" Бил Гейтс щеше да възлиза не на 97 милиарда долара, а само на 13,9 милиарда, обяснява Габриел Цукман, икономист от Калифорнийския университет в Бъркли. Засегнато ще бъде не само личното богатство на най-богатите хора в Америка, прогнозират експерти. Финансовите пазари също ще пострадат. Пол Тюдор Джоунс, мениджър на хедж фонд, прогнозира истински срив на борсите. Според него, ако Елизабет Уорън бъде избрана, борсовите курсове ще се сринат с 25 и повече процента за една година. Финансови консултанти предупреждават своите клиенти от месеци, че Уорън може да спечели надпреварата. Един от тях, Барет Табийк, в началото на октомври изброи десет заплахи, до които може да се стигне при подобно политическо развитие. Уорън би създала сериозни трудности за петролните и газови фирми, защото се очаква да забрани фракинга, предупреждава Табийк в писмото си. Тя иска да увеличи корпоративните данъци, да атакува технологичните гиганти и да възроди закона „Глас-Стигъл\", който налагаше стриктно деление между инвестиционното банкиране и кредитното дело за частни лица. Този закон от 30-те години на миналия век беше отменен по времето на Бил Клинтън в края на 90-те. Много експерти смятат, че отмяната му е сред основните причини за финансовата криза, избухнала през 2007 година. Уорън в ролята на враг Плановете на   ще ограничат печалбата на американските компании, смята Табийк. „Уорън е нагла популистка, която, дойде ли на власт, ще прокара мерки, които биха изложили на риск корпоративните печалби в полза на други заинтересовани страни\". Жените, малцинствата и обикновените работници щели да извлекат най-много ползи от политиките на Уорън, докато акционерите и собствениците на бизнес щели да понесат загуби. „Всичките ѝ идеи в крайна сметка ще се отразят негативно - не само на целия пазар, но и на отделни негови сектори като технологичния бранш и оръжейната промишленост\". Робърт Волф, бивш директор на американския клон на швейцарската банка UBS, смята страховете на „Уол Стрийт\" за неоснователни. „Уорън държи на капитализма, но иска той да бъде справедлив, балансиран и регулиран. Все още не знаем какво точно означава това, но засега нямам повод за притеснение\", каза Волф пред „Венити Феър\". Волф резюмира предизборните настроения на „Уол Стрийт\" така: „40% от инвеститорите са убедени демократи, които ще подкрепят Уорън, независимо от рисковете. Други 40% са непоклатими републиканци, които ще останат верни на своя президент Доналд Тръмп. Останалите 20% са хора, които даваха своя глас на различни кандидати: през 2008 година те подкрепиха Барак Обама, през 2012-та - Мит Ромни, а през 2016-та - Хилари Клинтън. С други думи, те нямат ясни предпочитания, което прави предстоящите избори още по-непредсказуеми\". Волф все пак дава леко преимущество на демократите. „Хаосът на Тръмп измори една голяма част от хората във финансовия сектор\", казва той. Страхът от Бърни Сандърс 12 демократи взимат участие в първичните избори в щата Айова. В надпреварата там фаворит обаче е не Елизабет Уорън, а  . Подобно на нея, той иска да увеличи корпоративните данъци, да забрани фракинга и да регулира финансовия сектор, при това доста по-сериозно от конкурентката си. Затова инвеститорът Джефри Гундлах, който предрече победата на Тръмп през 2016 година, го описва като „страшилището на Уол Стрийт\". Гундлах смята, че Сандърс е фаворитът сред кандидатите на Демократическата партия. „Бърни е много по-силен, отколкото хората предполагат\", каза той пред СиЕнБиСи. И предупреди: „Бърни Сандърс е най-големият риск за финансовите пазари през тази година\".     Сам Стовал смята, че става дума за голямо преувеличение. Той е следил динамиката на борсата в години на избори. Независимо дали печели демократ или републиканец, акциите в повечето случаи се покачват. Средно с 6,3% се е покачвал борсовия индекс S&P 500 в изборните години от Втората световна война насам. И през настоящата година той очаква покачващи се курсове, от които ползи щял да извлече Тръмп. „Икономиката отбеляза сериозен ръст, както и печалбите на компаниите. Смятам, че „Уол Стрийт\" ще преизбере сегашното правителство\", казва той. Едно ново управление би донесло само нови предизвикателства и несигурност. С данъчни подаръци и дерегулация Тръмп си спечели симпатиите на финансистите и фирмените босове. Търговската война с Китай обаче продължава да създава трудности и тревоги за много инвеститори. Шансовете на Блумбърг Именно този факт напоследък увеличи одобрението за Майкъл Блумбърг. „Блумбърг е разумен бизнесмен, който се е доказал през трите си мандата като кмет на Ню Йорк\", казва Стовал. И други представители на финансовия и технологичен сектор подкрепят Блумбърг, в това число шефът на „Амазон\" Джеф Безос. Преди около година Блумбърг беше заявил, че няма да се кандидатира, но се говори, че Безос лично го е помолил да преосмисли решението си.       В своите предизборни речи Блумбърг обещава да създаде нови работни места и да се бори срещу насилието. Бившият кмет на Ню Йорк дарява милиони и за борбата с климатичните промени. Затова е не е твърде популярен сред представителите на петролния и газов бранш. Преди година той основа компанията „Отвъд въглерода\", която работи за енергийна революция. Той е и противник на тютюневата индустрия. От 2007 година насам Блумбърг е дарил един милиард долара за кампания против тютюнопушенето. Бърни Сандърс и Елизабет Уорън също биха поставили тези браншове натясно. Инвестиционната банка „Джей Пи Морган\" публикува списък с 51 акции, които биха пострадали при управление на прогресивните леви, съобщава „Ню Йорк Таймс\". Става дума за банковия сектор, технологичната сфера, но и за вериги за храни от сорта на пицариите „Папа Джонс\". Техните печалби са под заплаха, тъй като Сандърс и Уорън искат да се повишат минималните надници. Лион Купърман е против тези цели на демократите. „Няма да направиш бедните хора богати от това, че ще принудиш богатите да обеднеят\", казва той, цитирайки Уинстън Чърчил. „Порокът на капитализма е неравномерното разпределение на богатството. Порокът на социализма е равномерното разпределение на мизерията\", смята милиардерът.  ", "date": "2020.02.04", "title": "\"Страшилище за Уол Стрийт\": от какво се страхуват милиардерите в САЩ?"}
{"url": "http://www.classa.bg/%D1%81%D0%B2%D1%8F%D1%82/item/406218-%D0%B4%D0%B2%D0%B0%D0%BD%D0%B0%D0%B9%D1%81%D0%B5%D1%82-%D1%81%D1%83%D0%BF%D0%B5%D1%80%D1%85%D1%80%D0%B0%D0%BD%D0%B8-%D0%B7%D0%B0-%D0%B4%D0%BE%D0%B1%D1%80%D0%BE-%D0%B7%D0%B4%D1%80%D0%B0%D0%B2%D0%B5", "text": "Етикетът \"суперхрана\" превърна някои екзотични продукти като чия, киноа и годжи бери в хит. Но в Европа също растат плодове и зеленчуци, които са много полезни и не им отстъпват по нищо. Тук сме подбрали 12 от тях. Червено цвекло Коприва Череши Боровинки Облепиха Касис Ябълки Тиквени семки Ленено семе Брюкселско зеле Шипка", "date": "2020.02.04", "title": "Дванайсет суперхрани за добро здраве"}
{"url": "http://www.classa.bg/%D1%81%D0%B2%D1%8F%D1%82/item/406219-%D0%BF%D0%B5%D1%82-%D1%80%D0%B0%D0%B7%D0%B4%D0%B5%D0%BB%D0%B8,-%D0%BA%D0%BE%D0%B8%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B8%D1%85%D0%B0-%D0%BF%D0%BE-%D0%B1%D1%8A%D1%80%D0%B7%D0%BE-%D0%BE%D1%82-%D0%B1%D1%80%D0%B5%D0%BA%D0%B7%D0%B8%D1%82", "text": "Случи се! Британците най-накрая успяха дa се измъкнат от Европейския съюз след три години и половина чудене, маене, вайкане и бистрене. През това време политическата класа на страната стана за смях, а на Великобритания започна да се гледа като на онзи странен колега, който много мрази работата, постоянно мрънка и се зарича, че ще напусне, обаче така и не пристъпва към действие. Цели 43 месеца минаха от референдума за излизане на страната до реалния Брекзит, а на всичкото отгоре предстоят и още 11 месеца в \"преходен период\" - плашещо дълго време за една уж желана раздяла. Ето защо подбрахме пет други раздели, които някак си се случиха по-бързо от тази на Великобритания с Европейския съюз.   1. Принц Хари се раздели с кралското си семейство   ...а междувременно се сгоди, ожени, направи си дете и се премести в Канада. Уау! Просто... уау. Цяла Великобритания трябва да вземе пример от новата \"черна овца\" на кралското семейство. Хари е впечатляващо деен - започна връзката си с актрисата Меган Маркъл през юни 2016 г. - същият месец, в края на който се проведе и референдумът за Брекзит. Тук обаче нямаше твърде много мислене и дърпане - двамата се сгодиха в края на следващата година, а през май 2018-а станаха и семейство. През 2019-а се роди и синът им Арчи, доказателството, че за разлика от политиците в страната си Хари не си губи времето. В началото на 2020 г. стана ясно, че Хари и Меган изоставят кралските си титли и се оттеглят от кралския живот, за да са \"финансово независими\". В общи линии ако бяха сложили Хари начело на процеса по Брекзит, нещата щяха да станат по-бързо, по-гладко и по-зрелищно, че и няколко бебета можеше да се появят междувременно.   2. \"Титаник\" беше построен и се раздели с бреговете на Великобритания   Както Лондон реши да напусне общите брегове на ЕС, така и \"Титаник\" някога напуска бреговете на Великобритания. Всичко обаче става толкова по-бързо - работата по фатално известния кораб започва на 31 март 1909 г. Завършват го за малко повече от две години - очевидно британските корабостроители отпреди век са били по-дейни от британските политици днес. \"Титаник\" казва \"чао\" на Саутхемптън на 2 април 1912 г. и поема към САЩ, а след това... е, гледали сте филма, предполагаме. Това пътуване отнема живота на 1500 души и съсипва живота на хиляди други техни близки. Колко съдби ще прецака Брекзит - ще видим през идните години.   3. Джони Деп се ожени и разведе с Амбър Хърд   ... като междувременно доста се покараха, а - ако се вярва на думите им - и са се побили взаимно. Тук осъзнаването \"Не сме един за друг\" дойде доста по-бързо от това между ЕС и Обединеното кралство. Деп и Хърд се ожениха през февруари 2015 г. Бракът им, типично по холивудски, бързо закъса. Хърд подаде молба за развод през май 2016 г. и обвини звездата от \"Карибски пирати\", че се е държал грубо с нея - вербално и физически с нея (по-късно Деп също обвинява Хърд в домашно насилие). И въпреки тази размяна на обвинения и всички тромави съдебни процедури, в крайна сметка разводът им стана реалност още през януари 2017 г. Така цялата одисея на този турбулентен брак продължи по-малко от две години и не може да стъпи на малкия пръст на хаоса около Брекзит.   4. Тереза Мей се раздели с властта   Надеждите за нова Желязна лейди не се оправдаха. След като Дейвид Камерън осъзна какъв го е отпрал не само на страната си, но и на ЕС, жена дойде да оправя кашата му. Е, не успя. Срещна такъв отпор, че да ти стане жал. Накрая си направи \"Мейкзит\", хвърли оставка и се скри в сенките на Уестминстър да гледа сеира на следващия оправен мъж, начело на страната - Борис Джонсън. При него някак се получи. Сексизъм ли, що ли...   5. Много, много хамстери се разделиха с живота   Това не е тъжна новина, а просто кръговратът на живота в действие. Хамстерите - един доста предпочитан домашен любимец - живеят средно около три години. Т.е. раждат се, сдобиват се със собственици, радват се на внимание и любов, впоследствие се радват на по-малко внимание и любов, защото, нали, писва, а накрая се разделят със стопаните си и света, за да отидат в хамстеровия Рай. Буквално превъртат живота и то по-бързо, отколкото британските политици успяват да се разберат за детайлите по нещо, което вече е било решено.  ", "date": "2020.02.04", "title": "Пет раздели, които се случиха по-бързо от Брекзит"}
{"url": "http://www.classa.bg/%D1%81%D0%B2%D1%8F%D1%82/item/406220-%D0%B1%D1%83%D1%80%D0%BD%D0%BE%D1%82%D0%BE-%D0%BB%D0%B0%D1%82%D0%B8%D0%BD%D0%BE-%D1%88%D0%BE%D1%83-%D0%BD%D0%B0-%D1%88%D0%B0%D0%BA%D0%B8%D1%80%D0%B0-%D0%B8-%D0%B4%D0%B6%D0%B5%D0%B9-%D0%BB%D0%BE", "text": "Шакира и Дженифър Лопес се погрижиха за доброто настроение на публиката по време на почивката на Супербоул LIV и нажежиха обстановката с изключително шоу. \r\n   \r\n   Организаторите се бяха постарали и се реваншираха на феновете, които бяха определили последните две музикални участия – на Maroon 5 и на Лейди Гага, като „скучни“. \r\n   \r\n   По време на почивката на тазгодишния Супербоул липсваха политическите послания, както и такива на социална тематика, но според някои самото избиране на две латино жени над 40 години, само по себе си, е достатъчно силно послание. \r\n   \r\n   Двете латино диви „подпалиха“ атмосферата на „Хард Рок Стейдиъм“ в Маями с горещи танци както отделно, така и заедно, в продължение на 12 минути. \r\n   \r\n   Шакира изпя едни от най-големите си хитове: „She Wolf“, „Whenever, Whenever“ и „Hips Don't Lie“ навръх рождения си ден, а след нея Джей Ло, атрактивна, както винаги, зарадва феновете с „Jenny from the Block“, „Love Don't Cost a Thing“ и „On the Floor“. \r\n   \r\n   Докато пееше “Let’s Get Loud”, Дженифър Лопес развя пуерториканския флаг. Както е известно, тя е родена в Бронкс, Ню Йорк, но родителите й са пуерториканци. \r\n   \r\n   В детския хор, който беше част от изпълнението на Джей Ло, участваше и нейната дъщеря Еми. Тя изпя част от \"Born in the USA\" на Брус Спрингстийн. \r\n Черешката на тортата беше хитът на Шакира “Waka Waka”, който бе изпълнен от двете заедно. \r\n   \r\n   За първи път латино певици са централните фигури в шоуто на полувремето на Супербоул, а след изпълнението им, отново за радост на публиката, тази година се върнаха и пищните фойерверки, които бяха перфектният завършек на страстната латино почивка. \r\n   \r\n   Супербоул LIV бе спечелен от Канзас Сити Чийфс след изключителен обрат в последната четвъртина, а Чийфс стигнаха до първия си трофей от 50 години насам. 24-годишният Патрик Махоумс, който бе в основата на успеха, пък се превърна в най-младия MVP в историята на финалите. \r\n          ", "date": "2020.02.04", "title": "Бурното латино шоу на Шакира и Джей Ло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406204-%D0%BE%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%B5%D0%BD-%D0%BD%D0%B0", "text": "Марс е мистериозна планета. И все пак Марс е доста добре обследвана с помощта на американските роувъри. Но, колкото повече тя се „разкриваше\", толкова по-секретна ставаше информацията, идваща от небесното тяло. Служители на НАСА поради някаква причина веднага са започнали да ретушират снимките, представяйки Червената планета наистина „червена\", тоест доста кафява и със страшно жълто небе. Но когато независими изследователи коригираха гамата на изображенията на марсианските фотографии, съизмерими с действителните цветове на марсохода (в края на краищата той е заснет и на Земята), то небето на Марс се оказва толкова синьо, колкото на Земята (вижте снимката по-долу). Или това не е марсианското небе и не са марсианските снимки? ..  \r\n   \r\n   Така и остава неясно какво крие американската космическа агенция от жителите на Земята? Неслучайно сред теоретиците на конспирацията (германецът Герхард Вишневски, англичанинът Ричард Хол и други) възникна сериозно и обосновано подозрение, че американците (както беше случаят с пилотирани полети до Луната) не са летели до Марс, а техните роувъри са се движили по земната повърхност на един от канадските острови, много напомнящи със своя пейзаж „марсианските хроники\" на научнофантастичните филми. \r\n   \r\n    Но това, което е удивително е, че уфолозите и виртуалните археолози постоянно намират в снимките, изпратени уж от роувъри от Червената планета, потвърждение, че там има живот, и то не само биологичен (след като има вода), а съвсем разумен. Например, те забелязаха сянката на хуманоид върху корпуса на роувъра и всевъзможни артефакти, които природата просто не може да създаде. Роувърът многократно е запечатвал и мистериозни НЛО в небето на Марс ... Преди дни онлайн археологът Gigapan (вижте видеото по-долу) откри на една от фотографиите, изпратени отново от Марс, надничащ зад скала хуманоид. \r\n            Това може да бъде, както той предполага, и сив извънземен (много подобен на класическия му образ), марсианец, или просто земно животно, ако приемем, че целият марсиански епос се разиграва от американците на Земята. Много потребители на Интернет са съгласни с автора, че това наистина е добра находка от негова страна, защото някой ясно гледа с очите си любопитно към роувъра. Но кой и най-важното, къде всъщност се случва всичко това? .. Според координатите на НАСА, в района на кратера Гейл на Червената планета, но според най-скептичните скептици - на арктическия остров Девън в Канада (просто идеалното място за марсианските пейзажи). \r\n", "date": "2020.02.04", "title": "Откриха извънземен на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406205-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%B5%D0%BD-%D0%BE%D0%B1%D0%B8%D1%80", "text": "Собственик на магазин в Бразилия забелязал липсата на безжичен високоговорител и решил да прегледа записа от камерата за видеонаблюдение. Оказало се, че джаджата е била умело скрита между краката на една от влезлите в магазина жени, съобщават световните издания. Микаел де Соуза Авила, собственикът на магазина, специализиран в продажбата на мобилни телефони и разположен в района на Байро Джурема, щата Сеара се обезпокоил, че не намира на мястото й изложената за продажба безжична тонколона, струваща 90 долара.  \r\n           Той веднага пуснал да види видеото от видеокамерата, инсталирана в салона. Бразилският бизнесмен бил изумен от сръчността на момичето и най-вече от мястото за съхранение, използвано от неизвестната крадла по време на отмъкването на тонколоната. Момичето, влязло в магазина, извършило кражбата и скрило високоговорителя под роклята. \r\n", "date": "2020.02.04", "title": "Невероятен обир"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406206-%D0%B6%D0%B5%D0%BD%D0%B8%D1%82%D0%B5-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Пътешественичка и блогърка, обиколила 67 страни, разказва впечатленията си от това как се обличат жените в Истанбул. Тя прави съпоставка между това, което е видяла преди години, и сега.   Рускинята, която има хиляди последователи и няколко  , споделя за себе си, че вече е пенсионирана и би трябвало да се кротне, но всъщност не може да живее без да пътува. За първи път тя посетила Истанбул през 1993 година. „Тогава бях поразена от контраста между жените в черно по улицата и витрините с бельо и луксозни копринени пеньоари.     Аз разбирах, че Турция, макар и светска държава, е мюсюлманска. Просто първия път там се сблъсках с това“. Оттогава тя посетила Турция няколко пъти и наблюдавала как с времето се мени дрескода на жените, които се разхождат навън. С годините дрехите им ставали все по-европейски.     „В последните 2-3 години, обаче, сякаш времето се е върнало назад. Ако видите жена с непокрита глава на улицата, има 95% вероятност тя да е туристка.     Ако преди 10 години срещнехте жена със суна – черна кърпа, покриваща главата и лицето, с изключение на очите, това ставаше само на туристически места и търговски улици и беше ясно, че тези жени са от провинцията. Сега, обаче, такава гледка на улицата не е никак рядко срещана. И това не са само жени, дошли от дълбоката провинция на пазар в Истанбул. Сред тях има много местни жителки.     Изглежда сякаш градът се връща към ислямските традиции. Но засега предимно по-възрастното поколение. Младите хора, въпреки че покриват главите си, обикновено са с открити лица. Разбира се, както винаги младите най-много се бунтуват“, пише още блогърката.", "date": "2020.02.04", "title": "Жените в Истанбул"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406207-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2%D0%B0-%D0%B1%D0%B5%D0%B7-%D0%B3%D1%80%D0%B8%D0%BC", "text": "Светлана Гущерова обожава да се показва, особено, когато снимките й са така майсторски пипнати от фотошоп, че вероятно и родната й майка се изумява. Но за да задържи вниманието върху себе си, плеймейтката реши да се покаже и без грим и стана част от инициативата на синоптичката Никол Станкулова, която все така се опитва да убеди, че няма нито една корекция по себе си, макар да й става все по-трудно...   Светлана Гущерова обаче, не крие, че е лягала под скалпела, за да се разкраси, но в този случай се престраши да свали грима, за да видим как изглежда без него.     \"Ето го резултатът, когато изтрия грима. Дори и без него, не се разделям с усмивката си, защото усмивката е най-добрият грим, който едно момиче може да носи! Включвам се към предизвикателство #качиснимкабезгрим! Харесвам се и в своята кожа!\", пише с вълнение Гущерова в профила си в Инстаграм.", "date": "2020.02.04", "title": "Светлана Гущерова без грим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406208-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Очаква ви ден, в който ще се отдадете на мечти и емоционални изблици. Всичко това, ще ви попречи да се занимавате с актуалните въпроси и решаването на належащите проблеми в личния живот. Впечатлителността в любовта, изключете, иначе няма да може, да оцените чувствата на избраника. За да не се разболеете от някое вирусно заболяване, трябва да вземете превантивни мерки. Трябва да се стремите към равновесие, за да не влошите ситуацията на работното място. Ако предния ден, сте спорили с колега, всичко това ще засегне съвместната работа. Не следвайте сляпо съветите на роднини, дори ако техният опит е по-богат от вашият. За да увеличите парите си, трябва да следите за разходите и дохода си. Очакват ви, добри новини още рано сутринта, които ще ви повдигнат настроението и ще ви заредят с жизненост. Всички притеснения и съмнения, ще останат в миналото, така че свободно се заемете със задачите си. Може да срещнете човек, с който в миналото много неща са ви свързвали. Възможно е взаимно привличане, което да доведе до сериозни взаимоотношения.   Днес, ще задавате много въпроси, ще сте любопитни и ще искате да знаете, за всичко, което се случва наоколо. Никой няма да ви упрекне, в прекалена бърбривост. Въпреки това, ценете не само вашето, но и времето на близките си приятели. Особено, ако искате да се натрапите на някого на гости. В работата ви очаква проект, който отдавна ви интересува. Препоръчително е с оптимизъм да посрещнете този ден, така че да не ви застигнат скърби и нещастия. Имате ли цели? Ако е така, фокусирайте се върху тях. Близък човек, ще ви даде нещо, за което мечтаете отдавна. Огромна полза, ще ви донесе лечението с народни средства, така няма да ви стигне никаква настинка. Ще покажете своите естествени таланти и ще заслужите признанието на околните. Това е \"вашият\" ден, така че, може да се забавлявате, радвате и да сте щастливи. Единственото нещо, което не трябва да си позволявате е, прекаляване с храна и алкохолни напитки. Нуждаете се от мярка, в противен случай сутринта няма да се чувствате добре. Препоръчително е да запазите душевното си спокойствие, дори ако приятели или колеги предизвикват конфликти. Бъдете твърди, а също и покажете вашите благородни качества. От енергия и търпение, ще се нуждаете в любовната сфера, когато вашият партньор, ви обвини в предателство. Оценявайте спокойно ситуацията, за да видите, как може да спечелите.   Може да решите, че този ден не е създаден за вас. Той, ще е толкова сложен и многостранен, че няма да имате сили, да се борите за място под слънцето. Напредък се очаква в работата, което ще ви зарадва. В края на краищата, сте се разминали със съкращенията и сега може да разчитате на перспективна позиция. Вечерта, не се надявайте на романтика.   Бъдете учтиви и коректни с близките си хора. По време на разговор, не обсъждайте другите, в противен случай ще се стигне до скандал. Благоприятен ден за посещение на зъболекар, козметолог и преглед в клиника. В любовта, не трябва да приемате твърде емоционално думите на избраника си. Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис. Препоръчва се, да сте по-предпазливи, не само когато шофирате, но и в ежедневието. Вие сте толкова импулсивни и самоуверени, че лесно може да попаднете в неприятности. В любовта, не трябва да пресичате границата, зад която ви очаква само празнота и самота. Често нарушавате правилата, което води след себе си до нервни преживявания. Трябва хладнокръвно да се разберете с всичко, което се случва в живота ви. Съсредоточете се, само върху това, което наистина има важна роля за вас. Емоциите дръжте под контрол, в противен случай, те ще ви изненадат в най-неподходящия момент. Вечерта очаквайте, прилична сума в личната си сметка.", "date": "2020.02.04", "title": "Дневен хороскоп 4 февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406209-%D0%B3%D0%B5%D1%88%D0%B5%D0%B2-%D1%81%D1%80%D0%B5%D1%89%D1%83-%D0%BE%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5-%D0%B2-%D0%B4%D1%8A%D1%80%D0%B6%D0%B0%D0%B2%D0%B0-%D0%BA%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Една част от българите смятат, че с акцията срещу Васил Божков иде възмездието за криминалния преход. Само че справедливостта в държава като България е досущ като “национална лотария”. Печеливши билети няма.       Ако босът на “Мултигруп” Илия Павлов беше жив, сигурно щеше да е доайенът на олигарсите в България. Но беше разстрелян преди 17 години от неизвестни и до днес лица, а от империята му, включваща някога стотици фирми, оцеляха само няколко хотела от соцвремена. През 2003 г. думата “олигарх” не беше в масово обращение, обществото още вярваше, че ще излезе от тунела на прехода – и хоп, ето ти демокрация, подобна на райската градина от Библията. Макар че още в началото на този век вече беше ясно кои са печелившите от прехода към демокрация и пазарна икономика - това не бяха българските граждани, които така и не станаха достатъчно голяма средна класа, така че техните интереси да направляват политиката на управляващите. Олигархия и силна средна класа са взаимно изключващи се реалности. Оцелелите новобогаташи от прехода полека-лека се модифицираха в бизнесмени, участваха в публични събития, снимаха се с властта, финансираха явно и тайно различни политически сили.   Гешев ли чакахме    Онзи ден главният прокурор Иван Гешев обяви от името на всинца ни, че “искаме този криминален преход да свърши”. “Българските граждани искат справедливост и ние им я даваме. А сега някакви хора, за които е ясно какви са, изведнъж стават жертви, как така се страхуват толкова много тези олигарси от криминалния преход?”, обърна се Гешев към журналистите. Ако главният прокурор на Република България констатира през 2020 г., че преходът е криминален и още не е свършил, излиза, че четиримата главни прокурори преди него не са свършили никаква работа. Нито пък премиерите, управлявали в условията на криминален преход и съжителствали с така формирания от него бизнес. А в последните десетина години премиерът е един и същ… \"Олигарх е богат човек, който не може да вечеря с премиера”, каза министър-председателят Бойко Борисов през 2012 г. в интервю за „Капитал\", по времето на първия си мандат. А може ли да играе карти с премиера и също така да му се обажда по телефона, докато той спре да „му вдига\", както се случило с хазартния бос Васил Божков. В третия си мандат Борисов често-често започна да споменава за “олигарси с медии”, без да ги назове, както и че вече се арестуват олигарси – например при задържането на Николай и Евгения Баневи през октомври 2018 г. (Последваха ги семейство Арабаджиеви.) Тазгодишните акции срещу Божков и съдружниците му обаче са тема-табу за Борисов. Само главният прокурор говори за тях, а в последните дни той е по-често в новините от Бойко Борисов.   Кой е олигарх - и кой бизнесмен   Но къде е границата между олигарси и бизнесмени? Зависи от тяхната  близост до властта. Така излиза от т.нар. Железен закон на олигархията, формулиран от Роберт Михелс в книгата му “Социология на политическите партии в условията на демокрация” (1911 г.). Австрийският изследовател  прави извода, че общественият прогрес е немислим без големи организации. Те, разбира се, имат ръководни органи и апарат, които неизбежно съсредоточават властта в свои ръце и подчиняват политиката на собствените си интереси. Така всяка партия, без значение колко демократична е, оформя олигархична група, чиито интереси са свързани единствено с осигуряване на привилегии - и безразличие към нуждите на останалите. Затова Михелс смята, че демокрацията е невъзможна, тъй като пречките за осъществяването ѝ са вкоренени в самата същност на човешката природа и политическите борби. Тъжен извод. През 1995 г., а и преди това, Илия Павлов не се водеше олигарх. Беше бизнесмен, известен с близостта си до Андрей Луканов и видни фигури от БСП, а по-късно и до такива от НДСВ и ДПС. Преходът доказа, че няма проблем гущерът да скъса опашката си - т.е. групировките да се легализират и извадят бизнес на светло. (Нима “Мултигруп” е имала проблем с легализацията на каквото и да било?!) Но те не късат връзката с партиите, осигурили им привилегията да натрупат богатство чрез обществени поръчки и удобни закони. Властта създава олигарсите, които подпомагат собственото ѝ обогатяване. Сиреч, олигарсите са “политическите капиталисти”, по определението на изследователи, проучвали олигархията като политически проблем на руския посткомунизъм. Олигарх ли е бившият мажоритарен собственик на Корпоративна търговска банка (КТБ) Цветан Василев, чиято банка имаше възходящ тренд при три правителства, а политици от всички партии са посещавали кабинета му? Според самия Василев, политиците в България са класическите олигарси.  Олигарх ли беше убитият преди две години близък до ГЕРБ Петър Христов, чието убийство е още неразкрито, и чийто бизнес с неясен произход е преживял истински възход при управлението на ГЕРБ? Миналата есен лидерът на социалистите Корнелия Нинова обвини Борисов, че “с помощта на олигарси” се опитва да овладее БСП, без да назове имена. Наблюдатели разпознаха в думите ѝ бизнесмена Георги Гергов, лидер на БСП-Пловдив и почетен консул на Русия, комуто  властта на ГЕРБ на няколко пъти  осигури милиони. Баневи и Арабаджиеви нямаха този... късмет.   Родени от политиците   Олигархичната власт е функция на политическата, така че в ръцете на политиците е да премахнат олигарси(те). В края на м.г., по време на консултациите за промяна в Конституцията, президентът Румен Радев заяви, че “една прокуратура може да се самоунищожи и самообезличи, ако не води ефективна борба с корупцията по високите етажи на властта и ако не преследва с еднакво настървение всички олигарси”. Президентът знае, че това е невъзможно, не само защото олигархия все по-често бива заменена от термина “пристрастен плурализъм” (biased pluralism). В държава като България, където голяма част от бизнесмените имат твърде неубедителни доказателства за произхода на богатството си, дори и всички известни олигарси да бъдат пратени в затвора, на тяхно място мигновено ще се появят нови. А хвърлянето на олигарси “зад борда” изтрива неудобна политическа история и затваря икономически досиета, които обществото така и не прочете. Една част от българските граждани смятат, че са дочакали възмездието за криминалния преход с акцията срещу смятания за недосегаем Божков и с другите преди него. Смятат, че имат право заради Лукановата зима, изгорелите през зимата на 1996-97 спестявания, голямата корупция, избягалите на Запад дъщери и синове, мизерните пенсии. Годините, през които хора като него са купували златни ритони и частни самолети. Но пред съда трябва да бъдат изправени тези, които го позволиха - политиците. Само че справедливостта в България е досущ като “национална” лотария. Печеливши билети няма.  ", "date": "2020.02.04", "title": "Гешев срещу олигарсите. В държава като България."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406210-%D1%81%D0%B2-%D0%B8%D1%81%D0%B8%D0%B4%D0%BE%D1%80-%D0%BF%D0%B5%D0%BB%D1%83%D1%81%D0%B8%D0%BE%D1%82%D1%81%D0%BA%D0%B8-%D1%81%D0%B2-%D0%B8%D1%81%D0%B8%D0%B4%D0%BE%D1%80-%D0%BF%D0%B8%D0%BB%D1%83%D1%81%D0%B8%D0%BE%D1%82", "text": "  В числото на великите подвижници, които избрали пустинния живот от любов към Христа, Църквата почитa преп. Исидор Пилусиот. Св. Исидор е живял в V век († 435 г.). Той се родил в Египет от богати родители, получил добро образование и на млади години оставил света, като желаел усамотение. Той бил постриган в монашество, после се заселил в пустинно място близо до град Пилусия в Долни Египет. Тук той живеел в строго въздържание, носел груба дреха и се хранел само с корени. Непрестанно се молел и се издигал с мисъл до Бога. Слухът за неговия строг и благочестив живот привлякъл към него други подвижници и той бил избран за игумен на манастира. Грижейки се постоянно за душевната полза на братята, той ги ръководел чрез мъдрите си наставления, учел ги чрез слово и пример на смирение, кротост, безкористие, борба против страстите и светските помисли.     \"Каква полза - казвал той - да отидеш в пустинята, щом се предаваш на влечението на собствените помисли, щом живееш в пустинята като сред народна тълпа? Когато душата при външна тишина се смущава от лоши помисли и въжделения, то такова състояние и в чувствата произвежда омрачение; то покрива с безславие извършените вече подвизи, помага на страстите да победят духа и прави готовия за битка ратник страхлив беглец\". \"Животът на инока - пише още св. Исидор - трябва да бъде чужд на гняв, гордост, сребролюбие, самолюбие. Инокът трябва да бъде свободен от грижи за тялото. Устата на инока трябва да бъдат винаги готови да благодарят на Господа и да се молят за полезното, а за злословие те трябва да бъдат неподвижни.\" Не само към иноците и пустинножителите преподобни Исидор обръщал своите поучения. Неговите съчинения съдържат много назидателни неща за човеците от всяко звание. В писмата, от които до нас са стигнали повече от две хиляди, той се обръщал и към управителите, и към епископите с мъдри съвети; той опровергава лъжеученията, излага догмите на вярата, обяснява свещеното писание, тъй че всеки може да почерпи от тях полезна поука. Като изучавал дълбоко науките и словесността, Исидор разбирал, колко несравнено по-високо от всичко стои християнската мъдрост. Той съветва да се изучава с внимание   и скърби, че тъй много люде се обръщат \"не към оная словесност, която прави човека душевно чист и мъдър, а само към тая, която развлича слушателите; не към оная, която пробужда душата от успиване, а към тая, която ласкае слуха.\" Преподобни Исидор търпял гонения заради своите строги изобличения, но той не преставал твърдо и неизменно да стои за истината и да защищава пред управителите невинно гонените. Така той се явява твърд защитник на   и строго укорява неговия враг - своя родственик Теофил, архиепископ Александрийски, за беззаконните му действия против светителя. \"Аз винаги ще обичам добродетелта - пише св. Исидор, - макар тя да е обременена с присмивки; ще се гнуся от порока, макар той да е увенчан със слава\".", "date": "2020.02.04", "title": "Св. Исидор Пелусиотски (Св. Исидор Пилусиот)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406211-4-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "786 г. - Харун Ал Рашид става халиф на Багдад.   1708 г. - Излиза първото напечатано произведение на Йохан Себастиан Бах - Кантата 71.   1794 г. - Франция забранява робството в своите колонии и обявява робите за свободни граждани.   1797 г. - Земетресение разрушава столицата на Еквадор - Кито.   1864 г. - Основан е окръг Айдахо в САЩ.   1899 г. - Основан е германския футболен отбор Вердер Бремен     1906 г. - Полицията в Ню Йорк започва да използва пръстовите отпечатъци за идентифициране на престъпници.   1911 г. - Ролс-Ройс утвърждава емблемата за своите автомобили - статуетката Spirit of Ecstasy.   1915 г. - Първата световна война: Германия обявява британските териториални води за зона на военни действия.   1922 г. - Компанията Форд купува компанията Линкълн.   1923 г. - ВМРО извършва неуспешен атентат срещу Александър Стамболийски.   1932 г. - Олимпийски игри: Зимни олимпийски игри - открити са III Зимни олимпийски игри в Лейк Плесид, Ню Йорк.   1940 г. - В СССР е разстрелян бившият ръководител на НКВД Николай Ежов.   1943 г. - Втората световна война: Приключва Битката при Сталинград.   1945 г. - Втората световна война: Започва Ялтенската конференция с участието на Йосиф Сталин, Франклин Рузвелт и Уинстън Чърчил.   1946 г. - Основан е албанския футболен отбор Партизани.   1947 г. - Завършва Първата национална конференция на ТКЗС.   1952 г. - Учредена е Българска търговско-промишлена палата.   1965 г. - Земетресение с магнитуд 8,7 по скалата на Рихтер разтърсва Алеутските острови.   1972 г. - В Австралия е намерен най-големият в света опал - 1520 карата.   1976 г. - Олимпийски игри: XII-те Зимни олимпийски игри се откриват в Инсбрук, Австрия.   1992 г. - Уго Чавес оглавява неуспешно войнишко въстание във Венецуела срещу тогавашния президент Карлос Андре Перес, загиват стотици хора.   1997 г. - Председателят на БСП Георги Първанов и министърът на вътрешните работи Николай Добрев връщат мандата за съставяне на Правителство на България (82), признавайки провала на управлението си.   1998 г. - С политически консенсус е прието Национално знаме на Босна и Херцеговина.   2003 г. - Съюзна република Югославия официално е преименувана на Сърбия и Черна гора, и е приета нова конституция, наречена Конституционна харта.  ", "date": "2020.02.04", "title": "4 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/406212-nissan-%D0%BD%D0%B0%D0%BF%D1%83%D1%81%D0%BA%D0%B0-%D0%B5%D0%B2%D1%80%D0%BE%D0%BF%D0%B0", "text": "Японският гигант Nissan е разработил детайлен план за оттегляне от европейските пазари, ако преговорите между Борис Джонсън и Брюксел доведат до \"твърд\" Brexit и въвеждане на мита между Великобритания и ЕС. Ако това се случи - а според коментатори на Острова подобна развръзка изглежда все по-възможна - Nissan ще се съсредоточи само върху вътрешния пазар в Обединеното кралство, където компанията смята, че може да продава до една пета от целия обем на пазара. Въпросният завод е най-голямото предприятие в цялата автомобилна промишленост във Великобритания. Сметката на Nissan е, че очакваните вносни мита ще направят колите на основните вносители като Volkswagen и Ford твърде скъпи за британците, което ще отвори пазарна ниша за тях. Планът предвижда при такова развитие пазарният дял на марката да порасне от сегашните 4% до цели 20%, твърди The Financial Times, позовавайки се на два независими източника. Това е само един от няколкото сценария, разработени за бъдещето на Nissan на Острова. Запознати обаче подчертават, че плановете са разписани преди Макото Учида да стане главен изпълнителен директор на компанията през декември. Търговските преговори между ЕС и вече напусналата общността Великобритания започват идния месец, но и двете страни загатнаха отсега, че ще заемат твърди позиции и няма да са склонни към компромиси. Брюксел настоява, че безмитен достъп до единния пазар може да бъде предоставен само в пакет с другите основни правила на съюза - за свободно движение на хора, стоки и т. н.. Тъкмо нежеланието да ги следва обаче подтикна Великобритания да напусне ЕС. От Nissan не пожелаха да потвърдят информациите на FT, но отново подчертаха, че целият им бизнес модел на Острова и в Европа \"ще е неустойчив в случай на въвеждане на търговски мита\".    ", "date": "2020.02.04", "title": "Nissan напуска Европа"}
{"url": "http://www.classa.bg/%D1%81%D0%B2%D1%8F%D1%82/item/406213-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Европейският съюз и Великобритания влязоха в сблъсък още в понеделник по отношение на търговската сделка след Brexit, като премиерът на Обединеното кралство  . От своя страна пък властите в Брюксел  заплашиха с мита и квоти , информира Ройтерс. Властите във Великобритания искат да договорят търговска сделка до края на 2020 г., въпреки че според лидерите на ЕС колкото повече се отклонява Великобритания от правилата им, толкова по-малък ще бъде достъпът й до пазара на ЕС. В своя реч само два дни след Brexit Джонсън обяви Великобритания за  „свръхзарeденият“ супермен на свободната търговия  и заяви, че  няма нужда да приема правилата на ЕС . „Не е необходимо споразумение за свободна търговия, което да включва приемането на правила на ЕС относно политиката на конкуренция, субсидиите, социалната защита, околната среда или нещо подобно, още повече, че ЕС трябва да бъде задължен да приеме правилата на Обединеното кралство“, заяви Джонсън. Джонсън каза, че изборът за Великобритания е между сделка, каквато Канада има с ЕС, или много по-ограничено споразумение като това с Австралия. Амбициозната сделка „Европейският съюз иска  амбициозна търговска сделка с нулеви мита и нулеви квоти  с Великобритания, но това ще зависи от откритата и лоялна конкуренция между Обединеното кралство и 27-членния блок, който то напусна миналата седмица“, заяви преговарящият на ЕС за Brexit  Мишел Барние . Той заяви, че в дългосрочен план трябва да има равни условия за социални, държавни помощи и екологични стандарти. „Не можете да ни обвините в липса на амбиция\", каза той на пресконференция в Брюксел. „На първо място ще защитаваме интересите на съюза, неговите граждани и бизнеса му. Ще продължим да се подготвяме за ситуация, при която сделка не е постигната. Със сигурност не искаме това да се случи. Ще работим, за да избегнем това, но ако не успеем да постигнем споразумението до края на годината,  ще има ескалация на напрежението на много фронтове “, добави Барние. „Колкото повече ЕС и Великобритания имат общи стандарти, толкова по-високо е качеството на достъпа на Великобритания до единния европейски пазар“, каза той. Барние заяви, че споразумението за свободна търговия трябва да включва сделка за риболова, която ще предостави на двете страни реципрочен достъп до водите. Самите условия по тази част на споразумението трябва да бъдат установени до 1-и юли 2020 г. „Готови сме да предложим всичко това, въпреки че знаем, че в бъдеще ще имаме силна конкуренция в лицето на Великобритания“, каза той. Ключова част от проекта за преговорите, представен днеси, е твърдението: „Предвиденото партньорство трябва да гарантира открита и лоялна конкуренция, включваща стабилни ангажименти за осигуряване на равнопоставени условия“. Партньорството трябва да гарантира „общи високи стандарти“ в държавната помощ, конкуренцията, държавните предприятия, стандартите за труда и околната среда и „съответните данъчни въпроси“, се казва още текста. Търговските преговори ще започнат през март. След като критикува подхода на предшественичката си Тереза ​​Мей в преговорите за развод с ЕС, Джонсън прояви много по-строг тон. В момента голяма част от търговията между ЕС и Австралия протича по основните правила на Световната търговска организация, въпреки че има конкретни споразумения за определени стоки. Австралия обаче е в процес на преговори за търговска сделка с ЕС. „Предприятията ще трябва да вземат същите стъпки, за да се подготвят за края на преходния период след Brexit, независимо дали Великобритания постигне търговската сделка в стил Канада, която търси, или по-ограничено споразумение“, заяви говорител на премиера Борис Джонсън в понеделник.    ", "date": "2020.02.04", "title": "Сблъсъци между ЕС и Великобритания"}
