{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376241-%D0%B7%D0%B0%D0%BF%D0%BE%D1%80%D0%B8%D1%80%D0%B0%D0%BD%D0%B8-%D1%81%D0%B0-40-%D0%B4%D1%80%D1%83%D0%B6%D0%B5%D1%81%D1%82%D0%B2%D0%B0,-%D0%B1%D0%B0%D0%BD%D0%BA%D0%BE%D0%B2%D0%B8-%D1%81%D0%BC%D0%B5%D1%82%D0%BA%D0%B8-%D0%B8-%D0%B8%D0%BC%D0%BE%D1%82-%D0%BD%D0%B0-%D0%B8%D0%B2%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B2%D0%B8%D0%B4%D0%B5%D0%BE", "text": "\r\n \r\n \r\n \r\n \r\n \r\n   “Имаше теч на класифицирана информация към Прокопиев”, каза председателят на комисията Пламен Георгиев. \r\n След началото на проверката международния отдел на КОНПИ установил, че Прокопиев се опитва да прехвърля дружества в Кипър. \r\n   Приватизацията на “Каолин” отпреди 18 г. е проверявана от КОНПИ заради продажбата му през 2012 г., от които Иво Прокопиев е придобил 150 млн. лв., стана ясно на пресконференцията. “Каолин” беше приватизиран от Работническо-мениджърско дружество за 7,5 млн. лв., след което е придобито от фирми на Иво Прокопиев. Открити са нарушения по нея като неразясняване на работниците за правото им за привилигировано придобиване на акции в дружеството, казаха от КОНПИ. \r\n   “Няма нищо вярно в твърденията на КОНПИ. Сделката за “Каолин” е законна и това се доказва с влязла в сила оправдателна присъда от 2004 г. Това е безпрецедентна злоупотреба с власт. Както с нас, могат да се разправят и с други”, обяви Иво Прокопиев на брифинг след този на комисията. \r\n   Според бизнесмена премиерът Бойко Борисов е съучастник – активен или пасивен – на акцията на КОНПИ срещу „Икономедиа“, тъй като политическата отговорност за нея е на ГЕРБ. “Не съм сигурен дали председателят на комисията е бил съгласен да се води това производство, но той е лично назначение на Борисов”, заяви Прокопиев. \r\n \r\n \r\n \r\n     \r\n", "date": "2017.12.13", "title": "Запорирани са 40 дружества, банкови сметки и имот на Иво Прокопиев (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376243-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Преди десет години България официално стана член на Европейския съюз (ЕС) с фойерверки и коментари на тогавашния министър-председател Сергей Станишев, че „една мечта е станала реалност\", пише в анализ Bloomberg. Еуфорията, че източноевропейската държава бързо ще намали разликите с богатия Запад, обаче продължи за кратко. Въпреки че износът се удвоява и жизненият стандарт се подобрява, ръстът на заплатите не е удовлетворителен и страната си остава най-бедната в ЕС. Финансовата криза, обхванала блока, не подобри нещата, особено и със закъсалата съседка Гърция. Но това не обхваща пълната картина. Другата съседка – Румъния, в същото време с ентусиазъм се зае с реформите и отбелязва забележителен ръст. За да бъдем честни, за последните десет години България постигна много. Бумът в строителството даде тласък на туризма – в планинските и морските курорти. Страната има най-ниското съотношение между БВП и публичен дълг и подкрепата от Германия и Франция за влизане в еврозоната. „Не можем да се отървем от усещането, че България изпусна възможности за икономически растеж\", коментира обаче анализаторът Отила Данд от Teneo Intelligence пред агенцията. „На фона на икономическото развитие и на нивото на заплатите би трябвало да бъде по-бърз, но не е\", коментира още той. Сравнявайки развитието на България и Румъния, Bloomberg посочва, че причината за по-бавния ръст на българската икономика се дължи на корупцията. България е страната с най-широка корупция в ЕС, заради което чуждите инвестиции намаляват, Брюксел наблюдава съдебната система, което е пречка и за влизането в Шенген. Сега, преди България да поеме председателството на Европейския съвет, има подновен опит за борба с корупцията. Но анализаторите смятат, че повечето инициативи не водят до успех, а и не вярват, че премиерът Бойко Борисов би променил нещо.", "date": "2017.12.13", "title": "Европейската приказка на България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376244-%D0%BE%D0%BE%D0%BD-%D0%BF%D1%80%D0%B8%D0%B7%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "България е страна с развита икономика макар и още да не се нарежда сред страните с най-високи доходи в световен мащаб, пише в последния доклад на ООН с преглед на икономическата ситуация и прогноза за 2018 година. В групата на развитите икономики попадат 36 държави - всички членове на ЕС, САЩ, Япония, Канада, Нова Зеландия, Австралия, Исландия, Норвегия и Швейцария. 17 държави са в списъка с икономиките в преход - основно това са държавите от Балканския полуостров, Русия, Украйна, Молдова, Армения, Азербайджан, Казахстан, Киргизстан, Таджикистан, Туркменистан и Узбекистан. Най-голяма е групата на развиващите се икономики - 124 държави, в която група прави впечатление присъствието на Турция. Тук са и Саудитска Арабия и Обединените арабски емирства, които от друга страна са в групата на най-богатите държави в света. Страната ни, заедно с останалите държави на Балканите (без Гърция), се нареждат в групата на държави със средни доходи на базата на брутния национален доход на човек от населението към юни 2017 година (между малко под 4 хил. долара и 12,2 хил. долара). В нашата група са още Русия, Китай, Бразилия и други. Най-богатите държави в света са повечето европейски държави, добре познатите икономически лидери - САЩ, Япония, Сингапур, както и Тринидад и Тобаго, Уругвай, Чили и Катар. Прогнозата на ООН за развитието на икономиката на България показва, че през тази година ръстът ще бъде 3,6%. През 2018 година увеличението на брутния вътрешен продукт ще се запази в същите граници, а през 2019 година ще има ускорение до 3,8%. Организацията очаква и спад на безработицата - от 6,2% през тази година до 5,9% през 2018 година и 5,7% през 2019 година. За сравнение прогнозата за Румъния показва, че през тази година експанзията за румънската икономика ще бъде в рамките на 5,9%, но следва забавяне през следващите две години до 4,5 на сто. Като цяло страните от ЕС ще отчетат ръст на икономиката от 2,2% през тази година, като следва забавяне до 2,1% през 2018 година и до 1,9% през 2019 година. Безработицата в общността ще остане на ниво от малко над 7% през следващите две години, показва още докладът. От ООН отбелязват, че в последните десет години светът беше белязан с икономически кризи, започвайки от глобалната финансова приза през 2008 година, продължавайки през проблемите с публичния дълг в Европа и падането на цените на суровините. Очакванията са, че през тази година глобалният икономически растеж ще бъде 3%, което представлява значително повишение спрямо 2,4% през 2016 година. Това е най-бързият ръст от 2011 година досега, отчита още организацията. Прогнозата за следващите две години са, че този ръст ще се запази. Трудовият пазар продължава да показва признаци на подобрение, отчитат още от ООН. Деляна Петкова", "date": "2017.12.13", "title": "ООН призна България за развита икономика"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376245-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%BD%D0%B0%D0%B9-%D0%BD%D0%B8%D1%81%D0%BA%D0%B0-%D0%BE%D1%82-2008-%D0%B3", "text": "Безработицата в България се понижава през третото тримесечие до най-ниското ниво от 2008 г., показват данни на Националния статистически институт (НСИ). За периода юли-септември коефициентът на безработица, изчисляван от Института, се понижава до 5,8%, като намалява с 1,2 процентни пункта в сравнение с третото тримесечие на 2016 г. Това е и най-ниско ниво на безработицата от 2008 г. насам, когато коефициентът достига 5,6%. Наблюдава се тенденция за плавен спад на безработицата и увеличаване на заетостта и сред мъжете, и сред жените, както и сред хората с различна степен на образование, включително основно и начално, на фона на икономическия растеж, сочат още данните на НСИ. Тенденцията е да намаляват и продължително безработните, както и обезкуражените лица – тези, които не си търсят работа, защото не смятат, че ще намерят такава. Въпреки положителните признаци остава нерешен проблемът с високия дял на продължително безработните от общия брой на безработните в страната – почти 55% през третото тримесечие. Това са над 110 хил. души, които бързо се деквалифицират и има голяма вероятност в бъдеще да се присъединят към групата на обезкуражените. Безработицата за периода юли – септември През третото тримесечие на 2017 г. броят на безработните лица е 200,2 хил. души, а коефициентът на безработица – 5,8%, показват данните на НСИ. В сравнение с третото тримесечие на 2016 г. броят на безработните лица намалява с 12,6%, а коефициентът на безработица - с 1,2 процентни пункта. За мъжете коефициентът на безработица за същия период намалява с 1,3 процентни пункта до 6,1%, а при жените – с 1 процентен пункт до 5,5%. От всички безработни лица 17,6% са с висше образование, 49,8% - със средно, и 32,6% - с основно и по-ниско образование. Коефициентите на безработица по степени на образование са съответно 3,4% за висше образование, 5,1% за средно образование и 15% за основно и по-ниско образование. През третото тримесечие на 2017 г. продължително безработни (от една или повече години) са 109,6 хил. души, или 54,7% от всички безработни лица. Коефициентът на продължителна безработица е 3,2%, като в сравнение с третото тримесечие на 2016 г. намалява с 1,1 процентни пункта и се запазва по-нисък при жените. За сравнение, през предходното тримесечие броят на продължително безработните е 118,3 хил. души (55% от общия брой на безработните лица), а през третото тримесечие на 2016 г. - 142,4 хил. души (62%). Почти 19% е делът на безработните, които търсят първа работа. Заетостта през третото тримесечие През третото тримесечие на 2017 г. общият брой на заетите лица на възраст 15 и повече навършени години е 3,225 млн. души, което е 53,2% от населението. На годишна база се отчита увеличение от 3,3 процентни пункта, показват данните. Почти две трети от заетите работят в сектора на услугите в България, малко под 30% са заети в индустрията и под 8% - в селското, горското и рибното стопанство. С временна работа са 153,6 хил. души, или 5,4% от наетите лица. Заетите лица на възраст 15 - 64 навършени години са 3,142 млн. души, а коефициентът на заетост достига 68,5%. Коефициентът на заетост за населението на възраст 15 - 29 навършени години е 44%. Коефициентът на заетост за населението на възраст 20 - 64 навършени години е 73%. Заетите лица на възраст 55 - 64 навършени години са 590,7 хил. души, или 60,4% от населението в същата възрастова група. В сравнение с третото тримесечие на миналата година коефициентът на заетост за населението на възраст 55 - 64 години се увеличава с 4,8 процентни пункта. Миглена Иванова", "date": "2017.12.13", "title": "Безработицата най-ниска от 2008 г."}
{"url": "http://www.classa.bg/%D1%81%D0%B2%D1%8F%D1%82/item/376236-%D0%BA%D0%BE%D0%B8-%D1%89%D0%B5-%D1%81%D0%B0-%D0%B3%D0%BB%D0%B0%D0%B2%D0%BD%D0%B8%D1%82%D0%B5-%D0%BF%D1%8A%D0%B7%D0%B5%D0%BB%D0%B8-%D0%B7%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%BF%D1%80%D0%B5%D0%B7-2018-%D0%B3", "text": "Докладът на превантивните приоритети за Съединените щати, изготвен от Съвета по международни отношения (CFR) и публикуван в понеделник, подчертава осем възможни сблъсъци в света, които ще имат голямо значение за САЩ през 2018 г. Вероятността за шест от тези конфликти, върху чиято превенция Вашингтон трябва да се съсредоточи, се оценява като \"умерена\", въпреки че въздействието им ще бъде \"високо\". Тази група включва напрежението около Северна Корея, което би могло да предизвика \"военен конфликт между САЩ, Северна Корея и съседните държави\". Потенциални предизвикателства пред американците също се съдържат в \"умишлена или неумишлена военна конфронтация между Русия и членове на НАТО, поради твърдото отношението на Русия в Източна Европа\". Споменават се кибернетичните атаки срещу критичните инфраструктури и американски мрежи - въоръжена конфронтация на Съединените щати или техните съюзници с Иран, конфликт в Южнокитайско море между Китай и други страни в региона за оспорвани територии и терористична атака с голям брой жертви в САЩ или на територията на техните съюзници. \"Насилствена консолидация на държавния контрол в Сирия, при високи напрежения между външните страни на конфликта\", както и увеличаване на насилието и нестабилността в Афганистан от дейността на талибаните са също с \"висока\" вероятност, въпреки че въздействието на тези вероятни конфликти ще бъде \"умерено\", се казва в доклада на американската неправителствена организация.", "date": "2017.12.13", "title": "Кои ще са главните пъзели за Съединените щати през 2018 г."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376242-%D1%81%D1%80%D0%B8%D0%B2-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B0-%D1%89%D0%B5-%D0%B8%D0%B7%D0%B3%D0%BE%D1%80%D0%B8-%D1%81%D0%BF%D0%B5%D0%BA%D1%83%D0%BB%D0%B0%D0%BD%D1%82%D0%B8%D1%82%D0%B5", "text": "Най-напред дойде бумът на биткойна, сега идват предупрежденията за рецесия, предизвикани от бизнеса. Но нека бъдем сериозни: имаше две неотдавнашни болезнени преживявания, при които финансовите балони се спукаха и биткойн не прилича на нито едно от тях, пише Том Милъни в свой коментар за MarketWatch. Истината е, че пазарният дял на биткойна е толкова малък, че първите направени милиарди са всичко, което ще се загуби. Ако днес биткойнът се срине до нула, максималната загуба ще бъде стойността на всички биткойни, или незначителните 276 млрд. долара към 8 декември. По-рано Bloomberg съобщи, че около 1000 души притежават 40% от биткойните в обращение. Братята близнаци Камерън и Тайлър Уинкълвос, бившите бизнес партньори на основателя на мрежата Марк Зукърбърг., заедно притежават около 1,5 млрд. долара. Повечето от тези 1000 души, които доминират на пазара, вероятно са платили далеч по-малко от цената на биткойна от 1000 долара, която струва само преди шест месеца. За американската икономика дори 276 млрд. долара са загуба, която може да бъде понесена. Нито пък ще доведе до предстоящ срив, какъвто беше колапсът през 2008 г. на жилищния пазар в САЩ. Рецесията от 2008-2009 г. беше много по-лоша, а задействането ѝ беше далеч по-силно. Щатският пазар заличи 10 трлн. долара от стойността си, а домакинствата в САЩ загубиха 16 трлн. долара. Глобалните ефекти от биткойна ще бъдат нулеви, като ще приличат на спада в цената на акциите на Netflix след лошо тримесечие миналата година – сигурно дори не сте забелязали? Всъщност, биткойн загуби 10 млрд. долара от стойността си само докато пишех тази статия. Бях толкова разстроен, че си направих чай\", пише още авторът на статията. Според него сривът на биткойна ще изгори спекулантите и нищо друго. \"Останалата част от нас ще насочим вниманието си към взаимните фондове и обичайните инвестиционни възможности, както шофьорите, които след като са се загубили, намират правилния път и продължават по него\", пише още анализаторът. Веселина Василева", "date": "2017.12.13", "title": "Срив на биткоина ще изгори спекулантите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376237-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8,-%D0%BA%D0%BE%D0%B8%D1%82%D0%BE-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-2018-%D0%B3", "text": "Докато по света продължават да бушуват всевъзможни конфликти, американските власти анализират каква опасност те представляват за Америка. Нито една от текущите военни кризи не застрашава директно американски интереси, затова Съветът за международни отношения на САЩ (CFR) е провел международно проучване, с което да помогне на американските лидери да приоритизират рисковете през следващата година.        се опира на коментарите на 436 представители на правителството и експерти по външна политика и засяга много значими проблеми.   \"САЩ в момента са най-непредсказуемият фактор в света и това причинява дълбоко безпокойство. Някога можеше в почти всяка ситуация САЩ да бъдат твърдо позиционирани от едната страна на конфликта и да стоят като константа и определящ фактор. Сега, когато се разглеждат най-големите източници на непредсказуемост и несигурност, се налага да включваме и САЩ сред тях... Никой не е особено уверен как Америка ще реагира, в която и да е ситуация, особено имайки предвид как хората оценяват действията на настоящия президент, казва Пол Стеърс, директор на Центъра за превантивни действия към CFR, подготвящ ежегодното проучване\".     Новата непредсказуемост на Америка е очевидна в две рискови ситуации с най-голям приоритет, идентифицирани в тазгодишния доклад: 1) военен конфликт, включващ САЩ, Северна Корея и съседите на Северна Корея, и 2) въоръжена конфронтация между Иран и САЩ или някой американските съюзници в региона.   \"Това са двете най-взривоопасни, назряващи кризи в момента. Някои биха казали, че е нещо добро хората да обмислят това, и че всичко това са организирани действия за подобряване на позициите на Америка при преговори със Северна Корея или Иран. Аз обаче мисля, че повечето професионалисти биха заявили, че това не е интелигентна стратегия: тя може да доведе до обратен резултат или до погрешни преценки, неправилно разбиране и така нататък\", коментира Стеърс.   Според него, въпреки че проучването миналата година е отбелязало ядрената програма на Северна Корея като риск от най-сериозен мащаб, измествайки гражданската война в Сирия, новото тази година са сериозните опасения за пряки военни враждебни действия между Пхенян и Вашингтон.     \"Сега опасението ни е, че потенциално подновяване на военните сблъсъци на Корейския полуостров може да включи и употреба на ядрени оръжия\", коментира Стеърс.   По негови думи възприятията на хората за това как би изглеждала една война са се променили и основните причини за това са три: силната лична война на думи между Доналд Тръмп и Ким Чен Ун; бързият напредък на Северна Корея в разработката на междуконтинентални ракета, която би могла да достигне до САЩ, и достатъчно малка ядрена глава, за да може да бъде използвана с нея; и заплахата от това, че Тръмп и неговите съветници наистина биха \"натиснали копчето\" първи, ако счетат за нужно.     Ставридис назовава шансовете за не-ядрен конфликт между САЩ и Северна Корея между 20 и 50%, а шансовете за ядрена война около 10% - вероятно например ако Северна Корея свали американски военен самолет или изстреля ракета край американската територия на остров Гуам, с което провокира отговор от САЩ и спирала на отмъщение.   Според Бренън шансовете за война са около 20-25 процента като критичен фактор за това според него е непредсказуемостта на Тръмп. \"Имам доста сериозното чувство, че Северна Корея не иска да провокира сериозен военен конфликт. И в продължение на много години САЩ нямаха желание да инициират конфликт. Не знам на какво е способен Тръмп като решения или действия\", казва Бренън.   Другият риск идва от \"висящото\" ядреното споразумение с Иран, което Тръмп силно не одобрява и от което може да се оттегли. Вече има повишена вероятност за конфронтация между САЩ и Иран по редица взривоопасни въпроси - от ракетната и ядрена програма на Техран до интригите за влияние в Сирия и Ирак и подкрепата на персийците за йеменски, ливански и палестински бунтовнически групи, които САЩ определя като терористични организации.     Сред другите потенциални конфликти, които биха застрашили мира в световен мащаб, се включват терористичен атентат с многобройни жертви на американска територия, сериозна кибератака срещу критична американска инфраструктура, както и два значително по-малко вероятни сценария (предвид това колко спокоен е бил всеки от тези фронтове през 2017 г.): военни конфронтации между Русия и членки на НАТО, или между Китай и една или повече югоизточни азиатски държави, заради териториални спорове в Южнокитайско море.   Според анализаторите представите за потенциален конфликт между Русия и НАТО по-скоро отразяват влошаването на отношенията между Запада и Русия, което се засилва допълнително от разкрития за руската намеса в президентските избори през 2016 г. в САЩ.   Междувременно след успеха на Си Дзинпин в консолидирането на властта му на конгреса на Китайската комунистическа партия през октомври и съответно все по-голямата уреденост на вътрешнополитическата ситуация в Китай създават условия, при които страната може отново да развие вкус към експанзията в района на Южнокитайско море\".   С по-малък общ ефект върху американските интереси, но със значително по-голяма вероятност са други два сценария: утежняване на войната в Афганистан, където администрацията на Тръмп пое неопределен ангажимент да отстоява досегашния курс, и пик на насилието в Сирия покрай опитите на Башар Асад да възвърне контрол върху страната.   Забележително е, че допълнителният разпад на Ирак, който беше от първостепенно значение преди две години, и от второстепенно миналата година, изобщо не присъства в анкетата тази година. Терористичната групировка \"Ислямска държава\" е специално упомената в списъка с непредвидени обстоятелства, въпреки трайните опасения от терористични актове.   Само една от заплахите от второстепенно значение в тазгодишното проучване е преценена като високорискова за сигурността на Запада, макар и маловероятна: въоръжена конфронтация между Япония и Китай заради разногласия за суверенитета на няколко острова в Източнокитайско море.       задълбочаване на икономическите и политически трусове във Венецуела; задълбочаване на хуманитарната криза в Йемен, където бушува гражданска война; редовни терористични атаки на \"Ал Шабаб\" в Сомалия; засилване на насилието между правителствените сили и общността рохинги в Мианмар — конфликт, който представители на ООН описват като възможен \"геноцид\" и който проучването на CFR не успя да предвиди миналата година. (В тези проучвания хуманитарните кризи като цяло получават доста по-малко внимание, отколкото заплахите, включващи тероризъм, разпространение на ядрено оръжие и военни ангажименти на американските войски.)       нарастващо свързано с организираната престъпност насилие в Мексико, където предстоят общи избори догодина; нарастващо насилие в източна Украйна между подкрепяните от Русия сепаратисти и властите в Киев; нарастване на насилието между въоръжени кюрдски групи и правителствените сили в Турция и Ирак; сериозна военна конфронтация между Пакистан  и Индия в резултат на тероризъм или вълнения в администрирания от Индия Кашмир; нараснали напрежения между израелците и палестинците (проучването беше проведено, преди администрацията на Тръмп да признае Йерусалим за столица на Израел); и сблъсъци между Израел и съюзниците на Иран от \"Хизбула\" в Сирия или по израелско-ливанската граница и т.н.   В проучването се посочва като сравнително малко рисков фактор и сценарий, който е доста близо до България - потенциалът за политически вълнения и екстремистко насилие на Балканите, където от 90-те години насам е сравнително спокойно.   Сега обаче покрай нестабилността на Босна и Херцеговина, завръщащите се бойци от джихадистките групировки към Западните Балкани както и високото напрежение в региона между християни и мюсюлмани дават предпоставки за развитие на нов конфликт.   Вероятно най-поразителното в последното проучване е, че когато CFR са поискали от представители на правителството и експерти по външна политика да се замислят за потенциална война между две ядрени държави в близкото бъдеще, те са очаквали подобна вероятност да бъде определена като абсурдно маловероятна. Вместо това обаче тя се е изстреляла до върха на рисковете за следващата година.    ", "date": "2017.12.13", "title": "Военните конфликти, които заплашват света през 2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376238-%D0%B0%D0%BC%D0%B0-%D0%B2%D1%81%D1%8F%D0%BA%D0%B0-%D1%81%D1%80%D1%8F%D0%B4%D0%B0-%D0%BB%D0%B8-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC", "text": "Седнали няколко българи да правят фирма. Обсъждат какво ще вършат, как ще го струват и стигат до темата с почивните дни.   Събота и неделя няма да се работи, защото са официални почивни дни. Понеделник работата върви особено тегаво и още ти е някакво мъгливо от почивните дни, затова и тогава няма да се работи. В петък всеки се е настроил на почивна тематика и работа тогава не очаквай, така че и той минава \"дъждовен\" или за \"ден на майстора\". Така обаче вторник и четвъртък стават новите понеделник и петък и затова и те минават почивни. И ще се работи в сряда. Тогава Иван вдига ръка и пита: \"Ама всяка сряда ли ще работим?!\"       В момента с коледните празници темата е абсолютно актуална. 8-10 дни почивка не мърдат - като се започне от 23 декември, та се приключи на сутринта на 2 януари, когато мнозинството загладило бузи и изпълнило дупките на колана се възстановява от празничното преяждане и препиване. На 29 и 30 декември има там някакви два работни дни, но всички знаем, че тогава така или иначе по-скоро се отбива номера, отколкото да се работи, а и масово хората и без това ще си ги пишат отпуска.   Така се получава една сладка 10-дневна ваканция, на каквато се радват само учениците и студентите. И не, че е лошо да се почива, дори напротив. Абсолютно наложително е от време на време да можеш да изключиш съзнанието си от работата и да се отдадеш на приятни занимания, които нямат нищо общо с нея.     Според данните на Българската търговско-промишлена палата загубите от неизработен труд, които се получават само за един почивен ден са между 95 и 100 млн. лв. за цялата страна.   Дори това да са само груби сметки и евентуално да се преувеличава ефекта на почивните дни, става дума за преките загуби за бизнеса, който реално задвижва икономиката. Затова е нормално работодателите да не гледат с добро око на допълнителните почивни дни.   Иначе на всеки е ясно, че че няма как икономиката на една страна просто да спре заради празниците. Дори и всеки да си седи вкъщи, да не излиза никъде и да яде зимнина от село (а това не е така), пак трябва да работят някакви магазини, производства, чийто затворен цикъл не може просто да спре, професиите с обществено значение (медици, полицаи, пожарникари, транспорт и т.н.), животновъди и още редица други.     Има и друг проблем. Българската икономика няма нито ресурс, нито печалби печалби, достатъчни, че да спрем работа за месец и да се отдадем на джамбуре, както всъщност се получава от средата на декември до към началото на януари. Каквото и да си говорим, още от 10-12 декември на много места се започва с приказки за коледни партита, ваканции, планове за празниците, подаръци и т.н. Коледният дух просто надделява, което не е особено трудно в страна, където и без това е разпространена максимата \"Аз се правя, че работя, те се правят, че ми плащат\".   На фона на всичко това се нарушава сериозно самият ритъм на работа - стабилно струпване на задачи и крайни срокове преди и след празниците. Тъй като между 20 декември и 10 януари е абсурд нещо да работи наистина, често се получава така, че преди и след този период възниква едно изкуствено напрежение за приключване на задачи, неизпълнени поръчки, разправии с клиенти и т.н.     И не, 1-2 почивни дни в повече няма да убият икономиката, стига през останалото време да се работи, без да се питаме дали всяка сряда ли да идваме на работа.", "date": "2017.12.13", "title": "\"Ама всяка сряда ли ще работим?!\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376239-%D0%BD%D0%BE%D0%B2%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B8-%D0%BF%D0%BE%D0%BB%D1%83%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B6%D0%B5%D0%BD%D0%B0", "text": "Мораториумът за заплащане на нови медикаменти е тема, която тегне над всички новинарски емисии през последните няколко седмици. Тегне не само поради факта, че новите в сектор здравеопазване никога не са добри, но и поради тоталната дезинформация, създадена волно или неволно.   Част от засегнатите просто не знаят от какво са засегнати, а от отговорите им на въпроса защо протестират всеобщото объркване добива още по-колосални размери.     От другата страна са защитниците на тази мярка - те обикновено са разни мастити директори на държавни болници, които напомнят на протестиращите служители на \"Булгартабак\" от миналата седмица - хора, поставени в неприятната ситуация да защитават работодателя си, на когото самите те не вярват.   Мораториумът за нови лекарства напомня на лафа за \"полубременната жена\" - нито една от страните не е напълно права.   Някои от основните тези, застъпени от различните страни заслужават внимание, защото е крайно време за лекарства и здравеопазване да спре да се говори само от емоционална или само от финансова гледна точка.   Трябва да започнем да говорим с разбиране и факти - както от едната, така и от другата страна.       Основната теза, застъпена от Министерство на здравеопазването (което в този случай се явява като филиал на Министерство на финансите) е, че заплащането на тези нови лекарства ще доведе до преразход и липса на баланс в бюджета на НЗОК. И за незапознатите със здравния сектор правят впечатление цифрите, различаващи се с десетки милиони, в изказванията на бившия бюджетар номер едно и настоящ министър на здравеопазването Кирил Ананиев. Преди 3 седмици очакваният разход беше 25 милиона лева. В събота - цитираната от Ананиев сума вече нарасна на 60 милиона.   Появиха се и сериозни разлики в броя на новите молекули, очакващи заплащане от НЗОК. Тръгнахме от 19, минахме през 21 и сега вече сме на 32. Това създава усещане за хаос и сериозно съмнение за това знаят ли нашите управници какво всъщност правят и защо го правят.   Всъщност, дали пациентът се лекува с влязло през 2018 или през 2016 година иновативно лекарство няма да окаже реално въздействие върху разходите на НЗОК. Анализ на разходите на НЗОК за последните 3 години показва, че над 65% от годишния ръст на лекарства се генерира от медикаменти, заплащани от касата от няколко години, а 35% е от новите такива.   Водени от принципа „ , от МЗ смятат, че незаплащането на новите медикаменти ще накара пациентите, респективно проблемите, да изчезнат с магическа пръчка. Това обаче не е точно така - пациентите са си тук и ще бъдат лекувани с възможно най-скъпите и нови лекарства. Защото компаниите от фармацевтичната индустрия имат бизнес план, който изпълняват успешно от години, независимо от това кой е министър на здравеопазването или шеф на НЗОК.   През последните две години, Европейската асоциация на фармацевтичните компании /ЕФПИА/ въведе правила за оповестяване на всички спонсорства и плащания, правени от фармацевтичните компании към медицински специалисти. Те се публикуват на сайта на всяка компания, но достъпът до тази информация, макар и публично свободен, обикновено е занимание, за което човек трябва да положи сериозни усилия и да има поне едно овчарско куче под ръка.   Според данни от 2016-та на 23-те компании-членки на Асоциацията на научноизследователските фармацевтични производители в България (ARPharM), те са инвестирали 16 млн. лв. в обучения и лекции на медицински специалисти и 8 млн. лв. в здравни и професионални лекарски организации. Като хонорари към лекари, провеждащи техни клинични изпитвания, същите фирми инвестират около 60 млн. лв. годишно.   Всеки, който умее да чете и пише, може да направи справка между списъка с Националните консултанти на Министерство на здравеопазването и консултантите на НЗОК, и списъците с подпомагани от фармацевтичните фирми медицински специалисти, за да потърси съответните имена.   Тази информация сама по себе си, бидейки любопитно четиво, не би представлява безграничен интерес, ако не беше пряко свързана с неспирния дебат за бюджета на НЗОК, за промените в нормативната уредба и нуждите на българските пациенти.     Няма нито едно лекарство, което фармацевтичните компании да не описват като истинска иновация, животоспасяващ медикамент и доказана в редица държави здравна технология. Просто създаването на едно лекарство и неговото тестване струва колкото 3 космически совалки, а популяризиране на качествата му сред медицинските специалисти - поне още 3.   Тези разходи трябва да бъдат покрити бързо, докато лекарството е под патентна защита и няма алтернативи.   Много често тези медикаменти наистина имат редица ползи, които се изследват професионално и задълбочено от Агенциите за оценка на здравните технологии по света. Една от най-известните такива е NICE или на кратко Английската агенция, която прави оценка между разхода за дадено лекарство и ефекта му спрямо съществуващите алтернативни терапии. Редица представители на МЗ и техните глашатаи изприказваха доста неща за това в коя държава е одобрено и в коя не дадено лекарство.   Истината, която МЗ спестява е, че повечето лекарства получават положителна оценка от съответните агенции. Другата истина, която фармацевтичните компании пропускат да отбележат, са условията, които тези агенции налагат - огромни скрити отстъпки за 4 години, наблюдаване ефекта от прилагане на лекарствената терапия на практика, позициониране на медикамента само за тези пациенти, за които има реални данни за ефективност.   Това е проблемът в България - ние пускаме лекарствата трудно, но пуснем ли ги, те тръгват с пълна пара. Няма контрол, няма проблем.       Реферирането към практики от други държави е любим метод на българските институции, за да защитят някое свое действие или бездействие. Обикновено то е абсолютно невярно - или поне на 90%.   В този случай МЗ не спря да обяснява, че то в цял свят имало мораториуми. Но това не е вярно. Крайна мярка, като мораториум се налага единствено в страни, в който държавата е в тежка несъстоятелност и не знае какво да прави. Точно както в България, това се случва в Румъния преди близо 10 години.   Това, до което мораториумът доведе, беше огромен ръст в разходите след премахването му и постоянен ръст с близо 200 милиона евро годишно до ден днешен. Просто защото мораториумът не е решение. Изискват се устойчиви и ясни политики, цел и посока, в която се движим. Очевидно за всички - такива липсват.   Новите лекарства могат не само да водят до допълнителен разход - те могат да доведат до спестяване на средства, когато са съпроводени със сериозни преговори за отстъпки за цялото портфолио на дадена компания например.   Да не говорим, че много често навлизането на нов медикамент в дадена област - какъвто пример беше при терапиите за лечение на Хепатит С, може да доведе до драстично сваляне на цените със скрити отстъпки на всички конкурентни медикаменти, което през 2016 година по време на преговорите на Петър Москов доведе до спад в цените на тези терапии със 75%. Така новите медикаменти доведоха до по-големи отстъпки за всички продукти в този клас и повече излекувани болни.   За лекарствената политика в България може да се пише още дълго. И все няма да е достатъчно, защото не трябва да забравяме, че зад заблудите, думите, писмата и обидите в същност става дума за живота и здравето на хората. А с това не трябва да се предозира.    ", "date": "2017.12.13", "title": "Новите лекарства и \"полубременната жена\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376240-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D1%81%D0%B8-%D0%BE%D1%82%D0%B8%D0%B2%D0%B0%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%80%D0%B5%D0%B4%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-550-%D0%BB%D0%B5%D0%B2%D0%B0", "text": "Представете си една жена, която получава малко пари, за да работи в името на живота на другите, при това при лоши условия за нея и за пациентите. Тя сменя мръсни превръзки, бие инжекции, проверява жизнени показатели. Ако това е майка ви или друг близък човек, ще сте много разтревожени, но ако това е средностатистическата медицинска сестра, която не познаваме добре, едва ли ще се трогнем, защото сме свикнали с това положение на здравните работници у нас. Би трябвало обаче да сме много разтревожени. Проблемът с медицинските сестри обаче е огромен и всеки момент ще се сгромоляса върху главите на всеки един от нас.     ДОВИЖДАНЕ.....  Само през 2016 г. над 800 медицински сестри са напуснали страната. Докато в ЕС заплащането по правило е оценено по достойнство, у нас средната заплата в държавния сектор е около 550 лв. ориентировъчно. Точно така - заплати, които са под достойнството. На фона на това „недостигащо“ заплащане, в страната не достигат медицински сестри. Според Асоциацията на специалистите по здравни грижи (БАПЗГ) разполагаме едва с половината от необходимите над 50 хиляди медицински сестри. В добавка, разликата в заплащането в частния и държавния сектор в повечето случаи е огромна, което допълнително демотивира заетите в държавни заведения.  Числата са много. И всички водят към едно. Всеобщото усещане на хората от съсловието, и то с основание, е за низвергнатост и обезличеност. Много от тях работят на по няколко места, за да могат да оцелеят финансово, а работата на само едно място е достатъчна, за да доведе до изтощение. Междувременно те продължават да изтичат като „пясък“ на Терминал 2, както се изразява една от тях в онлайн запитване по темата. Някои се шегуват, че след протестите не им остава нищо друго, освен да се почерпят по чаша студена вода, защото с тези заплати, с друго и не биха могли да си позволят.   „Никой не ни обръща внимание! Изчезнахме съвсем… не може да се допуска професии без ценз и образование да получават по-голямо възнаграждение от тези, които по 24 часа в денонощието се борят рамо до рамо с лекарите за човешкия живот! Синдикатите нищо не правят, за да защитят достойното ни съществуване!“.  Това са думи на медицинска сестра в един от многото бурни коментари на въпроса ни как се чувстват медицинските сестри след протеста на КНСБ на 27 октомври. В протеста силно участие взеха медицински сестри от страната, но останаха разочаровани от резултата. Сред основните им искания бяха за стартово възнаграждение от 3 минимални работни заплати, диференцирано заплащане съобразно придобитата квалификация, приемане на ясни стандарти за труда им.   „Никакъв отзвук няма! Аз присъствах лично на т.нар. протест на КНСБ. Бяхме заедно с много други работници и служещи. Моите уважения към техния труд, но при нас става дума за здраве и живот, които уж са най-ценни и все още, дори след девалвацията на ценностите! Г-жа Милка (б.а. Милка Василева, председател на БАПЗГ) прочете монотонно предварително подготвената си рецитация за искането за три минимални заплати, които да оформят стартова заплата на медицинска сестра. Дори БЛС с половин уста ни подкрепиха този път. И какво от това? Нашият протест се разми и изгуби между другите, КНСБ искаха увеличение от 100 лв. За ВСИЧКИ. Никой не разбра какво искат медицинските сестри, за да не изтичат като пясък на Терминал 2!“, коментира Кети Богословова, медицинска сестра.   В много малко медии впрочем се спомена подробно за протеста на медицинските сестри. Нямаше почти никакви обяснения защо, как и къде се е провел. Редовно медийно отразяване на проблемите в бранша също няма. В бюджета също не се обръща внимание на това професионално съсловие, което от години се чувства пренебрегнато и ограбено.  Видимо е, че самият сектор също страда от липса на задружност и активност. Много от медицинските сестри се оплакват, че активни протестни действия след многократни призиви няма. Оплакванията са, че няма личност, зад която да застанат, като представителите на БАПЗГ всъщност не се грижи за интересите на съсловието.   Стои и другият въпрос. На фона на цялото това отчаяние и обезвереност на медицинските сестри, какво правим ние, останалите, за които, в един или друг период от живота ни, се грижат именно те. Защо, виждайки, че очевидно условията на работа и труд  са повече от унизителни, не инициирами дискусии, петиции, не подаваме жалби, не се интересуваме или присъединяваме към протестни действия? Нима винаги трябва да видим и чуем първо някой да се мобилизира или да изрази мнение, за да можем на свой ред да изразим нашето?  Медицинските сестри, са един от най-ценните ресурси на една държава, макар и невидим. И става дума не за спа процедури, а за фундаменталните здравни грижи, от които всички ние се нуждаем. Сюжетът силно напомня на наратива за акушерките, чийто дефицит осезаемо се усеща в цялата страна, но за чието компенсиране никой не прави нищо. И така ще бъде, докато положението не стане съвсем отчайващо. Но тогава вече вероятно ще бъде късно за мерки, било те и драконови…", "date": "2017.12.13", "title": "Медицинските сестри си отиват от България. Средна заплата 550 лева"}
{"url": "http://www.classa.bg/%D1%81%D0%B2%D1%8F%D1%82/item/376233-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8,-%D1%87%D0%B5-%D1%81%D0%B0%D1%89-%D1%89%D0%B5-%D0%B8%D0%B7%D0%BF%D1%80%D0%B0%D1%82%D1%8F%D1%82-%D0%BF%D0%B8%D0%BB%D0%BE%D1%82%D0%B8%D1%80%D0%B0%D0%BD%D0%B8-%D0%BC%D0%B8%D1%81%D0%B8%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%B8-%D0%BC%D0%B0%D1%80%D1%81", "text": "Американският президент Доналд Тръмп е подписал Директива за космическата политика 1, според която НАСА трябва да изпрати пилотирана мисия на повърхността на Луната и след това на Марс. Подписването на новата директива съвпада с 45-годишнината от кацането на Аполо 17, последният път, когато хора кацнаха на Луната. По време на събитието Тръмп заяви, че директивата ще възстанови американското лидерство в Космоса, ще създаде работни места и ще подобри националната сигурност на САЩ. Новата директива за космическата политика нарежда на НАСА да \"предвожда иновативна програма за изследване на космоса, за да изпрати американски астронавти отново на Луната и на Марс\". Според Тръмп, директивата отбелязва важна стъпка \"за проучване и дългосрочно използване\" на сателита на Земята. \"Този път ние не само ще издигнем нашето знаме и ще оставим нашата следа, а ще създадем база за евентуална мисия на Марс и може би някой ден за много други светове\". Съобщението на американския лидер е част от плана на Белия дом да сложи край на зависимостта от Русия за стартирането на пилотирани мисии, предизвикано от отмяната на програмата за космическа совалка на НАСА преди 6 години, съобщава CNBC. Също така, изявлението на Тръмп, го превръща в третия американски президент през последните тридесет години, обявил връщането на НАСА на Луната. На двадесетата годишнина от първото кацане на Луната с Аполо 11, президент Джордж Х. У. Буш обяви, че НАСА \"ще докладва за изпълнението на специфични препоръки да стигне до Луната и Марс и отвъд\". От своя страна президентът Джордж У. Буш разкри през 2004 г. намерението си за три стъпки за проучване на космоса, като гарантира, че Съединените щати трябва да \"се върнат на Луната до 2020 г.\"", "date": "2017.12.13", "title": "Тръмп обяви, че САЩ ще изпратят пилотирани мисии на Луната и Марс"}
{"url": "http://www.classa.bg/%D1%81%D0%B2%D1%8F%D1%82/item/376234-%D0%BF%D1%83%D1%82%D0%B8%D0%BD-%D0%B0%D0%BA%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%B2%D0%B4%D0%B8%D0%B3%D0%BD%D0%B0%D1%82-%D0%B3%D0%BB%D0%B0%D0%B2%D0%B8,-%D1%89%D0%B5-%D0%B3%D0%B8-%D0%B0%D1%82%D0%B0%D0%BA%D1%83%D0%B2%D0%B0%D0%BC%D0%B5,-%D0%BA%D0%B0%D0%BA%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%B4%D0%BE%D1%81%D0%B5%D0%B3%D0%B0", "text": "\"Ако терористите отново надигнат глава, ще ги ударим с атаки, каквито не са виждали\", заяви руският президент Владимир Путин по време на посещението си в авиобазата Химеймим, разположена в близост до сирийския град Латакия. Президентът благодари на руската армия и заяви, че военните се завръщат в родината си \"с победа\". От друга страна, руският лидер заяви, че паметта на жертвите в борбата срещу тероризма ще даде на военните \"допълнителни сили за изкореняване на това абсолютното зло - международен тероризъм\". Според Путин, руските въоръжени сили, както и компаниите от отбранителната промишленост, са показали нарастващата мощ на армията и флота на страната и високата ефективност в битка на своите части и съединения. Руската армия демонстрира \"смелост, героизъм, координация и решителност и брилянтен професионализъм в Сирия\", подчерта той. Президентът на Русия направи посещение на сирийската въздушна база в Джемимим в понеделник, откъдето отпътува за Египет. Президентът се срещна със сирийския си колега Башар ал Асад, руският министър на отбраната Сергей Шойгу и с командира на руските сили в Ирак, генерал-полковник Сергей Суровикин. При пристигането си в авиобазата, Путин е наредил изтеглянето на \"значителна част\" от руските войски от Сирия и приветствал поражението на Ислямска държава - \"най-войнствената международна терористична група\" – благодарение на съвместните усилия на двете страни.", "date": "2017.12.13", "title": "Путин: \"Ако терористите в Сирия отново вдигнат глави, ще ги атакуваме, както никога досега\""}
{"url": "http://www.classa.bg/%D1%81%D0%B2%D1%8F%D1%82/item/376235-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-facebook-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0%D1%82-%D0%BD%D0%B8,-%D0%B1%D0%B5%D0%B7-%D0%B4%D0%B0-%D0%BE%D1%81%D1%8A%D0%B7%D0%BD%D0%B0%D0%B2%D0%B0%D0%BC%D0%B5%E2%80%9C", "text": "Още един бивш ръководител във Facebook заговори за предполагаемата вреда, която социалната мрежа причинява на гражданското общество по целия свят. Чамант Палихапития, който се присъединил към Facebook през 2007 г. и станал вицепрезидент, отговарящ за ръста на потребителите, заяви, че чувства \"голяма вина\" за работата си в тази компания. По време на лекция през ноември в Станфордския университет за следдипломно обучение, той заяви, \"създадохме инструменти, които разкъсват социалната структура на обществото\" и препоръча на всички да предприемат \"откъсване\" от социалните мрежи. Критиката на Палихапития е насочена не само срещу Facebook, а срещу по-широката система, която съществува в мрежата. Предприемачът е посочил „онлайн взаимодействията, движени от лайковете, също както циклите на обратно краткосрочно захранване, задвижвани от допамина\", които разрушават функционирането на обществото. \"Няма граждански дискурс, няма сътрудничество, само дезинформация и лъжа\", каза бившият служител на Facebook и каза, че това не е проблем само на САЩ, а глобален. В допълнение, Палихапития припомни инцидент в Индия, където фалшиви съобщения за отвличания на деца, споделяни на WhatsApp, доведоха до линчуването на седем невинни хора. \"Представете си, това да се докара до крайност, когато злите актьори ще могат да манипулират големи групи хора, за да направят каквото искат\". В този смисъл бившият вицепрезидент на Facebook подчерта, че социалните мрежи служат за програмиране на мозъка ни. \"Въпреки че не го осъзнаваме, те ни програмират\", настоява Палихапития, подчертавайки, че се опитва да използва Facebook колкото е възможно по-малко и че не позволяват да го използват децата му.", "date": "2017.12.13", "title": "Служител на Facebook: \"Програмират ни, без да осъзнаваме“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376226-%D0%BA%D1%80%D0%B0%D1%81%D0%B8%D0%B2%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B1%D0%B5-%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B0-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B9,-%D0%B7%D0%B0%D1%89%D0%BE%D1%82%D0%BE-%D1%85%D0%B0%D1%80%D0%B5%D1%81%D0%B2%D0%B0%D0%BB%D0%B0-%D0%B3%D0%B0%D0%BD%D0%B3%D1%81%D1%82%D0%B5%D1%80%D1%81%D0%BA%D0%B0-%D0%BC%D1%83%D0%B7%D0%B8%D0%BA%D0%B0", "text": "В бразилския град Рио де Жанейро полицай уби девойка, която според него слушала \"гангстерска\" музика, съобщава съобщава \"Дейли Мейл\". Полицаят Агиар да Силва дошъл в бара в неработно време. По същото време 21-годишната студентка Хайса Андраде си отпочивала от учебните занимания. На мъжа не му харесало, че младата жена помолила в заведението да пуснат песен в стил фънк кариока, изпълнявана от бразилската група \"Red Team\".      Силва поискал \"гангстерската\" песен да бъде веднага изключена, но това не се случило. Тогава той се разгневил, извадил пистолет и заплашил студентката.      \"И какво ще направиш, ще ме убиеш ли?\" - попитала го тя. В отговор той стрелял по нея и продължил да стреля, докато не изстрелял всички патрони.      Хайса Андраде починала от смъртоносните рани. Полицаят Силва бил арестуван на мястото на престъплението.      ", "date": "2017.12.13", "title": "Красива студентка бе брутално разстреляна от полицай, защото харесвала гангстерска музика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376227-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%BC%D0%BE%D1%8F%D1%82%D0%B0-%D0%BB%D1%8E%D0%B1%D0%B8%D0%BC%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D1%81%D0%BF%D0%B8-%D1%81-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%BC%D1%8A%D0%B6%D0%B5,-%D0%BD%D0%BE-%D0%B0%D0%B7-%D0%BD%D1%8F%D0%BC%D0%B0%D0%BC-%D0%BD%D0%B8%D1%89%D0%BE-%D0%BF%D1%80%D0%BE%D1%82%D0%B8%D0%B2-%D1%81%D0%BD%D0%B8%D0%BC%D0%BA%D0%B8-18", "text": "32-годишният Майк Адкинс от Лас Вегас е един от мъжете, които проявяват страхотно разбиране към приятелката си. Той се среща с популярната порнозвезда Али Хейз в продължение на четири години, въпреки нейния начин на изкарване на доходите си, съобщава \"Мирър\".    Майк разказва, че успешна кариера на неговата възлюбена не го е изплашила преди първия им секс. И най-учудващо е, че той не ревнува Ели по отношение на други мъже и жени, с които тя се снима в порно филми.      \"Просто гледам на нея като на личност. Но, да, със сигурност тя е имала повече партньори, отколкото аз съм имал през целия си живот. Това, че спи с други мъже въобще не ме безпокои. Разбира се, ако случващото се не беше на работа, то тогава щях да мисля по различен начин\", казва Майк.      Когато Майк се запознал с Али, то той все още не знаел каква професия има тя. След като научил с какво се занимава Али, той, разбира се, първоначално бил шокиран, но после приел неочакваната новина.      \"Никога не съм бил на снимачната площадка и не гледам порно с участието на Али. Нямам нищо против, просто нямам нужда от това. Винаги сме заедно, така че какъв е смисълът?\", казва още Майк.      Али работи в порно индустрията в продължение на осем години. През това време тя участва в повече от 350 филма. Двойката се опитва да не обсъжда какво прави тя на снимачната площадка, въпреки че в леглото прилага някои от уменията си. Единственият път, когато Майк наистина се тревожел относно работата на приятелката си, било когато разказвал за нея на майка си.      \"Обадих се на майка ми и й оставих съобщение на телефонния секретар: \"Хей, срещам се с момиче и трябва да ви кажа нещо\". Тя ми се обади след това и аз казах: \"Да, тя е порнозвезда\" и майка ми каза: \"О, Господи, мислех, че ще ми кажеш, че е бременна\"      На 18-годишна възраст, Хейс се жени за проповедник, но две години по-късно двойката се развежда. Сега момичето твърди, че с Майк имат по-сериозни и страстни отношения.        ", "date": "2017.12.13", "title": "Приятел на порнозвезда: Моята любима всеки ден спи с различни мъже, но аз нямам нищо против (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376228-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Не си струва твърде шумно, да изразявате своето мнение за някой от колегите си. Тази позиция, ще ви постави в неизгодно положение и шефовете ви, може да се замислят за бъдещата ви работа във фирмата. Възможни са трудности, при получаване на пари. За да стабилизирате финансовото си положение, ще ви трябват връзки или заеми. Днес не е необходимо, да заемате водеща позиция в работата си. Проявете тактичност и изградете стратегия преди да действате или да кажете нещо. Финансите ви, ще изискват строга икономия, а в любовта, напротив, щедрост. Романтика и страст в живота ви, ще има много, само трябва да отворите сърцето си към избраника. Добре е, да се проявите в област, свързана с творчество или изкуство. Ако сте активни и не се отклонявате от пътя, до края на месеца ще постигнете голям успех. Вечерта може да бъдете поканени на ресторант или на празничното събитие със стари приятели. Не се отказвайте, отпуснете се, забавлявайте се и забравете проблемите. Голям скок в кариерата и големите печалби, не се очакват днес. Но едва ли, ще се разстроите много заради това. Сутринта, ще сте настроени на романтична вълна и ще решите най-накрая да направите предложение на вашия любим. Вечерта е подходяща за занимания с хобито, общуване с децата и отдих. Ако отношенията ви с любимия се изострят още в ранните сутрешни часове, не е необходимо цял ден да се обвинявате за лошото поведение. По-добре спокойно обмислете нещата или обсъдете ситуацията с любимия човек. От гледна точка на здравето, е добре да си направите профилактичен преглед. Особено, ако отдавна ви мъчат неприятни симптоми. Ако имате бизнес пътуване днес, то ще премине успешно. Денят е подходящ също, за занимания с философия, религиозни учения и политически въпроси. Ако получите предложение за чуждестранно партньорство, трябва внимателно да обмислите всичко и да се съгласявате, само ако приемат вашите условия. Възможни са драматични промени в личния ви живот. Може би, възобновяване на предишни любовни взаимоотношения или ново познанство. Въпросите, свързани с преместване, наследството и финансови сделки е по-добре да отложите. Творческият ви потенциал сега, ще е голям, така че не пропускайте възможността да го приложите. Цялостната ситуация в работата ви, ще е доста напрегната. Конкуренцията, ще придобие нови измерения, така че, не трябва да се разсейвате за дребни неща. Възможни са конфликти в семейството, което може да избегнете само чрез отстъпчивост и сдържаност. Вечерта, може да приемате гости.   В този ден, може да имате успех в самостоятелните занимния и инвестициите. Колкото повече давате, толкова повече ще получавате! Ако спазите този принцип, ви очакват големи печалби. По отношение на здравето, проблеми може да имате с червата и кръвоносните съдове. Не се занимавайте с лечение с народни методи. Днес трябва да укрепите самочувствието си. Ако в любовта нямате късмет, то е само по ваша вина. До вечерта ви предстои, да се занимавате с монотонен физически труд. Той, ще е този, който, ще ви помагне да укрепите финансовото си състояние и да придобиете оптимизъм. Вечерта посветете на комуникация с възрастни роднини. Възможно е, да се сблъскате с неразрешим проблем, в работата си. Потърсете съвет от шефовете си, ако не знаете какво да правите и какво да кажете на колегите. Денят е добър за семеен празник или разходка сред природата. Ако започнете да закалявате тялото си, няма да се боите от никакви болести. За да различите кратковременният флирт от сериозните чувства, трябва да се доверите на интуицията си. Съветите на приятелите, ще бъдат неефективни, още повече, че много от тях ви завиждат. Възможно е днес, да придобиете нещо голямо и полезно за дома, което ще зарадва хората, които обичате. Ако пътувате е възможно запознанство с интересен човек.", "date": "2017.12.13", "title": "Дневен хороскоп 13 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376229-%D1%81%D0%B2-%D0%BC%D1%87%D1%86%D0%B8-%D0%B5%D0%B2%D1%81%D1%82%D1%80%D0%B0%D1%82%D0%B8%D0%B9,-%D0%B0%D0%B2%D0%BA%D1%81%D0%B5%D0%BD%D1%82%D0%B8%D0%B9,-%D0%B5%D0%B2%D0%B3%D0%B5%D0%BD%D0%B8%D0%B9,-%D0%BC%D0%B0%D1%80%D0%B4%D0%B0%D1%80%D0%B8%D0%B9-%D0%B8-%D0%BE%D1%80%D0%B5%D1%81%D1%82-%D1%81%D0%B2-%D0%BC%D1%87%D1%86%D0%B0-%D0%BB%D1%83%D0%BA%D0%B8%D1%8F-%D0%B4%D0%B5%D0%B2%D0%B8%D1%86%D0%B0", "text": "Във време на страшното гонение срещу християните при Диоклетиан и Максимилиан започнали смутове и вълнения в Армения и Кападокия. Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие. Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени. В деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците:     - Моля ви за Бога, помолете се за мене, защото аз искам сега да бъда участник във вашия подвиг! Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога. Разгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно:   - Лисие, и аз съм християнин, и проклинам твоите лъжливи богове!   Лисий заповядал да хванат Евгений и заедно с Евстратий да го отведат в тъмницата.   На другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си: - Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост. - Що ти пречи и на тебе да тръгнеш по същия път? - възразила жената на Мардарий, християнка. Същата мисъл била на ума и на Мардарий. Като се облякъл набързо, той застанал на колене извикал:   - Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе!   След това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит. Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му.   - Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия? - Аз съм раб на моя Владика и Бог - отговорил младият войник. - И кръста Му нося за отклоняване на всякакво зло. Лисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиваето на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения). Агриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\"   На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница.   След това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно.  Същия ден се чества паметта на св. девойка Лукия (Лучия), която прославила Бога в сицилийския град Сиракуза.  В същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година.  Страдание на света мъченица Лукия   Когато славата на света мъченица Агатия се разпространила по цяла Сицилия и жителите на Сиракуза се стичали в Катана на поклонение пред светия гроб на мъченицата, случило се една девица на име Лукия от благороден произход и уважавана от всички да отиде на празника заедно с майка си Евтихия, която четири години страдала от кръвотечение и не можела да се изцели с никакви лечебни средства. По време на църковната служба над гроба на мъченицата чели евангелието, в което се споменавала жената, изцелила се от кръвотечението си, като се докоснала до дрехата на Христа. Лукия казала на майка си: - Майко, ако вярваш в това, което чуваш, вярвай и че света Агатия се е удостоила да застане пред Онзи, за Чието име е пострадала. Затова докосни гроба й с вяра и ще се изцелиш. След края на службата хората се разотишли, а майката и дъщерята паднали пред гроба на светата мъченица и със сълзи започнали да я молят за помощ. Те се молели дълго и накрая Лукия задрямала. Насън тя видяла света Агатия сред ангели, украсена със скъпоценни камъни. Светата казала:   - Сестро Лукия, дево Господня! Защо молиш от мен това, което сама можеш да дадеш веднага? Твоята вяра помага на майка ти и тя вече е здрава. И както град Катана се слави с мене, така с теб ще се гордее Сиракуза, защото в девството ти си приготвила за Христа благоугодно жилище. Лукия веднага се събудила и с трепет казала на майка си:   - Майко, ти си здрава! Умолявам те в името на светицата, която те изцели със своите молитви: повече никога не ми споменавай, че съм сгодена, и не пожелавай да видиш смъртен плод в грешното ми тяло. Онова, което си решила да ми дадеш, когато се омъжа за смъртен човек, ми го дай, за да ида при Безсмъртния Жених Христос Господ, Пазителя на моето девство.   Майката отговорила:   - Грижливо пазех останалото от баща ти и за девет години умножих твоето наследство. Това, което придобих сама и все още мога да придобия, също е в твое разположение. Но първо ме погреби и тогава постъпвай с имуществото си така, както ти бъде угодно. - Майко, чуй съвета ми - казала Лукия, - на Бог не е особено угоден онзи, който Му дава нещо, което не може да отнесе със себе си или да употреби за своя полза. Ако наистина искаш да извършиш богоугодно дело, дай на Бога това, което можешда употребиш за себе си. Когато умираш, няма да се нуждаеш от нищо земно и ще си безсилна да го вземеш със себе си. Затова, докато си жива и здрава, дай на Христа своето имущество и отделеното за мене. Лукия повтаряла на майка си това всеки ден, докато накрая те не започнали да раздават и употребяват имуществото си за нуждите на бедните. За продажбата на имението, прекрасните съдове и скъпоценните камъни научил годеникът на Лукия, и огорчен, започнал да разпитва дойката на годеницата си: - Какво означава тази внезапна продажба на имението и скъпоценностите?   Разумната дойка отговорила:   - Твоята невеста научи, че се продава едно наследствено имение за повече от 1000 жълтици. Тя иска да го купи за тебе и затова продава някои неща, за да събере толкова пари. Момъкът повярвал на думите й, и като си мислел, че става въпрос за купуване на имот, вече не възразявал и дори сам поощрявал годеницата си и нейната майка да продават имуществото си. Но щом узнал, че всичко е раздадено на бедни, вдовици и сираци, че е похарчено за странници и Божии служители, веднага отишъл и съобщил на градоначалника Пасхазий, че годеницата му е християнка и следователно се противи на царските заповеди. Пасхазий извикал Лукия и започнал да я убеждава да принесе жертва на идолите.   Блажената му отговорила: - Жива жертва и чисто и непорочно благочестие пред Богаи Отца е да се грижиш за сираците и вдовиците в техните скърби. През последните три години не вършех друго, освен да принасям жертва на Живия Бог. Сега вече нямам какво да принеса пред Него и Му принасям самата себе си. Нека Той стори с жертвата Си каквото Му е угодно. - Тези думи - казал Пасхазий - можеш да говориш на подобните на теб християни, а пред мен, който следи да се спазват царските закони, споменаваш това напразно. - Ти следваш царските закони - отговорила Лукия, - а аз се подчинявам на Божиите. Ти се боиш от царете, а аз - от Бога. Ти се стараеш да угодиш на царя, а аз желая да благоугодя на Единия Христос. Затова направи каквото сметнеш за добре, а аз ще правя това, за което зная, че ще ми е от полза. - Ти пропиля наследството си заедно със съблазнителите си - казал Пасхазий - и затова говориш като блудница. - Наследството си съм оставила на добро място - възразила Лукия - и никога не съм си позволявала да приемам съблазнители на душата и тялото.   Пасхазий попитал: - Кого наричаш съблазнители на душата и тялото? Тя отговорила: - Вие сте съблазнителите на душата, за които апостолът казва: “лоши беседи развалят добрите нрави”, защото внушавате на хорските души прелюбодейството да оставят Небесния Жених, тоест своя Създател, и да последват дявола чрез служението на безсилните и бездушни идоли. А съблазнителите на тялото са онези, които предпочитат временните удоволствия пред вечното блаженство и преходните наслаждения поставят по-високо от безкрайните радости. Пасхазий казал: - Твоите разсъждения ще престанат, когато се стигне до изтезания и рани. Лукия отвърнала: - Божиите слова не ще замлъкнат никога. - Нима ти си Бог? - възразил градоначалникът. - Аз съм Божия рабиня - казала тя - и затова говоря Божии слова, както Той Сам е казал: “не сте вие, които ще говорите, а Духът на Отца ви, Който говори във вас”. Пасхазий попитал: - Нима в тебе има Свети Дух и да не би Той да говори чрез тебе? - Апостолът казва - отвърнала Лукия, - че онези, които живеят непорочен живот, са Божии храмове и Духът Божий живее в тях.   Началникът възкликнал:   - Ще заповядам да те отведат в дома на безчестието, та Духът Божий да отстъпи от теб, когато бъдеш осквернена. - Без волята на Духа никога не може да бъде осквернено тялото - отвърнала Лукия. - Дори да сложиш в ръката ми тамян и насила да го хвърлиш с нея в идолския жертвеник, Бог само ще се надсмее на това, защото Той ни осъжда за помислите и доброволните ни деяния, а не за действията, които другини карат да вършим насила. И насилственото лишаване от девството Той само допуска, както допуска изкушенията, разбойничеството, езичеството. Затова дори да заповядаш да се гаврят с мен, само ще увеличиш наградата за моята чистота.   - Ще заповядам да те безчестят до смърт - извикал Пасхазий, - ако не изпълниш царското повеление. Лукия отговорила: - Вече ти казах, че никога няма да склониш моята воля към греха. А всичко онова, което можеш да направиш с тялото, Христовата рабиня презира. Тогава Пасхазий, този развратен и неправеден съдия, призовал при себе си собствениците на безчестни домове и им дал светицата с думите:   - Съберете хора и нека я поругават дотогава, докато не умре. Когато повели светицата на поругание, Бог й дал такава тежест, че мъчителите не могли да я помръднат от мястото й. По разпореждане на мъчителя се събрали много хора и се опитвали да я поместят, но изнемогнали и се покрили с пот, а Господнята дева стояла непоколебима. Донесли въжета, вързали ръцете и нозете й и отново с всички сили се опитали да я повлекат, но тя останала неподвижна като скала. Пасхазий се смутил и не знаел какво да направи. Той свикал гадатели, вълшебници и всички идолски жреци и им заповядал да извършат магии, за да помръднат Лукия, но те не постигнали нищо. Тя стояла като прикована към земята и не било възможно да я отместят дори на крачка. Довели множество волски впрягове, за да я преместят и повлекат след себе си, но тя пак останала неподвижна. Накрая Пасхазий я запитал:   - Какво вълшебство вършиш? ни карат да вършим насила. И насилственото лишаване от девството Той само допуска, както допуска изкушенията, разбойничеството, езичеството. Затова дори да заповядаш да се гаврят с мен, само ще увеличиш наградата за моята чистота. - Ще заповядам да те безчестят до смърт - извикал Пасхазий, - ако не изпълниш царското повеление. Лукия отговорила: - Вече ти казах, че никога няма да склониш моята воля към греха. А всичко онова, което можеш да направиш с тялото, Христовата рабиня презира. Тогава Пасхазий, този развратен и неправеден съдия, призовал при себе си собствениците на безчестни домове и им дал светицата с думите:   - Съберете хора и нека я поругават дотогава, докато не умре. Когато повели светицата на поругание, Бог й дал такава тежест, че мъчителите не могли да я помръднат от мястото й. По разпореждане на мъчителя се събрали много хора и се опитвали да я поместят, но изнемогнали и се покрили с пот, а Господнята дева стояла непоколебима. Донесли въжета, вързали ръцете и нозете й и отново с всички сили се опитали да я повлекат, но тя останала неподвижна като скала. Пасхазий се смутил и не знаел какво да направи. Той свикал гадатели, вълшебници и всички идолски жреци и им заповядал да извършат магии, за да помръднат Лукия, но те не постигнали нищо. Тя стояла като прикована към земята и не било възможно да я отместят дори на крачка. Довели множество волски впрягове, за да я преместят и повлекат след себе си, но тя пак останала неподвижна. Накрая Пасхазий я запитал: - Какво вълшебство вършиш? - Това не е вълшебство - отвърнала тя, - а силата на Божията благодат. - Защо хиляда души не могат да помръднат от място теб, слабата девойка? - Дори да доведеш десет хиляди души, и те ще почувстват, че Дух Светий ми говори: “до тебе ще паднат хиляда, и десет хиляди теб отдясно” .   Жалкият съдия се смутил и много се измъчвал в нечестивата си душа. - Защо се измъчваш? - попитала го светата дева. - От какво се смущаваш? Ти вече изпита, че аз наистина съм храм на Живия Бог, и вярвай в това. Ако още не си се убедил, продължавай делото си. Пасхазий изпаднал в още по-голямо негодувание, като видял, че светицата се смее на усилията му. Той заповядал да накладат около нея голям огън и да я поливат със сяра, смола и кипящо масло. Но тя се оградила с името на нашия Господ Иисус Христос, останала неподвижна и невредима и казала на мъчителя:   - Молех нашия Господ Иисус Христос огънят да няма власт над мене, а ти да станеш за посмешище на онези, които се надяват на Христа. Молех Го да продължи мъченията ми, за да се избавят вярващите от страха пред мъките, а невярващите да се лишат от възможността да похулват християнството. Тогава неколцина от приближените на Пасхазий, които желаели да го освободят от тежкото и неудобно положение, заповядали на слугите да посекат с меч гърлото й, а после заедно с градоначалника си отишли вкъщи. Но колкото и силно дабила ранена, светицата не губела сили и говорела на народа:   - Благовестявам ви - казала тя, - че на Божията Църква се дарява мир, защото Диоклетиан се отказа от царството, а Максимиан е мъртъв. И както Катана има за своя застъпница моята сестра в Бога света Агатия, така и аз съм дадена от Него за защита на този град, ако изпълнявате волята Му и вярвате в това. Докато Лукия с пронизано гърло говорела тези слова, неочаквано видяла да водят Пасхазий, окован в железни вериги. Това станало така, защото сицилийците тайно донесли в Рим, че управителят им немилосърдно разорява страната и отнема с насилие имуществото на гражданите. От столицата дошла заповед той да бъде окован и доведен на съд: там бил разпитан, осъден на смърт и посечен с меч. Когато го водели покрай светицата, тя все още била жива и макар ранена смъртно, стояла без да се помръдне. Животът не я оставял, докато не дошли свещеници и тя не се причастила с Пречиститие и Животворящи Христови Тайни. Чак когато след причастието всички възгласили: “Амин”, светата мъченица предала в ръцете на Господа чистата си душа. Погребали я с почести в църквата с нейно име за слава на Единия Бог в Троица, Отец и Син и Свети Дух, прославян во веки. Амин.    В памет на преподобния Арсений Латрийски   Преподобният Арсений бил родом от Константинопол и произхождал от знатни и благочестиви родители. Той си спечелил благоволението на царя и бил издигнат за военачалник и патриций Кивериотски. Веднъж, когато с войската си плавал по море, се вдигнала страшна буря, корабите потънали и само той се спасил. След този случай Арсений се отрекъл от света, приел монашество и се отдал на молитвени подвизи, изнурявайки плътта си с пост, непрестанни бдения и тежки вериги. Отначало се подвизавал в една пустинна местност, а после отишъл на планината Латра в Мала Азия, където с молитва и кръстно знамение умъртвил смъртоносна аспида. После се преселил в Келиварския манастир и станал негов игумен, но се оттеглил оттам в една пещера, където с молитва прогонил прииждащите диви зверове. При него се събирали братя и той ги ръководел със спасителния пример на своя живот и душеполезни наставления. Преподобният обикновено се затварял в тясната си килия за цяла седмица в дълбоко безмълвие и уединение, а в неделните дни поучавал братята и приемал храна.   Със своите сурови подвизи и добродетелен живот той достигнал такова съвършенство, че бил хранен от ангел, с жезъла си превърнал солената вода в сладка и като извършил много други чудеса, починал мирно сред братята.", "date": "2017.12.13", "title": "Св. мчци Евстратий, Авксентий, Евгений, Мардарий и Орест. Св. мчца Лукия девица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376230-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1294 г. - Папа Целестин V абдикира от папството, което е първия случай на абдикация на папа в историята на католицизма.   1519 г. - Експедицията на Фернандо Магелан акостира на южноамериканския бряг - днешна Бразилия.   1545 г. - Започва Трентския събор, свикан от Папа Павел III в отговор на разрастването на Протестантството.         1577 г. - Англичанинът Франсис Дрейк отплава от Плимут с ескадра към испанските колонии в Америка, но продължава пътешествието като околосветско.   1642 г. - Холандският мореплавател Абел Тасман открива Нова Зеландия.   1742 г. - Императрица Елисавета издава заповед за изгонване на всички евреи от пределите на Русия и Украйна.   1754 г. - Осман III става султан на Османската империя.   1879 г. - Основано е първото българско земеделско училище Образцов чифлик край Русе.   1880 г. - Със закон се поставя началото на преброяванията на населението в Княжество България.   1918 г. - Томас Уилсън започва първата официална визита на американски президент в Европа.   1937 г. - Японската армия превзема китайския град Нанкин, проявявайки варварска жестокост към местното население.   1939 г. - Втората световна война: Състои се първата морска битка през Втората световна война при устието на река Ла Плата - между британски и германски военни кораби.   1941 г. - Втората световна война: България обявава война на Великобритания и САЩ.     1941 г. - Втората световна война: Японски войски навлизат в южна Бирма.   1959 г. - Избран е първият президент на Кипър - Спирос Киприану.   1966 г. - Американската авиация за първи път бомбардира столицата на Северен Виетнам - Ханой.   1974 г. - Малта става република.   1976 г. - Открита е най-дългата авиодестинация без междинно кацане - между Сидни и Сан Франциско.   1981 г. - Генерал Войчех Ярузелски въвежда Военно положение в Полша, делегализиран е профсъюзът Солидарност.   1996 г. - Кофи Анан е избран за Генерален секретар на ООН.   2001 г. - Въоръжена група ислямисти атакува сградата на парламента на Индия.   2002 г. - Разширяване на ЕС: Европейският съюз обявява, че Кипър, Чехия, Естония, Унгария, Латвия, Литва, Малта, Полша, Словакия и Словения ще станат пълноправни членки на съюза на 1 май 2004.   2003 г. - Бившият иракски президент Саддам Хюсейн е заловен близо до родния му град Тикрит.      ", "date": "2017.12.13", "title": "13 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/376231-%D0%BF%D1%85%D0%B5%D0%BD%D1%8F%D0%BD-%D1%81%D0%B0%D1%89-%D0%B7%D0%B0%D0%B3%D1%83%D0%B1%D0%B8%D1%85%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B8-%D0%B2%D0%BE%D0%B5%D0%BD%D0%BD%D0%B0-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Пхенян обяви политическа и военна победа над Съединените щати и обвини Вашингтон, че се опитва да отклони вниманието от своите неуспехи, като се обръща към ООН за \"несъществуващи\" нарушения на правата на човека в Северна Корея, съобщава The Washington Post. Съветът за сигурност на ООН в понеделник обсъди положението с правата на човека в Северна Корея, по искане на Съединените щати, Великобритания и Франция, както и шест други непостоянни държави-членки. Заместник посланикът на Китай в ООН Ву Хаитао предупреди, че такава среща ще бъде \"контрапродуктивна\" по това време на нарастващото напрежение в региона. Русия, която се застъпва за така наречената Инициатива за двойно замразяване на конфликтите на Корейския полуостров, също се противопостави на сесията. Въпреки това, срещата се проведе въпреки съпротивата от Пекин и Москва, след като десет членове гласуваха с \"да\" на процесуалното обсъждане, когато нито един от постоянните членове на Съвета за сигурност не може да упражни правото си на вето. По тази причина постоянната мисия на Северна Корея към ООН заяви, че Западът използва въпроса за правата на човека като претекст за омаловажаване на военните и политическите си поражения. \"Това е отчаян акт на враждебни сили, загубили своята политическа и военна конфронтация със Северна Корея, която открито се издигна до позицията на държава с ядрени оръжия\", съобщиха от мисията на Северна Корея. От своя страна, върховния комисар на ООН по правата на човека, Зейд Раад Ал Хюсеин, призова Съвета за сигурност да обмисли неблагоприятното въздействие, което международните санкции са имали върху обикновените севернокорейци. Ал Хюсеин заяви, че икономическите санкции, наложени от ООН, пречат на собствените им доставки на хуманитарна помощ. Във връзка с това той поиска от Съвета да оцени и сведе до минимум въздействието си. В допълнение, той посочи, че рязкото покачване на напрежението \"изглежда е задълбочило сериозните нарушения на правата на човека на 25 милиона души в Северна Корея и хуманитарната помощ, предоставена от ООН и други агенции буквално е спасителна за около 13 милиона души в страната\".", "date": "2017.12.13", "title": "Пхенян: \"САЩ загубиха политическата и военна конфронтация срещу Северна Корея\""}
{"url": "http://www.classa.bg/%D1%81%D0%B2%D1%8F%D1%82/item/376232-%D1%81%D1%83%D1%80%D0%BE%D0%B2%D0%B8%D1%8F%D1%82-%D0%BF%D0%B5%D1%82%D1%80%D0%BE%D0%BB-%D0%B1%D1%80%D0%B5%D0%BD%D1%82-%D0%BD%D0%B0%D0%B4%D0%B2%D0%B8%D1%88%D0%B8-$-65-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%BE%D1%82-2015-%D0%B3-%D0%BD%D0%B0%D1%81%D0%B0%D0%BC", "text": "След затварянето на тръбопровода \"Forties\" в Северно море, цената на петрола \"Брент\" надвиши $ 65 за барел за първи път от юни 2015 г., съобщава Ройтерс. Петролните фючърси на Brent LCOc1 нараснаха с 0,6% (или 37 цента) и достигнаха до $ 65,07 в 2:11 GMT. Фючърсите на WTI CLc1 междувременно се увеличиха с 0.4% до 22 цента и се търгуваха на 58.21 долара за барел. Британската мрежа Forties затвори газопровода за няколко седмици в понеделник, за да извърши ремонт. С капацитет от 450 000 барела на ден, той е най-големият в Обединеното кралство. \"Реакциите показват, че на един тесен пазар, всеки проблем с доставките ще се отрази в по-високи цени\", казаха пред Ройтерс от австралийската банка ANZ.", "date": "2017.12.13", "title": "Суровият петрол Брент надвиши $ 65 за пръв път от 2015 г. насам"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376225-%D0%BC%D0%BE%D0%B4%D0%B5%D0%BB-%D0%BD%D0%B0-%D0%BF%D0%BB%D0%B5%D0%B9%D0%B1%D0%BE%D0%B9-,-%D0%BA%D0%BE%D1%8F%D1%82%D0%BE-%D1%81%D0%B5-%D0%B6%D0%B0%D0%BB%D0%B2%D0%B0%D1%88%D0%B5-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%81%D0%B8-%D0%B3%D1%8A%D1%80%D0%B4%D0%B8,-%D0%B2%D0%B7%D0%B5-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC-%D0%B1%D1%8E%D1%81%D1%82%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Поради големия размер на гърдите си, моделът на PlayBoy Линдзи Пелас (Lindsey Pelas) постоянно изпитва ужасна болка в гърба, но 26-годишната красавица отказва всякаква хирургически интервенции. Линдзи заявява, че би била луда, ако се откаже от гърдите си, всяка от които тежи 5 килограма, съобщава New York Post.    \"Когато бях на 11 години, поставях памука в сутиена и се молех да имам големи гърди, когато порасна. Това беше най-голямото ми желание. И няма да го променя за нищо на света\", заявява Линдзи.      През август моделката призна, че по време на еротични фотосесии й се налага да се усмихва, макар че изпитва болка.      \"Аз постоянно страдам от болки в гърба. Консултирала съм се с лекар, но той не може да каже какво точно причинява болката. И това е странно. Аз почти никога не нося сутиен, но избирам по-подходящи дрехи\", казва още красавицата.      Линдзи смята да посвети цял календар на темата за своите големи гърди, като ще го нарече \"Почти гола\". Моделът твърди, че голите снимки й помагат да се чувства свободна.      Линдзи се премести от Луизиана в Лос Анджелис преди три години. Списанията GQ и Максим я нарекоха \"най-горещата жена в света\".      ", "date": "2017.12.13", "title": "Модел на \"Плейбой\", която се жалваше от големите си гърди, взе решение: Няма да си намалявам бюста! (СНИМКИ 18+)"}
{"url": "http://www.classa.bg/%D1%81%D0%B2%D1%8F%D1%82/item/376216-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D0%B0%D0%BA%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B8-%D1%82%D0%BE%D1%87%D0%BA%D0%B0", "text": "          В Германия правото на демонстрация е под особена закрила. И може да бъде ограничавано единствено в извънредни обстоятелства. В този смисъл нашата демокрация често пъти е принудена да преглъща факта, че по улиците на страната се скандират и лозунги, които в сърцевината си са антидемократични. Например скудоумното „Чужденците вън!\".   По време на нацистката диктатура нашата страна болезнено изпита на гърба си какво се случва, когато държавата запушва устата на своите критици и може току-така да забранява уличните протести. Ето защо от само себе си се разбира, че критиците на правителството на Меркел могат да демонстрират, а палестинците в Германия да се съберат пред посолството на САЩ и да дадат воля на гнева си срещу заплануваното преместване на американското посолство в Ерусалим.     Но нашата история не ни задължава да допускаме абсолютно всичко. Напротив. Германия носи отговорността за избиването на поне 6 милиона евреи. И независимо от това, че Холокостът вече е далеч назад в миналото, в борбата срещу антисемитизма Германия завинаги е длъжна да поема особени задължения. Страната на извършителите няма право да извръща поглед. Където и да било, а особено пък на своя територия.     Тъкмо поради това в Германия изгарянето на знамена с Давидовата звезда при никакви обстоятелства не бива да се търпи. И хората, които са потърсили тук закрила, които искат Германия да стане тяхна нова родина, са длъжни да се съобразяват с този факт. Нашата общност се гради върху ценности, по които няма място за пазарлък.   В други общества изгарянето на флагове с цел да бъде поругано достойнството на противника може и да е нещо обичайно. Германската Конституция обаче живее от духа на уважението към другия и закрилата на малцинствата. Дори когато не се преследва от наказателното право, изгарянето на турски, руски, американски или пък саудитски знамена е неприемливо. Независимо колко остро се критикуват правителствата на отделните страни.   Мирното съжителство в страна като Германия, която приема нови заселници, може да бъде подсигурено и в бъдеще единствено ако винаги помним поуките от нашата специфична история. А онези, които не се чувстват отговорни за това наследство, просто нямат бъдеще тук. По въпроса няма място за пазарлъци.", "date": "2017.12.13", "title": "В Германия така не може - и точка"}
{"url": "http://www.classa.bg/%D1%81%D0%B2%D1%8F%D1%82/item/376217-%D0%BF%D0%BE%D0%BB%D1%88%D0%B0-%D0%BA%D0%B0%D0%BA-%D0%B7%D0%B0%D0%B1%D0%BB%D1%83%D0%B4%D0%B8%D1%85%D0%B0-%D1%85%D0%BE%D1%80%D0%B0%D1%82%D0%B0", "text": "            Само часове след неуспешния вот на недоверие срещу министър-председателката Беата Шидло, лидерът на \"Право и справедливост\" (ПиС) Ярослав Качински я смени с досегашния вицепремиер Матеуш Моравиецки. \"Нека да се доверим на мъдростта на господин Качински\" - така праволинейната партийна активистка Шидло коментира решението на председателя на ПиС. Въпреки това изненадата беше всеобща. Медиите по цял свят пуснаха извънредната новина и дни наред се занимаваха с 49-годишната изгряваща звезда Моравиецки.     В цялата тази шумотевица обаче почти никой не забеляза, че точно на следващия ден Сеймът гласува тъй оспорваната съдебна реформа. Предупрежденията на авторитетните международни експерти от Съвета на Европа останаха глас в пустиня, а тактическата маневра за отвличане на вниманието, извършена от Качински, се оказа перфектна.   Димка - тъкмо това беше решението на партийния лидер да издигне на премиерския пост досегашния суперминистър на икономиката и финансите. Защото от новия министър-председател не могат да се очакват никакви корекции на курса във вътрешната или във външната политика. Моравиецки, който навремето ръководеше една голяма банка, минава за компетентен икономист и способен мениджър. Но вътре в партията той е неопитен аутсайдер, тъй че ще бъде принуден просто да изпълнява всички решения на Качински. Все пак, за разлика от Качински и Шидло, Моравиецки говори няколко чужди езика и е отворен към света, така че навярно ще поеме още една мисия: да поизлъска влошения имидж на Полша в чужбина - най-вече в Брюксел.       Ходът на Качински обаче крие и рискове. Беата Шидло беше лицето на изборната победа през 2015 година. Тя минава за народен човек и особено в провинцията се радва на голяма популярност. Неслучайно тя остава в кабинета като вицепремиер без портфейл. Въпреки това мнозина привърженици на ПиС не одобряват нейното демонтиране. За разлика от Шидло, милионерът Моравиецки, който между другото е следвал и в Германия, бива възприеман като човек от елита. Смятат го още за амбициозен и тщеславен. И сигурно в сравнение с Шидло ще му бъде далеч по-трудно просто да изпълнява заповедите на Качински.   Съдбата на неговата предшественичка всъщност би трябвало да бъде предупредителен сигнал за Моравиецки. В Полша всеки премиер може да бъде сменен по всяко време, защото същинският властник седи в партийната централа.", "date": "2017.12.13", "title": "Полша: как заблудиха хората"}
{"url": "http://www.classa.bg/%D1%81%D0%B2%D1%8F%D1%82/item/376218-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": ". Той е нейното олицетворение. Тук са издигнати Първият и Вторият храм. А това е директната връзка с Бога, връзка, върху която се основава еврейството.    .    Ето защо, когато през 1948 г. е възстановена държавата Израел, фактът, че само половината Йерусалим е в неговите предели, помрачава еврейската радост. Тази непълнота е преодоляна през юни 1967 г. Тогава след Шестдневната война вече целият Йерусалим влиза в границите на Израел.      Еврейското ликуване е още по-голямо и заради факта, че никой не очаква такава бляскава победа. Преди началото на войната арабските държави са убедени, че за отрицателно време ще унищожат Израел и ще изтикат евреите в морето. Става точно обратното.      .    За първи път от две хиляди години евреин, това е главният армейски равин Шломо Горен, надува шофар пред Стената, без да се опасява от репресии. След това военният министър Моше Даян оставя в един от процепите на Стената бележка, в която пише:        В знак на добра воля Израел, който вече контролира целия Йерусалим, позволява на Йордания да запази управлението на Храмовия хълм.   Фактът, че американският президент призна Йерусалим за столица на еврейската държава не може да изненада никого, който е поне малко запознат с историята на Близкия Изток. Да се изненадваш на подобно признание е все едно да се изненадваш, когато чуеш някой да каже, че цар Симеон е победил византийците при Ахелой.  Българската победа там е исторически факт, без значение дали това се харесва някому или го прави нещастен. И още нещо важно в случая.    .   Някои го смятат за визионер и човек, който ще върне величието на Америка. Други  го описват като клоун с мания за величие. Няма никакво значение какъв е. Важното е, че направи нещо, което предшествениците му се страхуваха да направят. Много нелепо звучи опасението, че сега насилието в региона щяло да се засили. Все едно на екстремистите им трябва повод, за да използват насилие.  Екстремистите не се активизират, когато някой политик произнесе някаква фраза. Съвсем други са причините, поради които такива хора биват задействани.   Шанс за мир в Близкия Изток има. Но мирът не може да бъде изграден върху лъжи. Твърде нестабилен е този фундамент. Мирът може да бъде траен само при положение че се основава на истината. Едва когато всички страни приемат историческите факти, е възможно да се върви напред.", "date": "2017.12.13", "title": "Йерусалим и истината"}
{"url": "http://www.classa.bg/%D1%81%D0%B2%D1%8F%D1%82/item/376219-%D0%BB%D0%B0%D0%B9%D1%82%D0%BA%D0%BE%D0%B9%D0%BD-%D0%BC%D0%B8%D0%BD%D0%B0-%D0%BF%D0%BE-%D1%80%D1%8A%D1%81%D1%82-%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B0", "text": "С ръст 52% за ден новата хитова криптовалута лайткойн мина и биткойна. За ЧНГ струваше само 4 долара, а вече е 255. Това е четири пъти по-голям ръст от смазващия ход нагоре на биткойна. Създателите я наричат „среброто” на „златото”, както определят по-големия й брат.      В момента в света се въртят лайткойни за $13.4 млрд., които ги правят криптовалута №5 на планетата. Прогнозите са цената им да нарасне до ¼ от биткойна или поне 4-5000 долара.", "date": "2017.12.13", "title": "Лайткойн мина по ръст и биткойна"}
{"url": "http://www.classa.bg/%D1%81%D0%B2%D1%8F%D1%82/item/376220-%D0%B2-%D0%BC%D0%BE%D1%81%D0%BA%D0%B2%D0%B0-%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D1%88%D0%BF%D0%B8%D0%BE%D0%BD%D0%B8%D0%BD-%D0%BD%D0%B0-%D1%86%D1%80%D1%83", "text": "В Москва е арестуван гражданин на Руската федерация, запозозрян в държавна измяна, предават руските медии.     Съобщава се, че Лефортовският съд в Москва е санкционирал ареста на Алексей Житнюк за скор до 29 януари 2018 г.   Съдебното решение е било взето още на 30 ноември, но едва днес става известно на медиите.   Делото е с гриф “строго секретно”, поради което не се съобщават повече подробности.   По данни на местните медии, Житнюк е предавал на ЦРУ секретна информация за руския военно-морски флот.", "date": "2017.12.13", "title": "В Москва е арестуван шпионин на ЦРУ"}
{"url": "http://www.classa.bg/%D1%81%D0%B2%D1%8F%D1%82/item/376221-%D0%BD%D0%B0-75-%D0%BE%D1%82-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5-%D0%B8%D0%BC-%D0%BF%D1%83%D0%BA%D0%B0-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Икономическите санкции срещу Русия ефективно средство ли са? На този въпрос отговаря Амстердамският университет. Както съобщава InfoSperber, проведеното изследване разглежда санкциите, приложени спрямо отделни лица и ги разделя от санкциите, насочени срещу предприятия и банки.     Оказало се, че и едните, и другите наказателни меки са усложнили живота на първо място на олигарсите, защото болшинството от засегнатите от санкциите холдинги са в техни ръце.   Що се отнася до банките, то в резултат на санкциите им е забранено да вземат кредити от Запада за повече от 30 дена. За руските предприятия в сивия сектор се усложнява достъпът до нови технологии, защото на западните компании им е забранено да си сътрудничат с руските, пояснява авторът на статията.   В резултат на факта, че санкциите срещу Русия са въведени от ЕС и САЩ, но не и от ООН, другите страни са в състояние да помогнат на Москва да заобиколят някои ограничени, споделя изданието.   Например, китайските фирми помагат на Русия да прекара линията на електрозахранване към Крим през Керч.   Турските компании по подобен начин дискредитирали ембаргото между Русия и Турция: Анкара така и си останала важен търговски партньор на Москва, а турските фирми използвали възможността да доставят продукцията си дори в Крим.   Изследователите от Амстердамския университет подчертават, че значителна роля  при заобикалянето на санкциите са изиграли данъчните оазиси и сивата икономика.   Според техните твърдения, връзките на руските предприятия с данъчните оазиси — това не е само следствие от санкциите, но са и опити на компаниите да се защитят от лишаването от собствеността им в полза на държавата.   По такъв начин в руската икономика се формирал мощен «екстериториален компонент», се съобщава в статията.   В същото време съществена част от операциите в руската икономика се извършвали в сивата сфера, твърди изданието.   Компаниите се създавали в данъчни оазиси в продължение на много години, затова не било изненада, че такива компании се ползвали като средство за продължаване дейността на предприятията, които са засегнати от чуждестранните санкции, поясняват авторите на изследването.   Що се отнася до руските граждани, според резултатите от допитването само 19 % от тях считат, че страната им трябва да направи отстъпки, за да се избави от санкциите.   В същото време 70 % от руснаците са убедени, че Русия трябва да продължи своята политика независимо от задграничните наказателни мерки.   75 % от гражданите на Русия не са забелязали върху себе си негативните последствия на санкционните ограничения. За болшинството руснаци санкциите не означават нищо.    ", "date": "2017.12.13", "title": "На 75 % от руснаците не им пука от западните санкции"}
{"url": "http://www.classa.bg/%D1%81%D0%B2%D1%8F%D1%82/item/376222-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81%D1%80%D0%B5%D1%89%D1%83-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Очакваше се създадената преди две години агенция за борба с корупцията в Украйна да бъде движещата сила, която да изкорени ширещите се незаконни практики, изчерпващи ресурсите на страната и тревожещи западните съюзници.   Но вместо това Националното антикорупционно бюро на Украйна (НАБУ) е подложено на критики от съюзниците на президента Петро Порошенко, които се опитват да ограничат неговата дейност и власт.   Шефът на НАБУ Артьом Ситник заяви в интервю за “Асошиейтед прес” през уикенда, че предприетите напоследък опити от политическите и бизнес елити за отслабване на агенцията, която трябваше да бъде видим символ на реформата в Украйна, са движени от страх.   “Старите и новите елити са доста уплашени”, след като осъзнаха, че “вече няма недосегаеми”, каза Ситник. Миналия месец Службата за сигурност на Украйна и генералната прокуратура провалиха операция на агенти под прикритие на НАБУ за залавяне на служител на Държавната миграционна служба, заподозрян в издаване на паспорти и разрешителни за жителство срещу подкупи. Агенциите обвиниха НАБУ в незаконно подслушване и оповестиха имената на неговите агенти, унищожавайки прикритието им.   Фракцията на Порошенко и нейните съюзници в парламента също така внесоха законопроект, който би позволил на депутатите да уволнят директора на антикорупционната агенция с гласуване с просто мнозинство. Съгласно сегашния закон шефът на НАБУ може да бъде уволнен само ако бъде признат за виновен в престъпление - разпоредба, имаща за цел да осигури независимост.   “Тези атаки са пряко свързани с факта, че ние разследваме все повече случаи на престъпления с участието на хора, контролиращи медийните, материалните или административните ресурси, които те насочват срещу нас”, каза Ситник. От създаването си през 2015 г. НАБУ е разследвало 461 случая, засягащи висши представители на бизнеса, правителствени служители и съдии, обвинени в участие в корупционни схеми.   Ситник смята, че сегашната кампания срещу неговата агенция произтича от разследване срещу сина на вътрешния министър Арсен Аваков за предполагаемо участие в схема за незаконно присвояване на 14 милиона гривни (около 520 000 долара), отпуснати за покупка на полицейски раници. Аваков настоява, че синът му е невинен, и твърди, че върху НАБУ се оказва политическо влияние.   Управляващият директор на Международния валутен фонд Кристин Лагард изрази тревога от събитията напоследък, “които могат да премахнат напредъка, постигнат в създаването на независими институции за справяне с корупцията на високо ниво, включително Националното антикорупционно бюро”. “Борбата с корупцията е ключово искане на украинското общество, има решаващо значение за постигане на по-голям и справедлив растеж и е част от ангажимента на правителството съгласно програмата с МВФ”, каза Лагард в изявление миналата седмица.   Тя призова украинското правителство и парламент да гарантират независимостта на НАБУ и да предприемат бързи действия за създаване на независим антикорупционен съд, който “да постановява вдъхващи доверие решения по случаи на корупция на високо ниво”.   МВФ превърна създаването на съд, който да разглежда дела за корупция, в условие за отпускане на нови траншове по помощен пакет в размер на 17.5 млрд. долара в момент, когато Украйна се бори със сепаратисткия конфликт на изток.   Депутатите от фракцията на Порошенко и съюзниците им гласуваха в четвъртък за освобождаване от длъжност на председателя на антикорупционната комисия на парламента - ход, който беше сметнат за пореден опит за възпрепятстване на усилията за борба с корупцията. “Бившият и настоящият корумпиран елит заговорничат помежду си”, каза уволненият председател на комисията Егор Соболев. “Техният план е да разрушат независимостта на органите за борба с корупцията, да ги заменят с фалшиви и да спрат процеса на прочистване на управлението”, добави той.   Народният гняв от корупцията беше фактор за продължилите месеци протести, които свалиха от власт бившия проруски президент на Украйна през февруари 2014 г. Неуспехът на Порошенко да постигне напредък причинява все по-голямо нетърпение и предизвиква призиви за импийчмънт, водени от бившия грузински президент Михаил Саакашвили, който се превърна в украински опозиционен лидер.   След като оглави няколко демонстрации в Киев, Саакашвили беше арестуван в петък заради твърдения, че е заговорничел със свързани с Русия украински бизнесмени за сваляне на президента. Саакашвили се присмя на обвиненията, като заяви, че те произтичат от отдавнашната неприязън между него и руския президент Владимир Путин.   “Задържането на Саакашвили показва колко далеч е готов да стигне Порошенко, за да запуши устата на своите противници и тези, които разобличават корупцията”, каза Соболев. Хиляди поддръжници на Саакашвили участваха в шествие в украинската столица вчера, като настояха за неговото освобождаване и призоваха за импийчмънт срещу Порошенко.   “Порошенко продължава най-лошите традиции на старата номенклатура”, каза ръководителят на Центъра за борба с корупцията Виталий Шабунин. “Същите стари елити, същите хора подемат различни политически лозунги, но техният начин на мислене и целите им остават същите.”", "date": "2017.12.13", "title": "Хората на Порошенко срещу Агенцията за борба с корупцията"}
{"url": "http://www.classa.bg/%D1%81%D0%B2%D1%8F%D1%82/item/376223-%D0%B4%D0%B0%D0%BD%D1%8A%D1%87%D0%BD%D0%B8-%D1%83%D0%B1%D0%B5%D0%B6%D0%B8%D1%89%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D1%87%D0%B5%D1%80%D0%BD%D0%B8%D1%82%D0%B5-%D1%81%D0%BF%D0%B8%D1%81%D1%8A%D1%86%D0%B8", "text": "ЕС включи 17 страни, ОИСР - само една, а неправителствената организация Oxfam - 35. Официално няма конкуренция, както увери европейският комисар по икономическите и финансовите въпроси Пиер Московиси след като на 5 декември 28-те страни членки на Европейския съюз публикуваха списък, включващ 17 данъчни убежища.   Много повече отколкото съдържа индексът, представен тази пролет от Организацията за икономическо сътрудничество и развитие (ОИСР), който се ограничава само с Тринидад и Тобаго.   “ОИСР изигра роля на важен гид”, обясни Московиси, приветствайки действията на генералния секретар на тази организация Анхел Гурия, но след това бързо подчерта, че ЕС е отишъл “с една стъпка по-далеч”. “Целта не е да дискредитираме техния списък, а може би да кажем, че европейският демарш е с един ход напред.”   От страна на ОИСР, чиито трудове са представяни в Г-20, европейският списък не предизвиква публични вълнения. “Не е нелегитимно група страни като ЕС да направи своя собствена оценка”, призна Паскал Сен-Аман, директор на Центъра за фискална политика и администрация към организацията, чиято централа се намира в Париж. “Според ОИСР не задължително на всяка цена да се иска от развиващи се страни, които не са финансови центрове, автоматичен обмен на данни” - нещо, което предвижда прилагането н задължителни протоколи и техники, обяснява Сен-Аман.   Има обаче риск нарочените държави да възприемат лошо тази разлика в подхода. След публикуването на европейския списък, някои възнегодуваха. Сред тях бе Южна Корея, страна членка на Г-20, която разкритикува остро решението на ЕС. Според Сеул то “не отговаря на международните стандарти” и би могло да “бъде посегателство срещу фискалния ни суверенитет”.   Панама, която предприе миналата година мерки, за да не бъде включена в списъка на ОИСР, осъди едно “произволно и дискриминационно вписване”, след като се озова в индекса на ЕС.   Съществуването на тези два списъка поражда риск от “внасяне на объркване сред засегнатите страни, които вече няма да знаят на кой светец да се молят”, каза пред Франс прес специалист по фискалните преговори, пожелал да остане анонимен. Според Ан-Лор Дьолат от CEPII (Centre d’Études Prospectives et d’Informations Internationales - Центъра за международни изследвания и информации в Париж) “европейската инициатива е много интересна, защото отива отвъд автоматичния обмен на данни, основния принцип на ОИСР”.   “Има обаче един огромен пропуск: членовете на ЕС не фигурират в тези списъци”, припомни тя. “Следователно една голяма част от укриването на данъци става вътре в ЕС на места като Холандия или Ирландия. Тези страни не са данъчни убежища, но осигуряват достъп до такива”, според Дьолат. Без да забравяме САЩ, които не са подписали споразумения за автоматичен обмен на информация. При това някои от щатите се отличават с режими на данъчна оптимизация.   “Предвид използваните критерии, ЕС не трябваше да се ограничава с един списък с микродържави, в който не фигурират големите данъчни убежища”, не скри недоволството си Манон Обри, говорителка на Oxfam. “Това е един проект с големи амбиции, но изключително разочароващи резултати. Това е вредно.”   Тази неправителствена организация състави през ноември “черен списък на данъчните убежища, такъв, какъвто би трябвало да бъде наистина”.   В него фигурират четири страни от ЕС (Ирландия, Люксембург, Малта и Холандия), както и държави като Швейцария и британски територии като Гибралтар и Бахамските острови, които също не са част от съюза. Московиси обаче остава непреклонен: “Няма европейска страна, която да е данъчно убежище.”   Признавайки обаче съществуването на “големи проблеми”, той обещава, че “европейските държави няма да се измъкнат от нашата борба срещу агресивното фискално планиране”.   Тези различни списъци все пак имат положителен ефект. “Налице е динамика”, посочва Сен-Аман, който ще представи нови критерии, “за да отрази състоянието на нещата” на следващата среща на министрите на финансите от Г-20, в Аржентина през март.   За него целта “не е да има страни в черен списък”, а да бъде използвана тази заплаха и тези страни да бъдат принудени да вземат мерки за прозрачност.", "date": "2017.12.13", "title": "Данъчни убежища: Войната на черните списъци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376224-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D0%B8%D0%B7%D0%BF%D0%BB%D1%8E-%D0%BA%D0%B0%D0%BC%D1%8A%D1%87%D0%B5%D1%82%D0%BE", "text": "Провокирана от мнозина да върне короната, Мис България 2017 Тамара Георгиева изтъква, че това няма да се случи и й самата мисъл й причинява сериозен дискомфорт. „Изключително горда и благодарна съм за това, което ми се случва. Не бих върнала короната.      Когато се явява на такъв конкурс, човек трябва да бъде подготвен за всичко – и за хубаво, и за лошо. Не всеки ще те харесва, което е нормално\", заяви миската пред в. \"ШОУ\". Върху нея продължава да се сипе жлъч. „Не ме е страх да се покажат протоколите от гласуването, защото аз получих и много от специалните награди – много ленти, които се връчват също от членове на журито\", добавя още тя.    Тамара бе атакувана най-вече заради големината и формата на носа си. Поне засега е на мнение, че не би легнала под ножа само за да удовлетвори нечии коментари по свой адрес: „Не съм мислела за пластична операция на носа, но ако го направя, със сигурност няма да е заради всичките коментари на хората след конкурса. Мисля, че това по никакъв начин не променя душевността на човек. Ако носиш добротата в себе си, какво толкова, ако нослето ти е малко по-голямо? Какво значение има?!\".", "date": "2017.12.13", "title": "Мис България най-накрая изплю камъчето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376214-%D0%B5%D1%82%D0%BE-%D0%BA%D0%B0%D0%BA-%D0%B1%D0%B8-%D0%BC%D0%BE%D0%B3%D0%BB%D0%B0-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Една голяма новина остана някак встрани от медийното внимание: в България се е намерил съдия, който да осъди прокуратурата заради това, че не е в състояние да разследва. Даяна Топалова, съдия от Софийския районен съд, е преценила следното: насилствената асимилация на българските турци, извършена през 1980-те години, е разследвана толкова дълго от българската прокуратура, че този подход \"по същество представлява отказ от правосъдие\". Заради това държавното обвинение трябва да плати 100 000 лева на човека, завел делото и представен само с инициалите Ш.С.М.   Не знаем кой е Ш.С.М., но знаем какво е преживял, защото го е написал в иска си до съда: той е етнически турчин, чието име армията и милицията дошли да променят със сила през 1984-85 година. Тъй като не бил съгласен, Ш.С.М. е бил подложен на физическо насилие, после затворен в лагера \"Белене\", а накрая изселен в някакъв район на България, обитаван само от етнически българи, без право да го напуска. След падането на Тодор Живков Ш.С.М. е проследил как прокуратурата завежда дело срещу няколко членове на Политбюро за това, което са причинили на българските турци. Бил е призован дори като един от свидетелите на прокуратурата. Но никога не е дочакал разследването да стигне до някаква развръзка. Дочакал е единствено да види как обвиняемите един след друг умират, как в памет на някои от тях се издигат дори паметници, а други оставят след себе си книги, защитаващи извършеното от тях престъпление. Правосъдие ли? Точно обратното е видял Ш.С.М., когато цялата държава вече е била уж освободена от оковите на комунизма, родили т.нар. \"Възродителен процес\".   Накратко: през 1991 година прокурорите започват разследване, което и до днес не е приключено. Твърдят, че е много сложно и затова се бавят. Според съдия Топалова обаче, нищо не може \"да обоснове провеждане на досъдебно производство с продължителност, надхвърляща почти два пъти абсолютната давност, с която се погасява наказателното преследване за престъплението, което се разследва. По същество това поведение представлява отказ от правосъдие, тъй като изключва възможността за упражняване на правата на пострадал в рамките на един човешки живот\".   Научаваме за това съдебно решение от Доротея Дачкова от вестник \"Сега\" - първо там излезе новината за осъдената прокуратура, а после информацията беше публикувана и от вестник \"Дневник\". Но толкова. Все едно няма нищо за казване в тази история. А става дума за първо по рода си признание по един въпрос, който тревожи българите от десетилетия: защо за престъпленията на комунизма няма нито един осъден? Сега Софийският районен съд предлага хипотеза, но изглежда няма кой да я чуе.   Няма чуваемост и по въпроса за едно престъпление в югославски мащаби, извършено далеч преди самите югославски войни да родят понятието \"етническо прочистване\". Както Дойче Веле вече писа, българската прокуратура не просто се бавеше с разследването на така наречения \"Възродителен процес\", а дори формулира обвинителен акт, който практически защитаваше политиката на Живков по преименуването на мюсюлманите, обвинявайки го единствено за насилието, проявено на места. Това е неверен прочит на самото престъпление, защото съдържа омаловажаване на мащаба му, подмяна на същността и води до фактическо оневиняване на извършителите.   Съдия Даяна Топалова предлага собствен прочит на етническото престъпление, от което е пострадал Ш.С.М.: \"... за изпълнение на деянието е използван целият държавен ресурс и най-вече [този] на силови министерства. Репресията е била насочена към ищеца само поради етническия му произход с цел насилствена промяна на етнокултурната му идентичност, но същевременно с това пострадалият е бил използван като средство за подчиняване на останалите в общността. Начинът на засягане на правата, освен че е изключително мъчителен и грубо потъпкващ човешкото достойнство, засяга по такъв начин основните му човешки права, че има за последица гражданска смърт на пострадалия за този период\".     Независимо от мълчанието на голяма част от българския печат, решението на Софийския районен съд е историческо в пълния смисъл на тази дума. Първо, защото предоставя съдебна преценка и за двете големи престъпления, които вече са неразривно свързани помежду си: както за насилственото преименуване, така и за последвалото разпростиране на защитен чадър над извършителите. Второ, тази присъда има ефекта на пилотно решение, тъй като дава възможност на множество български турци да потърсят правата си по същия съдебен ред и да разчитат на успех, ако апелативната инстанция потвърди присъдата. И най-вече трето - това решение показва как би могла да изглежда България, ако системата ѝ за справедливост заработи на всички нива с ето този капацитет.", "date": "2017.12.13", "title": "Ето как би могла да изглежда България"}
{"url": "http://www.classa.bg/%D1%81%D0%B2%D1%8F%D1%82/item/376215-%D0%BA%D0%B0%D0%BA%D0%B2%D0%BE-%D0%BD%D0%B5-%D1%9D-%D0%B4%D0%BE%D1%81%D1%82%D0%B8%D0%B3%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "            Победите дават сила. Въпреки че САЩ и други държави също отбелязват успехи срещу т.нар. \"Ислямска държава\", истинският победител в този конфликт се нарича Владимир Путин. Той успя да се наложи многократно. От една страна беше прогонен призракът на ислямския халифат, а от друга подкрепяният от Путин президент Асад остана на власт, макар че САЩ искаха да осуетят точно това.     Човек, който и в тежки времена стои твърдо на страната на своите съюзници - така се представя Путин по време на близкоизточната си обиколка. И този факт се регистрира отчетливо както в Близкия, така и в Средния изток.   При американците нещата стоят доста по-различно. По време на президентството на Барак Обама те подкрепяха т.нар. Арабска пролет и застрашаваха властта на владетелите в този регион. Доналд Тръмп отиде още по-далеч. Неговата администрация призна Ерусалим за столица на Израел. Това, разбира се, дразни Турция и други държави с предимно мюсюлманско население. Според тях, американската близкоизточна политика е предателство спрямо голямата обща цел - мир в Близкия изток. Те вярват, че американците едностранно застават на страната на Израел. Смятат, че Вашингтон вече не е надежден партньор и се оглеждат за алтернативи.   Още по времето на Студената война Русия минаваше за съюзник на много арабски държави. Много от по-възрастните военни от тези страни са следвали в Съветския съюз. Те дълго време се дразнеха на факта, че допреди две, три години американците на практика бяха единствената сила в източното Средиземноморие, а от 1991 година насам Москва беше само страничен наблюдател.   Но ето, че ситуацията се промени. Сегашното посещение на Путин в Сирия, Египет и Турция изглежда като триумфален поход. Руският президент подписва споразумения за милиарди, продава електроцентрали и оръжия, призовава американците към въздържаност по въпроса за Ерусалим. Същевременно обаче Путин не обръща ни най-малко внимание на темите човешки права и правата на малцинствата. Нека с тях, както се дочува цинично от московските мозъчни тръстове, да се занимават американците и европейците.   Дали обаче Путин наистина е стратегическият победител, както изглежда на пръв поглед? Все пак ролята на Русия в Близкия изток носи и проблеми със себе си. Така например шефът на Кремъл изтегля голяма част от военните си сили от Сирия, тъй като руското участие натоварва твърде много руския държавен бюджет. Москва трябва да финансира войната в източната част на Украйна и същевременно стене под санкциите, наложени от Запада във връзка с анексията на Крим. Русия се затруднява да поддържа остарялата газопреносна мрежа между Сибир и Запада. Жизненият стандарт на руските граждани спада, а правителството няма пари за модернизиране на икономиката и образованието. Нито пък за борба срещу бедността. И всичко това - само няколко месеца преди президентските избори. Кремъл има политическата воля за участие в световната политика наравно с американците, но Москва просто няма пари за това.       Към това се прибавя и фактът, че руската офанзива беше осъществена непосредствено след изтеглянето на САЩ от Близкия и Среден изток. Американците се умориха от войни след напразните си усилия да въдворят ред в Афганистан, Ирак и Либия. Въпреки жажда за изяви Доналд Тръмп в крайна сметка се отказа от ролята на световен полицай. Той вече не иска да въдворява ред в страни, които американците почти не познават. Тръмп иска да печели пари с продажби на оръжие на саудитците например, или чрез двустранни търговски споразумения, от които САЩ просто имат полза.   В крайна сметка победата на Русия в Сирия има известен горчив привкус. Войната отне живота на стотици хиляди хора. Бяха пръснати милиони. Едва ли е възможно ново политическо начало с Асад като президент на Сирия. Тоест положението си остава нестабилно. От арабска гледна точка към всичко това се прибавя и фактът, че руската победа беше извоювана с ирански, т.е. с шиитски военни части. А единственото нещо, което обединява арабите в Близкия изток, е противопоставянето им на растящото влияние на Техеран.", "date": "2017.12.13", "title": "Какво не ѝ достига на Русия"}
