{"url": "http://www.classa.bg/%D1%81%D0%B2%D1%8F%D1%82/item/400150-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%82%D0%B5-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D0%BE-%D0%B4%D0%BE%D0%B1%D1%80%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8,-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D0%B1%D1%83%D1%87%D0%B5%D0%BD%D0%B8-%D0%B8-%D0%B2-%D0%BF%D1%8A%D1%82%D0%B8-%D0%BF%D0%BE-%D0%BE%D0%BF%D0%B0%D1%81%D0%BD%D0%B8", "text": "Крайнодесният екстремизъм набира все по-голяма сила в много държави от Европейския съюз. Това е един от изводите от поверителен доклад на Европол, цитиран от Deutsche Welle. Според информациите тези радикални групировки се стремят все повече и повече да повишат бойните умения на своите членове, набирайки в редиците бивши и настоящи военни, полицаи, членове на спецслужби и т.н. Полицейската агенция на ЕС предупреждава за нарастващо крайнодясно насилие и призова за по-голямо международно сътрудничество за справяне с проблема, пише германският Süddeutsche Zeitung във вторник, позовавайки се на поверителния \"Стратегически доклад\" на Европол. Обществените радио- и телевизионни оператори WDR и NDR също твърдят, че са видели документа. Крайноконсервативните екстремистки организации и мрежи набират все по-голяма популярност сред по-младите и по-добре образованите групи, показват демографски данни. Агенцията цитира редица международни движения, сред които Hammerskins, Soldiers of Odin, Combat 18 и Blood & Honor и т.н. Този доклад на Европол просто потвърждава тенденциите, които се наблюдават през последните няколко години - създаване на мрежа от групи в цяла Европа, обединени под каузата на крайния национализъм (против ЛГБТ общностите, бежанците, малцинствата, евреите и либералите), и същевременно с това се насочват все повече към въоръжаване, бойно обучение и привеждане в ред, близък до паравоенните формирования. От Европол констатират този интерес на подобни групи към въоръжаването - най-често с леко оръжие, автомати и експлозиви. Тук интересен пример идва от Италия, където при спецакция на карабинерите срещу свързаната с тифозите на \"Ювентус\" група \"Drughi\" беше открита ракета \"земя-въздух\", както и цял арсенал от пистолети и леки автомати. Цялата партида е била планирана за изпращане към руски сепаратисти в Източна Украйна, като сделката е била уговорена през чат приложение.         българските анализатори Кирил Аврамов и Руслан Трад показват, че в България групите БНО \"Шипка\" и Войнски съюз \"Васил Левски\" също разполагат с оръжия - предимно автомати AR-15 (същото оръжие, с което терористът от Нова Зеландия Брентън Тарант атакува две джамии), както и добре познатите АК-47. \"През 2018 година българските служби – най-вече силите за сигурност, военните и полицейските сили - вече наблюдават постоянно БНО. Става ясно, че са засечени потенциални пратки с оръжие, влезли през Варна и Бургас, които са предназначени за \"граничните патрули\", т.е. БНО. Част от това оръжие после става видимо от клипове на организация, публикувани по техни групи и страници, показващи военни учения в района на хижа \"Свежен\" и Странджа\", се казва в материала. Не по-малко важен елемент са и бойните учения, на които се подлагат членовете на тези крайнодесни групировки. От Европол отбелязват, че цел на групите е да привличат хора с опит във въоръжените акции - полицаи, военни, командоси и др. \"За да изградят своите физически способности и бойни умения членовете на крайнодесни групи се опитват да спечелят членове от военните служби и службите за сигурност, за да придобият техния опит в областта на надзора и бойна подготовка\", се казва в доклада. В началото на годината в отговор на депутатски въпрос Федералното правителство в Германия разкри, че според информация на службите на страната, местни десни екстремисти са получили обучения по боравене с оръжие и стрелба в няколко курса на стрелбища в България и в Чехия. Според публикуваната в Der Spiegel и ДПА информация, от 8 декември 2015 г. насам има информация за проведени сред десни екстремисти общо поне 12 състезания по стрелба с огнестрелно оръжие в различни държави от ЕС. Германските органи по сигурността разполагат с информация за общо пет срещи на десни екстремисти, на които те са обучавани да боравят с огнестрелни оръжия. Раздвижване по случая е дошло след инцидент от 2017 г. Според Федералната служба за защита на Конституцията на 24 септември с участието на спецчасти на GSG 9 са претърсени превозни средства на членове на неонацистката група Combat 18 Germany на влизане в Германия от Чешката република. Тогава са конфискувани малки количества боеприпаси. Междувременно от разследването на Аврамов и Трад става ясно, че у нас - ветеран от руските елитните части, член на звено в руското военно разузнаване ГРУ. В доклада на Европол се казва, че хора с подобен опит са целенасочено търсени и привличани в редиците на крайнодесни организации, за да може да тренират останалите им членове. В тяхната реторика може да се открие този момент - призиви за мобилизация и раздаване на оръжия на цивилното население, което да се изправи срещу враговете - бежанци, политици с различни възгледи, ЛГБТ хора и активисти. Агенцията отбелязва, че броят на арестите, свързани с крайнодесния тероризъм, е нараснал от 12 през 2016 г. на 44 миналата година. Крайнодесните екстремисти обикновено са насочени към бежанци и търсещи убежище, но и по-общо към мюсюлманското население, леви политици и сексуални малцинства. Много от тези нападения не са регистрирани като тероризъм, тъй като полицейските сили в различни страни от ЕС вместо това ги подават като \"екстремистки дейности\". \"В резултат на това Европол понастоящем няма изчерпателен набор от данни за всички крайнодесни и терористични инциденти, докладвани в страните-членки на ЕС\", се казва, че агенцията посочва в последния документ.         Пример за това може да се види в данните на германската прокуратура по делото срещу десноекстремистката групировка \"Nordkreuz\" - \"Северен кръст\". Тя е планирала серия от политически убийства в цяла Германия, става ясно от протоколи от полицейски разпити. Организацията, базирана в Мекленбург-Предна Померания, е съставила списък от 25 хиляди потенциални жертви - политици, които определя като свои противници. Между август 2017 г. и април 2018 г. при обиски властите са иззели документи и електронни носители на информация, в които са намерени имената и адресите на тези близо 25 хиляди опоненти на организацията. Те са от цяла Германия, предимно от левия спектър. Членовете на \"Северен кръст\" са събирали данните предимно за политици с положително отношение към бежанците. Информацията за списъка с набелязани цели на групировката се появи на фона на публичното убийство на политика Валтер Любке, който изказваше подкрепа за бежанците. Според властите за убийството са отговорни крайнодесни екстремисти. Наскоро германски клон на групировката Combat 18, смятана за въоръженото крило на организацията Blood and Honour, която от 2000 година е забранена в Германия, публикува свое официално видео, призоваващо за въоръжена съпротива. В клипа се вижда как мъж с маска, черни ръкавици и тъмно яке обявява, че Германия е стигнала дотам, че всеки гражданин сам трябва да защитава себе си и своето семейство. Появата на видеоклипа на Combat 18 е знак за това, че организацията се чувства поставена натясно, смятат експерти по въпросите на десния екстремизъм. Сега германското вътрешно министерство очевидно се готви да забрани групировката. Министър Хорст Зеехофер ще проучва конституционните възможности за налагането на такава забрана. А според мнозина, това е трябвало да стане още преди години.", "date": "2019.09.25", "title": "Крайнодесните екстремисти в Европа - по-добре въоръжени, по-добре обучени и в пъти по-опасни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/400151-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B1%D0%B5%D0%B7-%D1%81%D1%8A%D0%BA%D1%80%D0%B0%D1%82%D0%B5%D0%BD%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%B7%D0%B0-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%82%D0%B5%D0%B6%D0%BA%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "И трите законопроекта, които целят отпадането на съкратеното съдебно производство, когато става въпрос за тежки престъпления, минаха на първо четене в парламента. Текстовете са внесени от БСП, „Обединени патриоти\" и „Воля\", като целта е извършителите на тежки престъпления да не се възползват от възможността за намаляване на наказанието. Социаистите предлагат съкратеното съдебно следствие, което води до намаляване на наказанието, да не се прилага при умишлено причиняване на смърт или тежка телесна повреда. Текстовете на патриотите са подобни, като те се аргументират с това, че много от извършителите на тежки престъпления се възползват от съкратеното съдебно следствие, за да получат по-лека присъда. От „Воля\" пък искат да се ограничи обхвата на престъпленията, за които се прилага съкратеното съдебно следствие. От ГЕРБ се обявиха за запазването на съкратеното производство, за да не се бави съдебният процес, но дадоха заявка, че ще подкрепят законопроекта, защото дължат това на обществото. Председателката на правната комисия Анна Александрова обаче уточни, че евентуалното премахване на института при определени видове тежки престъпления ще доведе до забавяне на процеса и ненаказване на дееца. Затова и управляващите са внесли законопроект, с който се запазва съкратеното производство, но съдът ще има правото да преценява в конкретния случай дали е възможно да има намаляване на наказанието. „Дискусията за въвеждането на съкратеното съдебно следствие започва още 2006 г. Тогава делата продължаваха с години, местата в затворите не достигаха, налагаше се прекратяването на дела, заради изтекла давност. Премахването на съкратеното следствие е крачка назад - едва ли някой ще иска убийците да се разхождат свободно, докато тече делото. Делата трябва да се разглеждат бързо. Не бива да забравяме каква е алтернативата - бруталното тройно убийство в \"Гео Милев\" - делото продължава 16 г., а след това е осъден на 16 г. Справедливо ли е това?\", запита Александрова. Тя уточни, че затова от ГЕРБ са внесли поправки в Наказателния кодекс, с които се въвежда диференцираната процедура по съкратеното съдебно следствие, защото хората искат бързо наказване на виновника.", "date": "2019.09.25", "title": "На първо четене: Без съкратено производство за извършителите на тежки престъпления"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400142-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D1%80%D0%B0%D0%B7%D0%BD%D0%B8-%D0%BF%D1%80%D0%B8%D0%BA%D0%B0%D0%B7%D0%BA%D0%B8", "text": "  Състезанието със Съединените щати в налагането на мита не позволява на Европейския съюз, катовтората икономика в света, да се разгърне. Еврокомисарят по търговията Сесилия Малмстрьом е на мнение, че въвеждането на мита между ЕС и САЩ    не е „добро решение“, пише   В Европа се оплакват, че вече трета година Вашингтон е престанал да цени европейските си приятели. За Еврокомисията се очертава переспективата да ограничи субсидията си за  за да избегне въвеждането на нови мита от страна на Вашингтон, които би трябвало да стартират през октомври.     Сесилия Малмстрьом и нейното ведомство все още се опитват да намерят решение в спора за   но отчитайки дългогодишната история на този спор, едва ли могат да се надяват, че „добрият приятел“ Тръмп ще отстъпи. Още повече, че преди няколко дни Международната търговска организация одобри частично плана на Тръмп да наложи в дългосрочен план стопроцентови мита върху целия европейски внос в САЩ, в размер на 11.2 млрд. долара, като по този начин „компенсира“ помощта, която Брюксел оказва на главния европейски производител на самолети. Реагирайки симетрично, от началото на следващата година Евросъюзът също се готви да приложи такава мярка спрямо  , по повод дотациите, които компанията получава от Вашингтон. Митата ще възлизат на обща стойност 19 млрд. долара, като ще „компенсират“ държавната помощ, която САЩ оказва на  . Но такава търговска война, която ще води втората икономика в света, произвеждаща 22 процента от световния БВП, срещу първата световна икономика, която произвежда 25 на стоот световния БВП, е просто безумие и е в ущърб и на двете страни. Вместо това, Брюксел и Вашингтон биха могли да се договорят за „комплексни и балансирани правила за субсидиране в гражданското самолетостроене“, което ще увеличи двустранният им търговски оборот с 10 млрд. долара. След това Сесилия Малмстрьом спокойно би могла да предложи аналогичен вариант на Русия и Китай, и най-вече на Китай, където държавата субсидира многостранно своя индустриален комплекс. На този етап обаче Тръмп е глух за гласовете от Брюксел. Нещо повече, въпреки обещанието си за „презареждане“ на отношенията с Евросъюза след избора на ново ръководство на общността, той само седмица след това продължи тарифната война. В сегашния момент дружбата с Вашингтон би напомняла повече за махленска кавга, ако това не оказваше толкова силен натиск върху икономиката на ЕС. Банковият лихвен процент там вече падна под нулата и сега е толкова изгодно да се вземат кредити, колкото никога не е било. Но въпреки това икономиката в Евросъюза замира. Освобождаващият поста си в ЕЦБ на 31 октомври Марио Драги, известен с това, че през 2012 г. спаси еврото, вече намали лихвения процент до минус 0.5 на сто и възобнови схемата за количествени облекчения, прекратила действието си в края на миналата година. Сега вече, от началото на месец ноември, ЕЦБ ще купува на фондовия пазар ценни книжа на стойност 22 млрд. евро ежемесечно. Тоест, в икономиката на ЕС отново ще се влива пълноводен поток от наличност, както беше по времето на финансовата криза. Първи на решението на ЕЦБ реагира Тръмп, бързайки да съобщи в Туитър за своята изненада относно факта, че ЕЦБ  започва валутна война със САЩ. Тръмп написа, че „те се стараят и то не безуспешно да обезценяват еврото срещу „силния“ долар, нанасяйки вреда на американския експорт“. В това отношение Тръмп е прав: веднага след като Драги обяви промените в политиката на ЕЦБ и по-конкретно, че схемата за количествени облекчения ще работи „докато е необходимо“, еврото веднага загуби 0.05 на сто срещу долара, което пък се оказа приятен сюрприз за евробизнеса. Инвеститорите отдавна очакваха намаляването на лихвения процент, защото дори Германия, „ледоразбивача“ на Еврозоната, е на прага на рецесия. Обнародваните от ЕЦБ няколко часа преди изявлението на Драги цифри показват, че промишления спад в Германия преминава и в третото тримесечие на годината. Между другото, оглавилата на 10 септември ръководството на ЕК Урсула фон дер Лайен обяви за свои приоритети неща, доста отдалечени от проблема с настъпващата рецесия. Нейните цели са прекратяване използването на изкопаеми горива, привличането на иновативни американски технологии и усъвършенстване на „уникалната социално-пазарна икономика. Както пише обаче списание  , „Европа се нуждае от много повече от празни приказки…“. Има се предвид, че в последното десетилетие европейските банки съкратиха дейността си на вътрешния пазар в ЕС и стремително започнаха да разширяват присъствието си извън Европейската общност. Затова сега Европа изглежда като икономическа група от среден клас, а не като равностоен конкурент на Китай или САЩ. „Именно това e и причината, пише  , че дори когато ЕЦБ влива финансов адреналин, европейската икономика продължава да губи позиции в глобалното съперничество. Европа е изправена пред риска да стане блато за бизнеса“. Лесно е да бъдат разбрани британците. Те се обидиха на Брюксел, който не бърза да приключи с развода при приемливи за Лондон условия. Но паралелно с това, има достатъчно основания за критики към европейските институции. Преди десет години от 40-те най-крупни компании в света десет бяха европейски. Сега те са само две и то на 32-ро и 36-то места. Икономистите от Франция и Германия смятат, че причина за това е „уникалната социално-пазарна икономика“, която позволява наднационалните структури на ЕС да се намесват в бизнеса. Освен това е сложно  да се нарече европейския пазар единен, когато той не се управлява от общ за всички сборник с правила, а от 28 различни сборници. Може да изглежда парадоксално, но целите заложени в договора от Маастрихт (1992 г.) за свободно движение на хора, стоки, капитали и услуги така се оплетоха от брюкселска бюрокрация, че ясно се очерта тенденцията за бягство към националната държава. Както казва бившият председател на ЕК Жак Делор, проектът „единна Европа е завършена наполовина работа, осигуряваща само половината от изгодите, които би могла да даде“. Дали ще заработи втората все още неработеща половина в условията на изострящите се търговско-икономически противоречия между САЩ и Европа никой не може да прогнозира.         ", "date": "2019.09.25", "title": "Европа се нуждае от много повече от празни приказки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400143-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D0%B5-%D0%B2%D0%BB%D0%BE%D1%88%D0%B0%D0%B2%D0%B0,-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5", "text": "Постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие. Това заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН.     Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск, каза Румен Радев. Държавният глава подчерта, че постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие, съобщава пресцентърът на президентството. Стремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука“ и научно сближаване между отделните държави. Според президента устойчивото развитие изисква глобален консенсус срещу трансграничната корупция, прането на пари и укриването на данъци. Икономическото развитие, социалното сближаване и борбата с климатичните изменения логично са в центъра на дебата за устойчивото развитие. За неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът. Ако културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си Румен Радев.  ", "date": "2019.09.25", "title": "Румен Радев: Средата на сигурност се влошава, недоверието расте"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/400144-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%8F-%D0%B8%D0%BD%D1%84%D0%B0%D0%BD%D1%82%D0%B8%D0%BB%D0%B8%D0%B7%D1%8A%D0%BC", "text": "В своята “Република” (315 г. пр. Хр.), Платон предупреждава за покварата на демокрацията, която се състои в обръщане на йерархиите поради прекалена свобода: когато бащата третира сина си като равен, учителите ласкаят учениците си и старите хора имитират младежта. Ние стигнахме дотук.      Всеки, който е видял демонстрациите на младите хора за климата през последните седмици в Европа, които мобилизираха дори забавачниците и детските градини и където очарователни кестеняви и руси главици рецитират благоговейно лозунги, на които са ги научили родителите, може само да се разтревожи от това истинско упражнение по вентрилоквизъм. Скандалът е двоен: изпадаме в захлас, откривайки в малчуганите тревогите, които ние сме им втълпили, и примираме пред тази инфантилна ехолалия*. Малките папагали ни мъмрят, давайки ни добър урок, над който трябва да помислим. Но това е просто ехо и при малките лекомислени хора откриваме думи, които ние сме сложили в устата им чрез индоктриниране, дори всекидневно промиване на мозъка още от началните класове. Позорната пропаганда на страха, срещу която се опълчвам от двадесет и пет години насам, опустошава нашите малчугани: в името на справедлива екологична битка, ден и нощ им говорят още от училище, че земното кълбо ще се запали, катаклизмите ще ни унищожат, човешкият род трябва да се изкупва или да умре. И искаме те да се усмихват? Създаваме поколения деца, ужасени от нашата пропаганда, ограбвайки детството и безгрижието им. “Световната стачка за бъдещето” става в момент, в който обясняваме на младежта по света, че всеобщият крах е започнал. Лицето на протеста, много младата шведка Грета Тунберг, далеч не разсейва двусмислието. Освен, че афишира своя синдром на Аспергер като блогордническа титла, нейното ужасно тревожно лице сякаш казва: ако не го направите за планетата, направете го поне за мен. Фактът, че научаваме от пресата, че преди четири години е спряла да говори, да яде, да свири на пиано, заради тревогата си за климата, и не се е подобрила, дори когато родителите й решили повече да не пътуват със самолет и да ядат веганска храна, всичко това хвърля сериозни съмнение върху нейните мотиви. Тя е била приета от Кристин Лагард и Еманюел Макрон, и е нарочена за Нобелова награда за мир. Нейната известност е симптоматична за безумния характер, който може да придобие мобилизацията за климата. Как да не се сетим за детето звезда Жорди, което през 1992 г., на четиригодишна възраст, стана известно, благодарение на песента “Тежко, тежко е да си бебе” ( ), от която бяха продадена 6 млн. диска, и объркано от преждевременния световен успех, накрая се скара с родителите и звукозаписната си къща, обвинявайки ги, че са го експлоатирали? “Тежко, тежко е да се тийнейджър, понесъл цялата мизерия на света”, би могла да изпее Грета Тунберг. Много искаме да й помогнем: но да вземеш земното кълбо за заложник като семейната терапия, създава усещането за измама. През 1989 г. ООН гласува спорно решение, според което детето вече е пълноправна човешка личност, пълноправен гражданин и ограничаването му до статут на непълнолетен, заради възрастта, е чисто и просто дискриминация. Впрочем това беше отровен подарък за детството, което предадоха в ръцете на всички възможни манипулатори. Този подход рискуваше да отклони за пореден път задълженията на възпитателите и родителите, защото възложихме на нашето потомство смазваща отговорност, за да се разтоварим по-добре. Независимо дали го искаме или не, детето не е политически субект, то е субект в процес на ставане: то трябва едновременно да бъде защитено и уважавано в неговото лекомислие и снабдено със средства за постепенното му излизане от положението на непълнолетен, докато расте. Ако е необходимо да бъде опитомено, възлагайки му задачи по мярка, опасно е от него да се иска да подражава на възрастните, да заседава, например, в конклав, за да имитира парламентарния живот, или да се дегизира като журналист, за да интервюира известна личност. Нашата епоха привилегирова една-единствена връзка между възрастите: взаимното подражание. Ние подражаваме като маймуни на децата, които ни копират. Когато възрастните мечтаят за незрялост, малчуганите трябва да се държат като възрастни. Скандално е да се разпространява страх и ужас сред нашите деца, вместо да ги въоръжим, за да се изправят пред света. Какво ни казват маршовете и училищните стачки за климата? Че няма материални препятствия в тази област, освен лошата воля на правителствата, попаднали под ударите на групите за натиск? Точно това, което повтарят зелените лобита отдавна, самите те обзети от инфантилния симптом на нетърпение и всемогъщество. Но подрастващите все още не са се научили да определят приоритетите на своите желания, да ограничават желанията си. Като добри продукти на консуматорското общество, те искат всичко веднага, изисквайки края на климатичната промяна сега. Температурите да започнат да падат още утре. Ако искаш, можеш, всичко е възможно. Не тях трябва да порицаваме, а учителите на ужаса, които диктуват на една крехка публика емоции и предразсъдъци. Борбата срещу изменението на климата заслужава нещо по-добро от тази мобилизация с детско лице. * Ехолалия - автоматично и неволно повторение на думите на събеседника от болни от някои форми на афазия (бел. пр.).    ", "date": "2019.09.25", "title": "Опасната пропаганда на климатичния инфантилизъм"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400145-%D1%81%D1%8A%D0%B4%D0%B8%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B3%D0%B8%D1%8F-%D0%B5-%D0%BE%D0%B1%D0%B5%D0%B7%D0%BF%D0%BE%D0%BA%D0%BE%D0%B5%D0%BD%D0%B0-%D0%BE%D1%82-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D1%8A%D0%BD", "text": "Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта, пише в позиция на съдебните кадровици Съдийската колегия на Висшия съдебен съвет (ВСС) изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта.    Позицията е във връзка с постъпил сигнал от Национален младежки комитет на Политическа партия ВМРО-БНД, изказвания на представители на политически партии, академичната общност, граждани и медийни публикации, относими към определение № 429 от 19 септември 2019 г. по въззивно наказателно частно дело № 921, по описа за 2019 г. на Апелативен съд – София, за условното предсрочно освобождаване на австралийския гражданин Джок Полфрийман  От колегията заявяват също, че правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт (ЗСВ) и уточняват, че в съответствие с разпоредбата на чл. 16 от ЗСВ, ВСС е административен орган, който не се намесва в правораздавателната дейност и не може да обсъжда, контролира или ревизира съдебни актове.  Съгласно чл. 119 от Конституцията на Република България правораздаването се осъществява от Върховния касационен съд, Върховния административен съд, апелативни, окръжни, военни и районни съдилища, като при противоречива или неправилна практика по тълкуването и прилагането на закона се приема тълкувателно решение от Върховния касационен съд, който упражнява върховен надзор за точното и еднакво приложение на законите от всички съдилища.  По отношение на твърденията за нарушена независимост и безпристрастност на магистратите от съдебния състав, и за постановен от тях съдебен акт под натиск, както и за уронване на престижа на съдебната власт с посоченото определение, Съдийската колегия на ВСС предоставя получения сигнал от Националния младежки комитет на Политическа партия ВМРО-БНД, за извършване на надлежна проверка, на основание чл. 175к, ал. 3 и ал. 4 на ЗСВ, от компетентния орган - Инспектората към ВСС.   \r\n  ", "date": "2019.09.25", "title": "Съдийската колегия е обезпокоена от общественото напрежение заради свободата на Полфриймън"}
{"url": "http://www.classa.bg/%D1%81%D0%B2%D1%8F%D1%82/item/400146-national-interest-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%C2%AB%D0%BE%D1%82%D0%BA%D1%8A%D1%81%D0%BD%D0%B0%D1%82%C2%BB-%D1%82%D1%83%D1%80%D1%86%D0%B8%D1%8F-%D0%BE%D1%82-%D1%80%D1%83%D1%81%D0%B8%D1%8F-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D1%81%D0%B8%D1%80%D0%B8%D1%8F", "text": "Вашингтон има шанс да си възвърне предишното доверие на Анкара, пише Никълъс Морган, независим анализатор, в статия за The National Interest. Според него офанзивата на сирийското правителство срещу Идлиб е създала „пробойна“ в руско-турските отношения, която трябва да бъде използвана от САЩ. Докато   на Башар Асад продължава да се стреми да си върне контрола над всеки сантиметър от страната, гражданската война в Сирия навлиза в нова фаза. Сега битките са съсредоточени върху  , провинция Идлиб, пише в статия за The National Interest независимият експерт по въпросите на сигурността Николас Морган.     В Идлиб, разположен на границата на Сирия с Турция, има над 3 милиона цивилни и хиляда бойци, които се бият с правителството на Асад. Сред последните има както   въстаници, така и екстремисти, отбелязва анализаторът. От септември 2018 г. в региона е в сила споразумение за прекратяване на огъня, сключено от Москва и Анкара, които подкрепят противоположните страни на конфликта. В продължение на няколко месеца споразумението за намаляване на сблъсъците в Идлиб работеше, но всичко приключи през май, когато Дамаск   започна наземна атака за връщане на провинцията, твърди авторът. Според него от май двете страни загубиха хиляди хора в резултат на военните действия. Повече от 450 хиляди цивилни бяха принудени да напуснат домовете си, което предизвика опасения от нова вълна бежанци на път да търсят убежище в Турция. Откакто Анкара попадна в  , тя се оказа в трудно положение. Турските военни на наблюдателните пунктове в Идлиб, създадени съгласно споразумението за прекратяване на огъня, бяха   и призивите им към Москва да повлияят на ситуацията нямаха ефект, каза Морган. Представители на МВнР на РФ постоянно   правителството на Асад, припомняйки за неговия суверенитет. След сирийските служители, руските дипломати призоваха Анкара да иска разрешение от Дамаск за всякакви бъдещи операции на нейна територия и да върне територията на  . Тази забележка се отнася до областите, превзети от Турция като част от нейната операция срещу кюрдското опълчение „Щитът на Ефрат“, на която Русия първоначално даде зелена светлина, обръща внимание анализаторът. Освен това Москва обвинява Анкара, че не е изпълнила частта си от сделката, тъй като не е обезоръжила или елиминирала екстремистките елементи в Идлиб. Авторът на статията смята, че именно присъствието им в провинцията Асад  . „ , разсъждава Морган. Дълги години сътрудничеството на Турция с Русия   Вашингтон. Сега в отношенията между двете страни се появи пролука, която може да доведе до прекратяване на отношенията им. Но за да се възползват от тази възможност, САЩ трябва да действат решително, смята експертът. Той признава, че администрацията на Тръмп изпраща   относно политиките си в Сирия. Самият президент иска САЩ да спрат да изпълняват военните си задължения след поражението на \"Ислямска държава\"*. Други представители на Вашингтон се стремят да запазят присъствието в страната, за да се борят с влиянието на Иран и да се уверят, че Ислямска държава няма да се възстанови след напускането на американците. На Вашингтон вероятно ще е трудно да подкрепи Анкара в Идлиб. Особено след като Турция заплаши, че ще атакува американските войски в Сирия и закупи руските системи С-400  . Въпреки тези   САЩ трябва да признаят колко ограничени са възможностите на Турция, докато Русия  . На фона на отслабващата икономика и нарастването на   към сирийските мигранти, падането на непокорната провинция и свързаните с нея проблеми представляват значителна заплаха за стабилността на Турция, подчертава публицистът. Москва изрази недоволство от неотдавнашното споразумение между Вашингтон и Анкара за създаване на зона за сигурност в Североизточна Сирия, която е предназначена да намали интензивността на военните действия между кюрдските национални сили за самоотбрана (YPG) и турските военни. Русия осъди това споразумение като посегателство върху териториалната цялост на Сирия. „ , отбелязва Морган. Алиансът на САЩ с кюрдската YPG срещу Ислямска държава беше оценен от Анкара като  . Виждайки това разцепление, Русия се   да позволи на Турция да атакува кюрдите, за да   на отношенията й с Америка. В момента възниква обратната ситуация: Русия   на Турция, добре осъзнавайки, че сривът на примирието в Идлиб ще означава крах за нея, смята анализаторът. Според него Съединените щати трябва да направят всичко възможно, за да гарантират успеха на собствената си сделка за разделяне на YPG и турските сили, като същевременно се опитват да поддържат баланс в отношенията с двете страни. Благодарение на това Вашингтон може да си върне доверието на Анкара  . Ако сделката между YPG и Турция се запази, САЩ ще могат да си позволят да се съсредоточат върху Идлиб. Всъщност според американския посланик в Сирия Джим Джефри, интересите на Анкара и Вашингтон в тази провинция са  . Съединените щати могат дори да обявят подкрепа за ангажиментите на Турция, които преди това са се споразумели с Русия. Твърдото обещание на Америка да помогне и защити войските на Анкара от нападение в Идлиб може значително да намали риска от засилване на конфронтацията, както и  . В допълнение, това ще даде на Ердоган нови дипломатически стимули преди следващата среща с Путин, което би могло да позволи  . И накрая, Вашингтон може да подкрепи Анкара, като й помага в борбата срещу екстремистите в Идлиб. Една от опасностите, които съпътстват поражението в провинцията, ще бъде миграцията на бойците в региони, разположени в близост до или в границите на Турция. Присъствието на тези бойци позволява на Москва и Дамаск да   настъплението срещу Идлиб и по същата причина за Турция е трудно да приложи първоначалното съглашение за прекратяване на огъня. Американците очевидно са заинтересовани да помогнат на Анкара да изпълни задълженията си към Русия, заяви Морган. Американските власти нарекоха Идлиб най-голямото място за събиране днес на групи, свързани с Ал Кайда**, и наскоро нанесоха удар в провинцията, за да  . Анкара и Вашингтон могат да обменят информация за екстремистите, което ще позволи на Турция или контролираните от нея бойци успешно да елиминират най-опасните екстремисти. „ , заключава Никълъс Морган.    ", "date": "2019.09.25", "title": "National Interest: САЩ могат да «откъснат» Турция от Русия с помощта на Сирия"}
{"url": "http://www.classa.bg/%D1%81%D0%B2%D1%8F%D1%82/item/400147-%D0%B2%D0%B5%D1%80%D1%81%D0%B0%D0%B9%D1%81%D0%BA%D0%B8%D1%8F%D1%82-%D0%BC%D0%B8%D1%80-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Основният въпрос на Версайския мирен договор са репарациите, които Германия трябва да плати на победителите. Към 1 май 1921 г. Германия е задължена да плати на съюзниците 20 милиарда марки злато, стоки, кораби и ценни книжа. В замяна на потопените от нея кораби Германия трябва да предостави всички свои търговски кораби с водоизместимост над 1600 тона, половината от корабите си над 1000 тона, една четвърт от риболовните си кораби и една пета от целия си речен флот. И в продължение на пет години да строи за съюзниците търговски кораби с обща водоизместимост 200 хиляди тона годишно. За 10 години Германия е задължена да достави на Франция 140 милиона тона въглища, на Белгия - 80 милиона, на Италия - 77 милиона тона. На фона на оценките, родени на Парижката мирна конференция, това са дреболии.     Член 116 от мирния договор официално признава правото на Русия да получи част от репарациите от Германия, но Съветска Русия пренебрегва тази примамка, осъзнавайки, че преди да се заговори за репарации, на нея ще ѝ бъде напомнено за дълговете на царското правителство. На конференцията в Генуа през 1922 г. бившите съюзници се опитват да сключат такава сделка със съветската делегация, но претърпяват неуспех. На Парижката мирна конференция е създадена специална комисия, която издава цифра на изискванията за репарация, равна на 269 милиарда златни марки. След това комисията намалява наполовина тази цифра: 132 милиарда златни марки или 6,5 милиарда лири (34 милиарда щатски долара). По това време разпределението на дяловете е следното: 52% за Франция, 28% за Обединеното кралство и 20% за всички останали. Веймарската република редовно изпълнява задълженията си към страните победители, но, първо, германската икономика е слаба и не може да надхвърли установените обеми на репарационните задължения. Ако се вземе предвид сумата от 132 милиарда златни марки, във физически план това се равнява на 50 хиляди тона благороден метал. За сравнение: златните резерви на водещите страни в навечерието на Първата световна война възлизат (в тонове) на: Великобритания - 248; Франция - 1030; Германия - 437; Италия - 355; Русия - 1233; САЩ - 2293. Тежестта за германците е непоносима. 1922-24 година са особено напрегнати. Германската икономика изпитва хиперинфлация, намира се в застой. Америка започва бавно да подхранва Ваймарската република със заеми, поради което тя поне частично изпълнява задълженията си по репарациите. Процесът на облекчаване на Германия от репарациите започва през лятото на 1924 г., когато на Лондонската конференция е приет планът “Дауес“ (кръстен на американския банкер, директор на една от банките в групата на Морган, Чарлз Гейтс Дауес). Планът предвижда по-нататъшно намаляване на обема на репарациите и решава въпроса за източниците на покритие. Това налага икономическото възстановяване на Германия и чуждестранните, предимно американски инвестиции трябва да се превърнат в средство за възстановяване. Стабилизацията на марката трябва да се превърне в средство за съживяване на германската икономика. За тази цел планът „Дауес“ предвижда предоставяне на заем на Германия в размер на 200 милиона долара (по онова време невероятно голяма сума), половината от която е отпусната от банковата къща „Морган“. Прави впечатление, че през 1924-1929 г. Германия плаща репарации на победителите в размер само на 10 милиарда златни марки, докато чуждестранните инвестиции в германската промишленост за същия период са в размер на 33 милиарда, други 30 милиарда златни марки са под формата на заеми. Така нетният приток на финансови ресурси (преки инвестиции + заеми - репарационни плащания) за петгодишния период възлиза на 53 милиарда златни марки. Ако се изчислява със съвременните долари, германската икономика получава нетна инфузия, равна на почти един трилион щатски долара. Америка подготвя Германия за следващата световна война. Условията на Версайския договор по отношение на репарациите са сериозно коригирани. Още по-радикално е коригирането на членовете, свързани с демилитаризацията на Германия. Германската военна икономика се възражда пред очите на хората. През 1929 г. планът „Дауес“ е заменен от плана „Юнг“, кръстен на Оуен Юнг, президент на „Дженерал Електрик“. Планът е приет на Хагската конференция за репарациите от 1929-1930 г. и допълнително намалява тежестта. Плащанията за репарациите са изчислени за 50 години и общата сума е определена на 114 милиарда златни марки (средно се получават 2,28 милиарда златни марки годишно; в съвременна валута - около 39 милиарда долара). И само година след приемането на плана „Юнг“ той престава да се прилага. Президентът на САЩ Хърбърт Хувър предизвикателно през 1931 г. обявява мораториум върху репарациите. На конференцията в Лозана през 1932 г., е предвидено Берлин да издава специални 15-годишни облигации в размер на задълженията си за репарация. Изкупването на тези облигации от Германия ще означава окончателното разрешаване на емисията за възстановяване. Германия обаче, без да емитира облигации, като цяло спира изчисляването на репарациите. И още повече - тя спира да плаща репарации, след като Хитлер идва на власт. Версайският договор претърпява пълен бойкот от Третия райх. Изненадващо, победителите почти не реагират на този бойкот. При Хитлер през 1933-1945 г. Германия не предава и един пфениг за репарации. Германия също спира да плаща публичния си дълг, който дължи на Великобритания и Франция преди Първата световна война. Спира и погасяването на американските заеми след войната, на което Вашингтон също не реагира. През 1930 г. Съюзниците на Антантата създават Банката за международни разплащания (БМС) в Базел, за да координират и централизират управлението на прехвърлянето на репарационните плащания, но това е само легенда. Всъщност БМС се създава, за да напълни германската икономика с англосаксонски пари, подготвяйки я за война. Изпомпването в Германия на англосаксонски капитал се извършва с помощта както на инвестиции, така и на банкови заеми. Новоназначеният канцлер на Райха Адолф Хитлер поставя начело на „Райхсбанк“ Ялмар Шахт. Още през май 1933 г. Шахт се отправя в чужбина, където се среща с президента Франклин Рузвелт и с най-големите банкери на „Уолстрийт“. В резултат Америка отпуска на Германия заеми на обща стойност 1 млрд. долара. И през юни 1933 г. пътува до Лондон и се среща с директора на Банката на Англия Монтегю Норман. Шахт постига още по-голям успех: първо, намаляване и след това пълно прекратяване плащанията по старите английски заеми; второ, нов английски заем от 2 милиарда долара. Така Версайският договор програмира новата световна война. Френският маршал Фердинанд Фош, който през 1919 г. възкликна за Версай, че това не е мир, а примирие и определи точно периода му - 20 години, се оказва пророк. Неплатените задължения за репарации на Германия са припомнени от страните победители едва на конференцията в Потсдам през 1945 година. Но там се решава различен по-голям въпрос - репарациите след Втората световна война. Въпросът за остатъците от репарационните задължения на Германия по време на Първата световна война е отложен за по-късно време. След формирането на Федерална република Германия през 1949 г. Англия и Франция започват да ѝ напомнят за необходимостта да продължа да изпълнява своите репарационни задължения съгласно Версайския договор. Въпроси относно старите дългове на Германия са обсъждани на конференцията в Лондон през 1953 г., където е подписано споразумение с Федерална република Германия за размера и процедурата за изплащане на всички задължения на Германия, произтичащи от Версайския договор, както и споразумения за отпускане на заеми на Германия в различни периоди от време. Общият размер на задълженията е определен на 15 милиарда марки. Според експертите това означава, че Германия е получила 50% отстъпка. Плащанията са окончателно извършени от Федерална република Германия през 1983 г., с изключение на частта от задълженията, паднали се върху ГДР. Според цените от 1953 г. остатъкът е определен на 1 милиард марки. След създаването на единната германска държава през 1990 г., останалият размер на задълженията започва да се изплаща и процесът продължава двадесет години. На 3 октомври 2010 г. Германия приключва с изплащането на репарациите, наложени от Версайския мирен договор с последен транш от 70 милиона евро. Историята на германските репарации след Първата световна война е много поучителна. Версайското споразумение показва, че Великобритания, Франция и САЩ имат добра памет и са в състояние да изтръгнат максимум от длъжника. В представата им за дългове няма давност. В случая на репарациите от Версай точно 90 години минават от момента на законната им регистрация до пълното им изплащане. Тук имаме какво да научим от Запада. На Генуезката конференция от 1922 г., където Съветска Русия се отказва от правото си на германски репарации, тя отправя искания към бившите съюзници да покрият щетите, причинени на страната ни от търговската блокада и военната намеса в размер на 39,5 милиарда златни рубли. Тези претенции (всъщност изисквания за възстановяване) имат сериозна документална обосновка, но Западът отказва да ги разгледа. Днес има смисъл да се върнем към този въпрос. В края на краищата репарациите нямат давност.    ", "date": "2019.09.25", "title": "Версайският мир програмира Втората световна война"}
{"url": "http://www.classa.bg/%D1%81%D0%B2%D1%8F%D1%82/item/400148-%D0%BE%D1%80%D1%8A%D0%B6%D0%B8%D0%B5-%D0%BF%D0%BE%D0%B4-%D0%B3%D1%80%D0%B8%D1%84-%E2%80%9C%D1%81%D0%B5%D0%BA%D1%80%D0%B5%D1%82%D0%BD%D0%BE%E2%80%9D", "text": "Генералният директор на “Севмаш” Михаил Будниченко заяви, че строителството на “Белгород”, първият носител на подводните апарати “Посейдон” върви по график, а ядрената подводница ще стане част от ВМС навреме, както е уговорено в договора. Според изпълнителния директор вече са започнали швартовите изпитания на подводницата, която се завършва. Ръководителят на корабостроителната компания “Севмаш” дори обяви датата на първото спускане на “Белгород” в морето - 15 юни 2020 г. „Подписването на сертификата за приемане ще се извърши през септември същата година в съответствие с договора“, каза М. Будниченко.     Първият носител на безпилотните подводни апарати “Посейдон” - ядрена подводница със специално предназначение по проект 09852 “Белгород” - е пуснат във вода на 23 април тази година в Северодвинск. По-нататъшното завършване и насищане на корпуса с необходимото оборудване продължава. Като цяло съдбата на тази подводница не беше лесна. Тя е заложен като една от ядрените подводници на проект 949A (ядрената подводница от същия тип като “Курск”) още на 24 юли 1992 г. но така и не я довършиха. Строежът беше консервиран. А на 20 декември 2012 г. се извърши ново полагане на подводницата вече по проект 09852. Не може да се каже, че строителството тръгна бързо. Но това се обяснява с факта, че по същото време се създава друг подводен апарат, който получи името “Посейдон”, който трябваше да се пренася от “Белгород”. Известно е, че този подводен дрон може да пътува на големи дълбочини до междуконтинентален обхват, развивайки скорост, надвишаваща скоростта на всички съществуващи подводници и дори на най-модерните торпеда. “Посейдон” може да бъде оборудван както с конвенционални, така и с ядрени заряди и при необходимост да води различни научни изследвания и разузнавателна техника. Днес Посейдон и неговият носител “Белгород” са един от най-класифицираните обекти на промишлеността и на ВМС. Също така стана известно, че в близко бъдеще ще бъде подписан договор за изграждането на още два стратегически подводни ракетоносци от проект 955A “Борей-A”. Това заяви заместник-министърът на отбраната Алексей Криворучко, който посети “Севмаш”.    ", "date": "2019.09.25", "title": "Оръжие под гриф “Секретно”"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/400149-%D0%BC%D0%B0%D1%80%D0%B0-%D0%B1%D0%B5%D0%BB%D1%87%D0%B5%D0%B2%D0%B0-%D1%81%D0%BB%D0%B5%D0%B4-%D0%BF%D0%B5%D0%BD%D1%87%D0%BE-%D1%81%D0%BB%D0%B0%D0%B2%D0%B5%D0%B9%D0%BA%D0%BE%D0%B2", "text": "Всички се интересуват от само две проявления на Мара Белчева – едното е битието й до смъртта на съпруга й Христо Белчев, когато тя е само на 23 години. Второто – до кончината на Пенчо Славейков – тогава тя е вече на 44-годишна възраст. Известно е, че тази необикновено красива жена е била харесвана от олицетворяващи властта и мъжката първичност фигури като Фердинанд, Стамболов, Рачо Петров. Същевременно това обожание, ако вземем предвид етическите и естетическите критерии на поетесата, едва ли е било нещо, за което тя е смятала, че заслужава вниманието й. По-скоро тъкмо обратното.     След 1912 г. – годината на Славейковата смърт, следват по-равни, по-прозаични години, и така – до 1937 г., когато Белчева умира на 68 години. В рамките на тези две десетилетия и половина прожекторът на публичността се отмества от нея, макар че Белчева никога не престава да бъде уважавана от съвременниците си. Това проличава и от портрета й на по-късна възраст, направен от иначе неумолимото перо на портретния карикатурист Александър Добринов. Същевременно, макар и в по-слаба степен хорската мълва не спира. Говори се за дъновистките увлечения на Белчева; за това как въпреки желанието й за свой дом и спестените пари, тя не успява да се сдобие със собствено жилище, според някои поради това, че е измамена. До края на живота си Белчева живее на квартира. Легендарен, впрочем, е жестът на Белчева, която продава някогашния си дом на днешната улица “Христо Белчев” в името на по-спокойни, както и на повече дни със Славейков. Устойчив е образът на тази достолепна личност в очите на съвременниците като на жена, носеща черно, която често се разхожда сама в Борисовата градина. Черният цвят ще е неин неизменен спътник десетилетия наред. “Винаги с шапчица, с воалетка – не върху цялото лице, а донякъде. Чуден овал на лицето, профил деликатен. Бяла, почти бледа. Снежнобяла коса. Винаги с ръкавици. Изправена, върви спокойно. Тогава е била около 70-годишна. Дори и да няма друга дреха, но като я видиш навън по улицата – дама”, спомня си за нея Багряна.         Какви вътрешни въртопи, търсения и невидими странствания се случват в душата на тази забележителна жена? Съдбата на Белчева след 1912 г. заслужава не по-малко литературно-изследователско, както и философско осмисляне. Тази дълга глава от книгата на живота й, както пише изследователката Албена Вачева, е неравна, изпълнена с външно тихи събития, като “болки, разочарования, радости и дори една много силна духовна трансформация”. Година след смъртта на Славейков, Белчева е милосърдна сестра и учителка в Междусъюзническата война. Това може да бъде изтълкувано като доброволно самопожертвование, породено вероятно и от трагедията в личния й живот. Същевременно трябва да отбележим, че много българки от този период на тежко национално изпитание доброволно се посвещават на благородната мисия на милосърдни сестри. В следващите години Белчева издава първата си стихосбирка “На прага стъпки” (1918) , която е в памет на Славейков. Част от едноименното стихотворение от книгата гласи: И хладни ме побиха тръпки…  Откак му стъпките умряха – по-светли и от думи стъпки –  на прага други не изгряха. В “След погребението” четем: Звънът пак на раздялата звъни!  Сама се пак в живота аз завръщам. В денят, небето, който ми разгръща, Аз виждам все заровените дни. С излизането на първата й стихосбирка, поетесата ще се изправи пред сериозно изпитание, свързано с признаването на таланта й. Това е нещо, за което би могло да се каже, че тогавашните критици не дават съвсем охотно, още повече – на жена, която е била дълго време в сянката на творец мъж.       С тази първа стихосбирка, критици като Владимир Василев (който после ще промени посоката на обобщенията си) и Васил Пундев напълно отричат всяка самостоятелност на поезията й. „Някой по някакъв повод казваше в Mercure de France: да подражаваш, невинаги е слабост, може да бъде – една любов… Но както в живота, така и в поезията, любовта често е жестока, и изисква пълно отказване от себе си. Както е станало и с Мара Белчева: поетическата й личност я няма. Тя е цяла в проекцията на Пенчо Славейкова“ – гласи рецензията на Владимир Василев.  Можем само да се радваме, че въпреки критиката Белчева не престава да пише и на дълги интервали излизат още две стихосбирки – „Сонети“(1925) и „Избрани песни“ (1931). В тях философското начало и тихата, неотклонна саморефлексия, продължава да се разгръща. Един конкретен стих от “Сонети” гласи:  “О! до кога ще ме изпитваш, Боже?” (“VII”). В поезията на Белчева лирическият Аз често се обръща към Бог, диалогизира с него, задава въпроси във връзка със съдбата си и със съдбата на човека поначало. Тя, такава, каквато ни се явява тук, е замислена, вдълбочена в себе си и в мирозданието. И твоя дъх ухае във сърцето на всичко що живота призова. (XIX)  Поетесата всъщност неотклонно пише и работи. Занимава се с преводи, редакторство; публикува в периодичния печат.  Превежда произведения от Ницше: „Тъй рече Заратустра“ (1915), от Герхарт Хауптман „Потъналата камбана“ и др. Белчева е редактор на публикуваните през 1923 г. „Избрани съчинения“ на Славейков. Kакто пише Вачева, тя “активно участва в канонизацията на поета”. Белчева не е само инкрустирания в “Острова на блажените” романтически образ на Силва Мара, с труда си тя има автономен културен принос за паметта на Славейков, който не бива да се подценява.         Както стана дума, най-ранните критически отзиви за първата стихосбирка на Мара Белчева са основно фокусирани върху влиянието, което тя търпи от страна на Славейков. Това литературно-критическо възприемане впоследствие обаче се променя в полза на поетесата. През 20-те и 30-те години Белчева се сдобива със статут на литературна фигура в българската поезия. Името й бива поставяно редом до имената на поетесите Екатерина Ненчева и Дора Габе (с последната Белчева е в добри приятелски отношения). За съжаление, това вглеждане в поезията й днес е избледняло за сметка на литературния мит на жена-любима.  В някаква степен по-горното е несправедливо спрямо една жена-творец, която не е сантиментална в поезията си. Отсъствието на сантименталност, включително женска, в творчеството й, е посочвано като силно достойнство. През 1923 г. Владимир Минев пише следното за тази поезия в литературно-художественото списание “Листопад”: “Ако сравним поезията на Мара Белчева с тази на Дора Габе или Екатерина Ненчева, ще забележим колко поезията на първата е по-сериозна и по форма, и по съдържание. Поезията на Мара Белчева се издига по-високо от всичко, създадено у нас в това направление, защото в нея отсъства сантименталността, тая пречка на жената да проникне в по-висшите сфери на поезията. Но отсъствието на тази сантименталност съвсем не приравнява поезията на М. Б. с поезията на мъжа, както мисли Васил Пундев”. Дори Василев, за който е пословично, че има извънредно високи критерии, отбелязва през 1934 г., че Мара Белчева вече е “поет с оформено дело”. Литературният й талант бива признат, но както стана дума, през следващите десетилетия това трудно извоювано признание отново бива разколебано. Като че ли и до днес се откроява повече образът й на красиво изваяна статуетка на сцената на културния живот, отколкото тази на българска поетеса със своите облик и принос към поетическата традиция. Белчева до последно буди възхищението на по-чувствителните към стойностното свои съвременници. Ето какво разказва за края на живота й Багряна, която се е познавала лично с нея: “Напоследък я виждахме съвсем рядко. Тя се беше отделила от всичко и от всички, за да доживее своя земен живот като отшелница, в килияна на своя дълбок духовен мир, чувствайки връзката с умрелите по-живота, отколкото връзката с живите. Виждахме я рядко, но все пак само мисълта, че тя живее между нас, тук на земята, тя – толкова нематериалистична, в този толкова материалистичен век, тя въплъщение на женствеността, на любовта и верността – в този век на желязото и бетона, на спекулацията и алчността”. “И нейният образ в нашата памет ще остане така: засмяна, добра, внимателна, никога от нищо неоплакваща се, всичко понасяше с едно върховно примирение… И вечно диреща някакъв висш смисъл, някаква висша хармония, доброта, красота”, ще добави още Багряна, която чувства чужда мистическата и философска поезия на Белчева (контрастна на Багрянината витална поезия), но никога не отрича статута й на поет. Последната глава от живота на Белчева се различава от пищните и вълнуващи драматургични обрати на предходните периоди. Малката пенсия е в контраст с материалната задоволеност на семейството, в което е родена – задоволеност, която я съпътства и в младостта й. Това, което постига умислената лиричка, не е малко – освен достойно изживяните старини и едно концептуално творчество, осмислящо въпросите за човешкото съществование, от които ще се вълнува докрай. По повод аристократичния й дух Блага Димитрова и Йордан Василев ще напишат в “Младостта на Багряна”, че да “започнеш живота си като аристократ не е твоя заслуга, но да завършиш така – за това се изисква духовна сила, издръжливост…”. Епилог Днес Белчева е определяна повече като намираща се “извън канона” на българската литература, както пише и Албена Вачева. Същевременно тя по един невъзможен за разколебаване начин “витае” в мраморното пространство на българската поезия. Това се дължи на духа й – изразител на най-изящното в една отминала културна ера; съдбата й, белязана, но и белязала пътя на Славейков. Съвсем не на последно място– това заслужено присъствие, без което културната ни история би била неимоверно по-бедна, се дължи на нейното творчество.          ", "date": "2019.09.25", "title": "Мара Белчева след Пенчо Славейков"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400132-50-%D0%BD%D1%8E%D0%B0%D0%BD%D1%81%D0%B0-%D1%81%D0%B8%D0%B2%D0%BE-%D1%80%D1%8F%D0%BF%D0%B0-%D0%B4%D0%B0-%D1%8F%D0%B4%D0%B5", "text": "По необичаен начин откриха ко водещите днешното издание на „На кафе\" по Нова Тв. С вързани крака Гала, Илиян Любомиров и Ева Веселинова танцуваха в студиото „Лунната соната\" и показаха неподозирани умения в стъпките наляво и надясно. „То не било трудно да вървиш вързан. Какво толкова се затрудниха в „Игри на волята\". Казах им, че трябва да ни вържат, а днес не ни го спестиха.\", разкри Гала.      „Само дето от 8,30 часа тренирате.\", намеси се Юлиан Константинов. „Глупости, ти защо не стана по-рано.\", засегна се Гала. В разговора се намеси и Ева.      „Внимавай какво говориш, тъй като утре не знам какво ще правят и какво ще ни карат да правим.\", каза русото изкушение. „Добре се справихте, браво колеги.\", постави точка на словесния диалог Кристина Патрашкова.", "date": "2019.09.25", "title": "50 нюанса сиво ряпа да яде"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400133-%D0%BA%D0%B0%D0%BA-%D1%81%D0%B5-%D1%81%D0%BB%D0%B0%D0%B3%D0%B0-%D0%BF%D1%80%D0%B5%D0%B7%D0%B5%D1%80%D0%B2%D0%B0%D1%82%D0%B8%D0%B2", "text": "За безопасен секс е необходимо правилното използване на презерватив. Това ще помогне да се избегнат нежелани бременности и болести, предавани по полов път.     Дерматовенерологът Виктория Заярна разкри как е правилно да поставяме презерватива     1. Трябва да поставяте презерватива само на възбуден член. 2. Отварянето на пакета със зъби в пристъп на страст може да изглежда зрелищно, но е опасно. Отворете го внимателно, за да не повредите презерватива. 3. Използвайте презерватива от самото начало и през целия сексуален акт. 4. Първо отдръпнете препуциума. 5. Преди да започнете да разгъвате презерватива, с една ръка стиснете резервоара за сперматозоиди в края на презерватива с една ръка. Така няма да има въздух в края, когато започнете да го търкаляте. 6. Уверете се, че няма оставен въздух. Това е грешката, която често причинява разкъсвания, а не силната страст. 7. Също така не забравяйте да оставите малко “безвъздушно” пространство на върха на презерватива за семенната течност. 8. За да предотвратите подхлъзване на презерватива, можете да го държите за външния пръстен. 9. При смяна на \"местоположението\" трябва да смените презерватива. 10. За да премахнете презерватив, трябва първо да го преобърнете наполовина, за това трябва да вземете ръба с гумена лента, да го издърпате до външните страни на пениса и да започнете да го завъртате. Други препоръки за използване на презерватив След секс трябва да проверите целостта на презерватива. Никога не използвайте презерватив отново. Латексните презервативи не са съвместими с лубриканти на маслена основа, затова не ги използвайте. Нанесете лубриканти на водна или силиконова основа. При орален и анален контакт, не пренебрегвайте защитата - носете презерватив. Презервативът не защитава 100% от инфекциите. Някои процеси могат да се появят в области, които не са покрити с презерватив. Например, генитален херпес, аногенитални брадавици, срамни въшки, твърд шанкър.", "date": "2019.09.25", "title": "Как се слага презерватив"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400134-%D1%82%D0%B8%D1%82%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8-%D0%B8", "text": "Макар вече да сме в началото на есента и градусите да са доста по-ниски, отколкото в разгара на лятото, за някои това не е достатъчна причина да извадят зимните дрехи.   Тита изненада с много изкушаващи фотоси от място, където със сигурност още е лято. На кадрите атрактивната блондинка показва изваяна фигура и много сексапил.   Разбира се, далеч сме от мисълта, че не е прибягвала до услугите на любимия на всички звезди фотошоп, но поне се е справила доста по-успешно, отколкото го правят някои нейни колежки.  ", "date": "2019.09.25", "title": "Тита се пусна по бански и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400135-%D1%84%D0%BE%D0%BB%D0%BA%D0%BF%D0%B5%D0%B2%D0%B8%D1%86%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Фолкпевицата Яница реши да посрещне рождения си ден по нетрадиционен начин. Изпълнителката на \"Въртележката\" пусна снима, на която позира чисто гола.  \r\n   По тялото си има единствено две боксови ръкавици, косата й е мокра, а силният грим й придава още по-перверзно излъчване. За секунди социалните мрежи прегряха от влажни коментари и сякаш фокусът от рождения ден бе изместен от голото й тяло. \r\n   \r\n   Вероятно това е търсен ефект. Някои хора не обичат суматохата около личния празник. А има вариант и Яница да е искала да покаже как може да изглежда една жена на 37 г. Миньончето слага в малкия си джоб всички по-млади колежки. \r\n   \r\n   \r\n Много пъти е признавала, че телосложението й е ген и не спазва кой знае какви режими, заради което е обект на завист от други изпълнителки. На Яница и кариерата й потръгна стремглаво нагоре и от няколко години вади хит след хит. Новата й песен \"Шампионка\" вече се превърна в любима на диджеите във всички клубове в страната. \r\n\t \r\n      ", "date": "2019.09.25", "title": "Фолкпевица се съблече чисто гола"}
{"url": "http://www.classa.bg/%D1%81%D0%B2%D1%8F%D1%82/item/400136-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D0%B5%D1%81-%D0%B8-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BA%D1%8C%D0%BE%D0%B2%D0%B5%D1%88%D0%B8-%D0%B7%D0%B0-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80", "text": "Преговорни екипи на Европейския парламент и Съветана Европейския съюз се споразумяха румънката Лаура Кьовеши да стане първият европейски главен прокурор. Предстои кандидатурата да бъде формално одобрена от пълния състав на двете институции. За да заеме поста си Лаура Кьовеши, споразумението трябва да бъде официално одобрено от двете институции. Преговорите между Съвета и Европейския парламент продължават от пролетта. Преговарящият екип на Европейския парламент подкрепя Кьовеши от самото начало, въпреки противопоставянето на Съвета. Председателят на комисията по граждански свободи Хуан Фернандо Лопес Агилар определи избора като “перфектен” и добави, че Кьовеши ще бъде една от силните водещи фигури в ЕС от този момент”. Очаква се Кьовеши да встъпи в длъжност в края на следващата година. Европейската прокуратура ще разследва и изправя пред европейското правосъдие заподозрени в злоупотреби с бюджета на ЕС като корупция или трансгранични измами с ДДС над 10 милиона евро. Списъкът може да се разшири и да включва разследване на заподозрени за тероризъм.  ", "date": "2019.09.25", "title": "Съветът на ЕС и европарламентът одобриха Кьовеши за главен прокурор"}
{"url": "http://www.classa.bg/%D1%81%D0%B2%D1%8F%D1%82/item/400137-%D1%80%D0%BE%D0%B9%D1%82%D0%B5%D1%80%D1%81-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D1%83%D0%B1%D0%B5%D0%B4%D0%B8-%D0%BC%D0%B2%D1%84,-%D1%87%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B5%D0%BC%D0%B5-%D1%84%D0%BE%D0%BD%D0%B4%D0%B0", "text": "Очаква се българският икономист Кристалина Георгиева да бъде назначена до края на деня като управляващ директор на Международния валутен фонд, което ще я направи първият човек от държава с развиваща се икономика, който ще оглави глобалния кредитор, предава Ройтерс. Според източници на агенцията Георгиева се е представила убедително по време на интервюто си в САЩ и е убедила Борда на МВФ, че трябва да поеме фонда. Десноцентристки политик, израснала в България по време на комунизма, Георгиева си изгради репутация по време на дейността си за Световната банка, където сега е в отпуск от длъжността си на главен изпълнителен директор по време на процеса на номиниране в МВФ - и в Европейската комисия – като упорит технократ, шампион по отношение на равенството между половете и лидер в глобалната борба срещу изменението на климата. Тя ще се сблъска с множество предизвикателства като ръководител на МВФ, кризисният кредитор в света с 1 трилион долара огнева мощ. Сред тези предизвикателства е и глобалното икономическо забавяне, предизвикано от ескалирането на търговското напрежение между САЩ и Китай. Освен това Съединените щати, които представляват най-големият блок с права на гласуване в борда на МВФ, се оттеглиха от многостранните споразумения. Растат и рисковете на редица развиващи се пазари, като Аржентина, която миналата година получи спасителна вноска в размер на 57 милиарда долара, най-големият досега принос от МВФ. Във вторник изпълнителният съвет на МВФ интервюира 65-годишната Георгиева, единствената кандидатка за позицията. Очаква се той да гласува за нейната номинация в сряда. Гласуването е до голяма степен церемониално. Георгиева, подкрепена от френския президент Еманюел Макрон, спечели през миналия месец подкрепа от останалата част от Европейския съюз, както и мълчаливата подкрепа от САЩ. Източник на Ройтерс от борда на МВФ заяви, че Георгиева е готова за позицията. „Тя убеди борда, че е лидерът, от който се нуждае институцията и ще бъде силен защитник на многостранната система“, пояснява източникът, като говори при условие за анонимност, тъй като обсъжданията на борда не са публични. Вероятното ѝ назначение породи гордост от родината ѝ, като някои вестници възхваляват това като доказателство както за собствените качества на Георгиева, така и като дипломатически успех за България. „Само преди 20 години България беше сред страните със спасителна програма на МВФ“, писа финансовият вестник „Капитал“ по-рано този месец. „Номинацията на бившия български еврокомисар трябва да се разглежда не само като нейно лично признание, но и като дипломатически успех за страната“. Георгиева ще замени Кристин Лагард, която стана първата жена, оглавила МВФ. През 2011 г., когато пое поста, Лагард бе 63-годишна и ръководеше кредитора по време на периода на европейската дългова криза.    ", "date": "2019.09.25", "title": "Ройтерс: Кристалина Георгиева убеди МВФ, че трябва да поеме фонда"}
{"url": "http://www.classa.bg/%D1%81%D0%B2%D1%8F%D1%82/item/400138-abc-news-%D0%B2%D1%8A%D0%BF%D1%80%D0%B5%D0%BA%D0%B8-%D0%B3%D1%80%D1%8A%D0%BC%D0%BA%D0%B8%D1%82%D0%B5-%D0%B7%D0%B0%D1%8F%D0%B2%D0%BB%D0%B5%D0%BD%D0%B8%D1%8F,-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BD%D0%B5-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81-%D0%B8%D1%80%D0%B0%D0%BD", "text": "Американските власти не са предоставили никакви доказателства, че Техеран е виновен за нападението срещу саудитските нефтени обекти, заяви кореспондентът на ABC News Марта Радац. Според нея в Белия дом няма човек, който би искал война с Иран, а войските, които САЩ изпращат в Саудитска Арабия, служат само за отбрана. Тази сутрин в Иран имаше военен парад. И по време на този парад президентът отправи предупреждение относно присъствието на чужди войски в региона. Междувременно Пентагонът планира да изпрати допълнителни войски в региона, а именно в Саудитска Арабия. Твърди се, че Иран е отговорен за поредицата опустошителни атаки с дронове срещу саудитските нефтени обекти - тези атаки миналата седмица подкопаха глобалните доставки на петрол. Тази сутрин държавният секретар Майк Помпео ще бъде във вашата програма. Той нарече тази атака  . Придвижваме ли се към война с Иран?     МАРТА РАДАЦ, главен кореспондент на ABC News по международните въпроси: Наистина, въпрос. Защото ситуацията може да се изостри много лесно. Благодаря Марта!    ", "date": "2019.09.25", "title": "ABC News: Въпреки гръмките заявления, администрацията на Тръмп не иска война с Иран"}
{"url": "http://www.classa.bg/%D1%81%D0%B2%D1%8F%D1%82/item/400139-american-thinker-%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B2%D1%8A%D1%80%D0%B6%D0%B5-%D1%81%D1%8A%D0%B4%D0%B1%D0%B0%D1%82%D0%B0-%D1%81%D0%B8-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%B0,-%D0%B7%D0%B0-%D0%B4%D0%B0-%D0%BE%D1%86%D0%B5%D0%BB%D0%B5%D0%B5", "text": "Русия се сблъсква с две заплахи за съществуването си - демографската криза и \"войнствения\" Китай, пише авторът на American Thinker Уилям Андерсън. Според него страната трябва да намери общи интереси със Запада, за да не се подчини на Пекин и да запази културата си. „ , предлага авторът на American Thinker Уилям Андерсън.     Според него Русия успява да оцелее повече от хиляда години. Тези години бяха белязани от  . Понякога страната с огромни запаси от природни ресурси се считаше за наследница на западната култура, в други случаи тя вървеше по своя специален път.  засенчиха руската история в продължение на много векове. Тук от самото начало до днес  . Въздушните катастрофи, отравянията, нападенията със смъртоносен изход и подозрителните аварии продължават да бъдат  . Сменящите се едно друго правителства дори не се опитаха да отрекат правдоподобно вината си в тези инциденти, твърди Андерсън. „ , разсъждава авторът на статията. Понастоящем Русия се сблъсква с развиващо се предизвикателство към нейното съществуване -  . Коефициентът на раждаемост е достигнал   стойности, а способността да се възстановява   поради две катастрофални войни на 20 век. На риск е оцеляването на културата. Тя може да бъде спасена само ако  , каза Уилямсън. Според него има много предпоставки, които подкрепят тази гледна точка. Руската академия на науките е основана през 1725г. Оттогава с   се запазват богатите традиции на науката, изкуството, музиката и литературата. Освен това Русия е  . Политическата култура на страната, напротив, включваше  . Русия отдавна подозира, че другите западни страни, предимно САЩ, са враждебни към нея и се възползват от всяка удобна възможност да й навредят. Тя вярва, че светът непрекъснато притиска границата й и историята потвърждава реалността на подобни заплахи. Османците, монголите, французите и германците допринесоха за тази гледна точка. С други думи, бдителността на страната се потвърждава от нейния опит. „ , подчертава Андерсън. Според него Русия е на кръстопът. Тя може да се опита да създаде съюз с Китай, чието население е много по-голямо и  . В този случай Пекин вероятно ще се опита да покори Москва, като понижи статута й на международната арена. От друга страна, Русия може да действа практично и да се  . Възстановяването няма да е лесно. Населението на Русия не може да забрави  . Тези   са станали крайъгълен камък на девет предишни века на  , уверява публицистът. „ , смята авторът на статията. Според него за това Русия и Западът трябва да съчетаят своите икономически, културни, правни, политически и военни интереси. Подобен проект ще изисква творчески подход и от двете страни.  , заключава Уилям Андерсън. Превод: М.Желязкова", "date": "2019.09.25", "title": "American Thinker: Русия трябва да свърже съдбата си със Запада, за да оцелее"}
{"url": "http://www.classa.bg/%D1%81%D0%B2%D1%8F%D1%82/item/400140-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B0%D0%BD%D1%82", "text": "Европарламентът одобри резолюция, в която СССР се обвинява наравно с хитлеристка Германия за началото на Втората световна война - заради пакта за ненападение Молотов-Рибентроп. Западът винаги се е нахвърлял да опоска като вредител приноса на СССР за 9 май. Сега обаче ЕвроПАРЛАМАНТЪТ отива още по-далеч, но не само защото омесва една парлама от историята, а защото поставя праведника до сатаната. Преди Хитлер да се развилнее из Европа, Кремъл предлагаше на Великобритания и Франция антихитлеристки съюз. Срещу такъв съюз с неговото военно превъзходство фюрерът, склещен от запад и изток, нямаше как да се разпищоли. Нямаше да се стигне и до най-кръвопролитната война в човешката история. Но Лондон и Париж отхвърлиха идеята на Москва, а сега излиза, че виновницата е тя. А всъщност Великобритания и Франция са първите, които трябва да се поставят до Хитлер като виновници за войната.     Те носят вина и за смазването на Чехословакия през 1938-1939 г., когато отказваха да й помагат с военна сила срещу Хитлер. Докато Москва им предлагаше заедно да защитят Чехословакия и бе готова да изпрати войски там. Но британско-френската марионетка Полша не разреши преминаването на съветски войски през нея за Чехословакия. Заради това Полша заедно с Лондон и Париж трябва да бъдат поставени редом до Хитлер, но както виждаме ЕвроПАРЛАМАНТЪТ прикри сатаните, за да очерни разума.  Варшава е крояла планове за Велика Полша от Балтийско до Черно море и открито е казвала на Берлин, че е готова да се включи в плановете му за унищожаването на СССР. Още през 1934 г. Варшава сключва с Хитлер договор за ненападение. Москва е предлагала помощ и на Полша, преди Хитлер да нападне тази страна, но и тя бе отхвърлена. Историкът от САЩ Уилям Ширър писа, че \"поляците показаха непостижима глупост\". И сега за тази глупост на Полша изкарват виновна Москва. Впрочем Полша е сред инициаторите на резолюцията.  Москва бе последната страна, която подписа договор с Хитлер за ненападение - преди нея същото сториха общо 10 държави. Сега я изкарват грешница, задето последна е направила същото и се е самозащитила. Дори върлият русофоб Чърчил е бил категоричен, че не й оставало друго, за да се защити. Какво ли я чака Европа с такава сатанинска фалшификация на историята?    ", "date": "2019.09.25", "title": "ЕвроПАРЛАМАНТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400141-%D0%B4%D0%B0%D0%B4%D0%BE%D1%85%D0%B0-23-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B1%D0%BE%D0%BD%D1%83%D1%81-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5", "text": "Няма шега, драги читателю. Преди дни всички пенсионери наистина бяха зарадваха с бонуси в размер на 23 256 000 000! Само че не лева, а форинти; и не българските, а унгарските пенсионери! Всеки от тях получи препоръчано писмо от канцеларията на премиера Виктор Орбан, към което бяха приложени чекове за 9 000 форинта (прибл. 30 евро), които да бъдат разходвани за плащане на сметките за газ и ток.     Всички пенсионери получават поравно. Независимо дали трудовият им стаж е 10, 25 или 45 години. Независимо дали пенсиите им са 50 хиляди, 100 хиляди или милион форинта. Независимо дали са унгарци или чужденци. Всички те са работили в Унгария и правителството смята, че им дължи нужната почит и уважение за техния труд, за приноса им в укрепването на икономическата стабилност на Унгария. Впрочем, съдържанието на писмото говори само за себе си: Според официалната статистика, през 2018 г. в Унгария е имало 2 милиона и 584 хиляди пенсионери. Умножено с еднократния бон в размер на 9000 форинта, това прави  23.256 милиарда форинта – равностойност на 77.5 милиона евро  при осреднен курс 300 форинта за евро! Тази сума унгарското правителство заделя за пенсионерите, с което косвено се повишава покупателната стойност на пенсиите им. През последните шест години тази практика се превърна в традиция. Преди всяка Коледа или Великден унгарските пенсионери получават благодарствено писмо от премиера Орбан, към което се прилагат чекове на стойност 10 хиляди форинта. Политическите опоненти на Виктор Орбан веднага реагираха с възражението, че със сегашния 9-хиляден бонус правителството отново се опитва да купува гласовете на избирателите-пенсионери. Предстоят избори за общински съветници и кметове, насрочени за 13 октомври 2019 г.; а за 4 ноември – избори за Съвети на националните малцинства. Припомняме, че миналата година, месец преди редовните парламентарни избори, правителството прие постановление, по силата на което, от сметките за газ на всички унгарски граждани – не само на пенсионерите – бяха отписани по 12 000 форинта (прибл. 40 евро). Трудно може да се приеме като „купуване на гласове“ облагодетелстването на цялата нация, включително критично настроената към политиката на правителството част от унгарското население. А как да квалифицираме стотиците милиони евро, заделяни за материално подпомагане на младите семейства, за стимулиране на раждаемостта, за преодоляване на демографската криза? И те ли са „подкуп“? Всичките тези разходи за социално развитие са възможни, защото икономиката на страната е в подем; през 2018 г. отбеляза 5-процентен ръст; безработицата е сведена до поносимите 4-5% с тенденция към намаляване; стабилизират се работните места; нарастват заплатите и пенсиите. Според официалната статистика днес средният размер на пенсията е 134 947 форинта (прибл. 450 евро) и ежегодно се актуализира. Това е трайна политика, която правителството води вече девета година.Така че не „подкупите“, а реалните резултати на социално-икономическото развитие и отстояването на националните интереси на страната допринесоха за третата поредна победа на партията на Виктор Орбан, осигурила й две трети парламентарно мнозинство на изборите през миналата година.   не е изпразнен от съдържание „слоган“, а осъзнат дълг от мнозинството унгарци, заедно да посрещат изпитанията на времето, заедно да се изправят пред света като единна нация и държава.Защото силата е в единството, а слабостта идва от разделението...    ", "date": "2019.09.25", "title": "Дадоха 23 милиарда бонус на пенсионерите"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400122-%D1%88%D0%B5%D1%84%D1%8A%D1%82-%D0%BD%D0%B0-%D0%B1%D0%BD%D1%80-%D0%BD%D1%8F%D0%BA%D0%BE%D0%BB%D0%BA%D0%BE-%D1%87%D0%BE%D0%B2%D0%B5%D0%BA%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D1%81%D0%B5%D0%BC-%D0%B7%D0%B0-%D0%BB%D0%B8%D1%87%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B8-%D0%BA%D0%BB%D0%B5%D0%B2%D0%B5%D1%82%D0%B8", "text": "\"Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. А БНР е най-авторитетната медия в България\". Това пише в отворено писмо до медиите генералният директор на БНР Светослав Костов, съобщава \"Епицентър\".     Публикуваме пълния текст на писмото:    Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. А БНР е най-авторитетната медия в България. Тази ситуация доведе до това няколко човека да използват един уважаван от мен орган – Съвета за електронни медии, за проводник на лични интереси, клевети и недоказани твърдения.     Няма да позволя 20 години кариера в медиите, в която неведнъж съм доказвал професионалните си качества, да бъде опетнена от група хора и няколко медии. Тук е моментът да обърна внимание върху т.нар. „цензура“ в Програма „Хоризонт“. Категорично заявявам, че под никаква форма не съм упражнявал контрол върху словото и публичното общуване. Доказателство за това е програмното съдържание през последните дни. Наясно съм, че всяко желание за промяна на статуквото ще среща силна съпротива. Абсолютно съм убеден в правотата си. Не сме отстъпили от волята си за промени, защото отдавна има нужда от тях. Това искат и близо 1300 служители, работещи всеки ден, всеотдайно, за Радиото. Ще потърся отговорност в съда на всички, които се упражняваха през последните дни върху моето име, достойнство и професионални качества. Ще направя всичко възможно да запазя независимостта, свободата на изразяване на мнение и доверието към обществената отговорност, която носят журналистите в Българското национално радио. Вярвам във всички работещи в БНР, вярвам в екипа, сигурен съм, че ще излезем по-силни от тази криза. Радиа много, БНР е едно!", "date": "2019.09.25", "title": "Шефът на БНР: Няколко човека използват СЕМ за лични интереси и клевети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400123-%D0%B2%D0%B5%D1%87%D0%B5-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B5-%D0%B8%D0%BB%D0%B8-%D0%BD%D0%B8%D0%BD%D0%BE%D0%B2%D0%B0,-%D0%B8%D0%BB%D0%B8-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Емил Костадинов, БСП – Благоевград, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2 заяви позиции по следните теми:   БСП Сандански и Варна – със законни или незаконни кандидати за власт? Илиана Беновска се свърза по телефона с Емил Костадинов и Борислав Гуцанов и зададе темата на разговора им „БСП - на изборите във Варна и Сандански – със законни или незаконни кандидати за власт?“ Тя попита събеседника си: „Кой ще свика този Национален съвет, ако изобщо има смисъл?“ Емил Костадинов заяви, че това е трябвало да бъде изпълнено от оперативното ръководство на партията, след като е заявена воля от 64 членове на Националния съвет. Той продължи с думите:  „Но ние бяхме уведомени в петък следобяд, в навечерието на тези почивни дни, когато изтичат и технологичните срокове за регистрация, по един безпрецедентно циничен начин с едно безпрецедентно цинично писмо на председателката и на Изпълнителното бюро, видите ли вие, „в правото сте си, свикайте си тогава Национален съвет, определете място“, като че ли може да има друго място на заседанието“ Водещата го попита дали са свикали такъв пленум, след като са били уведомени в петък, а крайният срок за листите е във вторник. Г-н Костадинов заяви, че това писмо и отказа да има реакция на ИБ ден или два преди това, показват категоричното нежелание на бюрото, а вече и практическата невъзможност да бъде проведено заседание на НС, понеже технологичните срокове са до 24 септември за регистрация на листите и кандидатите. Беновска попита събеседника си : „Каква листа и от кого ще бъде внесена в Сандански?“  Емил Костадинов използва въпроса, за да адресира казуса във Варна. Той заяви, че е бил използван повода на последното заседание на Националния съвет с евентуалното номиниране на г-н Костадин Костадинов за кандидат-кмет, което е срещнало категорично неодобрение в НС и не е щяло да мине.  По думите му, вместо да се мине към безспорното решение за неутвърждаване на тази кандидатура, ситуацията е използвана за разрешаване на отношения на тясното сегашно ръководство с градската организация на БСП по „един безобразен начин“ . Беновска поясни, че има предвид градската организация на Варна. Относно въпроса на водещата г-н Костадинов каза, че легитимните органи в община Сандански на БСП с абсолютно мнозинство на първата си конференция определят своя кандидат за кмет 80% от конферентния състав, след „ натрапено и външно“ решение на НС на БСП от 3 септември. На нова конференция на общинската организация в Сандански на 18 септември, отново категорично, с 1 изключение, е утвърдило решението си, с което категорично отказва да приема налаганото й от НС решение. Трябва ли Корнелия Нинова и Кирил Добрев да подадат оставка? Беновска попита: „Вие искате ли оставката на Корнелия Нинова и Кирил Добрев?“ Г-н Костадинов отговори, че в БСП има традиция за охрана на нейните изборни лидери, която според него не е непременно лоша. Той заяви, че това е причината критично настроените да ограничават публичните с изяви, но подмяната, която е преминала всякакви предели е неприемлива, а отговорността – абсолютно персонална. Водещата се намеси и каза, че това го чува вече 3 години, а събеседникът й каза:  „Вече въпросът е или Нинова, или партията“ Листата на БСП в Сандански Относно листата, която ще се внесе от БСП в Сандански, Емил Костадинов заяви, че ръководството на БСП в Сандански няма никаква информация и допълни:  „За жалост, са дадени пълномощия на някой друг извън ръководството.“ За финал Емил Костадинов каза, че се надява левите хора и социалистите в частност Сандански, а и Варна, да не останат без представител. Така завърши разговорът между Емил Костадинов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 22 септември 2019 година.", "date": "2019.09.25", "title": "Вече въпросът е или Нинова, или партията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400124-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D1%86%D0%B5%D0%BB%D1%82%D0%B0-%D1%81%D0%B8-%D0%B7%D0%B0-%D0%B4%D1%8F%D0%BB-%D0%BD%D0%B0-%D0%B2%D0%B5%D0%B8-%D0%B4%D0%BE-2030-%D0%B3", "text": "България, Франция и Гърция обещаха да актуализират националните си цели за възобновяема енергия и да увеличат дела на вятърните, слънчевите и другите видове възобновяеми енергийни източници (ВЕИ) съответно до 27%, 33% и 35% от потреблението на енергия до 2030 г., съобщава Euractiv. Това стана ясно във вторник по време на публичния дебат между енергийните министри на страните членки на  Европейския съюз  (ЕС) относно  националните планове за енергетика и климат а  (НЕКП) на съответните държави. Франция реши да повиши целта си за дял на възобновяемата енергия до края на следващото десетилетие от32% на  33% .      България и Гърция заявиха, че ще повишат собствените си цели съответно от  25% на 27%  и от  31% на 35% . Гърция вече изненада наблюдателите на срещата на върха на ООН в областта на климата в Ню Йорк в понеделник, като обяви планове за цялостно прекратяване на употребата на въглищата в енергийния си сектор до 2028 г. Във встъпителната си реч по време на срещата във вторник заместник-председателя на  Европейската комисия  (ЕК), отговарящ за енергийния съюз, Марош Шефчович, припомни на министрите за „пропастта в амбициите“ за постигане на целите на Европа в областта на ВЕИ и енергийната ефективност. Според ЕК широкомащабното въвеждане на възобновяемата енергия се забавя спрямо първоначално приетите параметри. Призив за финансова подкрепа От своя страна бившите комунистически страни като Полша, Чехия и Унгария подчертаха необходимостта от увеличаване на финансирането за постигане на целите в енергетиката и по отношение на климата на блока до 2030 г. Полша, един от най-непоклатимите противници за повишаване на енергийните и климатичните цели на ЕС, беше сред най-прямите по време на срещата. „Лесно е да си поставите политически цели, но е по-трудно да ги реализирате“, заяви Кшиштоф Чоржевски, полският министър на енергетиката. Полските цели „вече са много амбициозни“, посочи Чоржевски, като добави, че всяко увеличение ще доведе до „опасни социално-икономически разходи“ за страната му. По-нататъшните стъпки от страна на Полша „трябва да бъдат покрити от фондовете на ЕС в духа на европейската солидарност“, настоя министърът, като се позовава на продължаващите дискусии относно дългосрочния бюджет на ЕС за 2021-2027 г. Според проучване на консултантската компания McKinsey за асоциацията на електроенергийната индустрия Eurelectric,  трансформацията на енергийния сектор в Полша  ще изисква инвестиции от  около 147 млрд. евро до 2045 г. Възгледите на Полша бяха споделени от други бивши комунистически държави. „В момента анализираме дали има достатъчно средства“, за да увеличим дела на енергийната ефективност и възобновяемите енергийни източници, заяви чешкият представител, който настоя, че „достъпността“ е от решаващо значение за постигане на климатичните цели. Представителят на Латвия добави, че е „от съществено значение да се намери допълнително публично финансиране за изпълнението на целите“ и каза, че могат да бъдат предвидени по-амбициозни цели, ако се предоставят повече пари. По-бедните източноевропейски държави не са единствените, които се оплакваха от цената на енергийния преход. Германският държавен секретар за енергетиката Андреас Файхт подчерта важността на облекчаването на строгите правила на ЕС за държавна помощ, що се отнася до финансирането на възобновяемите енергийни източници и енергийната ефективност. Изпълнението на целите за 2030 г. „ще зависи до голяма степен от офшорния вятър“, заяви Файхт. „Това е важно да се вземе под внимание при преразглеждането на правилата за държавна помощ“, добави той. Тази позиция беше подкрепена и от френския представител, който заяви, че „преразглеждането на правилата за държавна помощ е необходимо“, за да се постигнат целите на ЕС за 2030 г. По-рано тази година ЕК предложи да актуализира насоките си за държавна помощ, като заяви, че субсидиите за ВЕИ трябва да бъдат прекратени, тъй като вятърната и слънчевата енергия стават конкурентни на изкопаемите горива. Между самите страни има сериозни различия по отношение на начина за осъществяване на енергийния преход. Докато Варшава иска ядрената енергия да допълва ВЕИ, Германия се противопоставя на всяко предложение за подпомагане на ядрената енергия чрез европейски средства. „Ядрената енергия не е безопасна и устойчива или рентабилна“, каза Файхт. „Ние отхвърляме идеята парите на ЕС да спомагат за удължаване на живота на ядрените централи“, добави германецът.  ", "date": "2019.09.25", "title": "България повишава целта си за дял на ВЕИ до 2030 г."}
{"url": "http://www.classa.bg/%D1%81%D0%B2%D1%8F%D1%82/item/400125-%D1%81%D0%BA%D1%8A%D0%BF%D0%B8%D1%82%D0%B5-iphone-11,-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B8-%D1%81-%E2%80%9E%D0%BD%D0%B0%D0%B9-%D1%82%D0%B2%D1%8A%D1%80%D0%B4%D0%BE%D1%82%D0%BE-%D1%81%D1%82%D1%8A%D0%BA%D0%BB%D0%BE%E2%80%9C,-%D1%81%D0%B5-%D1%87%D1%83%D0%BF%D1%8F%D1%82", "text": "От същия ден, в който Apple пусна най-новата гама от отличителни устройства, телефони iPhone 11, 11 Pro и 11 Pro Max, много хора са тествали устойчивостта на тези джаджи към падания. В деня на официалното представяне, директорът на продуктовия маркетинг на Apple обяви: „Тези устройства от последно поколение имат най-твърдото стъкло, използвано някога в телефон, както отпред, така и отзад\". Ето защо много потребители проявиха закономерно любопитство да демонстрират истинността на изявлението и да споделят снимките на резултатите си в социалните мрежи. Един от тях, интернет потребителят Бен Гексин, публикува снимката на iPhone 11 Pro, който е преживял падане и в резултат на това е повредена само горната страна на гърба на устройството. „Ако се чудите, ето така изглежда счупеният iPhone 11 Pro\", пише той от Twitter. \"На първо място е красиво\", пише Дмитрий Рябинин, ръководител на отдела за Високи технологии на руската интернет компания Mail.Ru. От своя страна, блогът EverythingApplePro също реши да експериментира падане от различни точки височина и се съгласи, че въпреки че има най-издръжливото стъкло, iPhone все още се счупи при падания. Екранът на тестваните от него телефони обаче остава непокътнат след събитието. Тези експерименти напълно подкрепят необходимостта от калъф за защита на тези толкова скъпи смартфони.", "date": "2019.09.25", "title": "Скъпите iPhone 11, направени с „най-твърдото стъкло“, се чупят"}
{"url": "http://www.classa.bg/%D1%81%D0%B2%D1%8F%D1%82/item/400126-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%B4%D1%8A%D1%80%D0%B2%D0%B5%D1%82%D0%B0-%D1%80%D0%B0%D1%81%D1%82%D0%B0%D1%82-%D1%81-50-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BF%D0%BE%D0%B2%D0%B5%D1%87%D0%B5-%D0%B8-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B7%D0%BD%D0%B0%D0%B5-%D0%B7%D0%B0%D1%89%D0%BE", "text": "Екип изследователи откриха в североизточната част на Амазонка гигантско дърво с височина 88 метра, почти 30 метра по-високо от предишния рекордьор. Между 2016 и 2018 г. Националният институт за космически изследвания на Бразилия извърши проект за картиране на структурата поемането на въглерод на 850 петна от тропическа гора в щита на Гвиана в североизточната част на Амазония, всяко с дължина от 12 километра и 300 метра ширина. След анализ на този регион, който представлява около 9% от тропическата гора на планетата, учените откриха доказателства в седем от тези дървесни петна за дървета с височина по-голяма от 80 метра. Всяко от тях е в състояние да поеме същото количество въглерод, колкото един хектар тропическа гора. След шест дни експедиция и изминати повече от 240 километра през могъщи реки и гъста джунгла, групата изследователи от Обединеното кралство и Бразилия пристигна в околностите на река Яри, където според данните, получени с лазерното сканиране се открива по-голямо присъствие на високи дървета. Учените откриха най-малко 15 дървета с височина по-голяма от 70 метра, а някои от тях и над 80 метра, всички принадлежащи към вида „Dinizia excelsa\". Този често срещан вид дърво в Амазония обикновено не надвишава 60 метра. Засега учените не знаят причините, които позволяват на тези дървета да достигнат такъв размер. Смята се, че като пионерски видове, които първи се отглеждат в нови райони, те се възползват от известно смущение от миналото, което им позволява да нараснат до сегашния си размер. Резултатите от изследванията, публикувани в списание Frontiers Ecology, предполагат, че щитът на Гвиана в североизточната част на Амазонка може да поема повече въглерод, отколкото е изчислено, тъй като всяко от тези дървета може да поеме до 40 тона въглерод, което се равнява поеманото количество от между 300 и 500 по-малки дървета. Трябва да се отбележи, че учените са посетили само малка част от дърветата, разкрити от лазерното проучване. В допълнение, това е направено в малка площ от щита на Гвиана, така че шансовете за намиране на по-големи гигантски дървета, дори по-високи от 88-метровия колос, остават големи.", "date": "2019.09.25", "title": "В Амазония най-високите дървета растат с 50 процента повече и никой не знае защо"}
{"url": "http://www.classa.bg/%D1%81%D0%B2%D1%8F%D1%82/item/400127-%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D1%81%D1%8A%D0%BE%D0%B1%D1%89%D0%B8-%D0%B7%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%B8%D0%B7%D1%82%D0%B5%D0%B7%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%B0%D1%81%D0%B0%D0%BD%D0%B4%D0%B6-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%B1%D0%B5%D0%BB%D0%BC%D0%B0%D1%80%D1%88", "text": "Американската актриса Памела Андерсън отново поиска освобождаването на основателя на WikiLeaks Джулиан Асанж, като смята, че животът му „е в опасност и той е изложен на психологически изтезания\". Асанж, който чрез своя сайт разкри документи, които компрометират няколко правителства, и главно това на САЩ, беше арестуван през април и в момента очаква съдебен процес в затвора за максимална сигурност в Белмарш, югоизточен Лондон, Англия. Там той беше посетен  от Андерсън, която описа условията на задържане по време на интервю за телевизионното предаване „Добро утро Британия\": „Това не е място, където искате да оставите скъп приятел, и много се тревожа за Джулиан. Мисля, че той е измъчван психологически , за това се говори в ООН \". Андерсън се позовава на изявленията на специалния пратеник на ООН срещу изтезанията Нилс Мелцер, който през май предупреди, че Асанж показва „всички типични симптоми на продължително излагане на тежък психологически стрес\". Австралийският журналист трябваше да се възползва от условно освобождаване в неделя, 22 септември, след като изтърпя половината от настоящата си присъда, издадена за нарушаване на условията на гаранцията му по време на престоя си в еквадорското посолство в Обединеното кралство. В петък, 13-ти, Магистратският съд в Лондонския квартал Уестминстър реши, че не може да използва това право, защото може да \"избяга отново\". \"Той трябва да бъде освободен. Той беше прав да потърси убежище, защото всичко, което каза, ще се случи\", заяви актрисата, която е много критична към правителствата на САЩ. и Обединеното кралство във връзка с ареста на Асанж.", "date": "2019.09.25", "title": "Памела Андерсън съобщи за \"психологически изтезания\" срещу Асандж в затвора в Белмарш"}
{"url": "http://www.classa.bg/%D1%81%D0%B2%D1%8F%D1%82/item/400128-%D0%B4%D0%B5%D0%BC%D0%B8-%D0%BC%D1%83%D1%80-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%B5-%D0%B1%D0%B8%D0%BB%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D0%BD%D0%B0-15-%D0%B3%D0%BE%D0%B4%D0%B8%D0%BD%D0%B8", "text": "Американската актриса Деми Мур разкри, че в тийнейджърските си години е била изнасилена от мъж със съгласието на майка й, която получила пари от агресора. Говорейки пред програмата на ABC News „Добро утро Америка\", 56-годишната Мур направи някои признания за живота си. Актрисата сподели, че в тийнейджърските си години майка й я е водила по заведения, за да привлече вниманието на мъжете. Един път, когато била на 15 години, при пристигането си в дома си, тя се сблъскала с индивид, който имал копие на ключовете от апартамента, в който живеят. Актрисата разказа, че мъжът я изнасилил и след това я попитал какво е чувството да бъдеш \"проституирана\" от майка си в замяна на 500 долара. На въпроса дали смята, че \"майка й я е продала умишлено\", Мур отговори, че не смята, че това е така. \"Не мисля, че това беше проста сделка, въпреки че тя му даде достъп и ме изложи на опасност\", добави тя. Тя също призна, че майка й е страдала от алкохолизъм и няколко пъти се е опитвала да се самоубие.", "date": "2019.09.25", "title": "Деми Мур призна, че е била изнасилена на 15 години"}
{"url": "http://www.classa.bg/%D1%81%D0%B2%D1%8F%D1%82/item/400129-%D1%82%D1%80%D1%8A%D0%BC%D0%BF-%D0%B7%D0%B0-%D0%B8%D1%80%D0%B0%D0%BD-%D0%BD%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D0%B5%D0%BC-%D0%BE%D1%82-%D0%BF%D0%BE%D1%81%D1%80%D0%B5%D0%B4%D0%BD%D0%B8%D0%BA,-%D0%B2-%D1%82%D0%B5%D1%85%D0%B5%D1%80%D0%B0%D0%BD-%D0%B7%D0%BD%D0%B0%D1%8F%D1%82-%D0%BD%D0%B0-%D0%BA%D0%BE%D0%B3%D0%BE-%D0%B4%D0%B0-%D1%81%D0%B5-%D0%BE%D0%B1%D0%B0%D0%B4%D1%8F%D1%82", "text": "Президентът на Съединените щати Доналд Тръмп отхвърли в понеделник опита на френския си колега Еманюел Макрон да помогне на САЩ и Иран да разрешат споровете си. \"Нямаме нужда от посредник\", цитира Ройтерс Тръмп, който говори с медиите в централата на ООН. \"Той е мой приятел, но не търсим посредници\", добави американският президент за Макрон. \"Те знаят на кого да се обадят\", заключи Тръмп, като очевидно говори за иранската страна. В тази връзка президентът на САЩ добави, че за тази седмица няма насрочени срещи с президента на Иран Хасан Рохани, но няма да изключи да има среща с него в Ню Йорк. Тези изявления на американския лидер идват, след като на 23 септември Макрон обяви, че ще проведе отделни срещи със своите колеги от САЩ Доналд Тръмп и Иран Хасан Рохани като неразделна част от опитите му да организира среща между двамата лидери. в рамките на Общото събрание на ООН. Макрон каза пред репортери, че е имал неформална среща с обитателя на Белия дом сутринта същия ден - с когото ще се срещне отново на 24 септември - и добави, че през целия ден ще се среща и с иранския лидер.", "date": "2019.09.25", "title": "Тръмп за Иран: \"Не се нуждаем от посредник, в Техеран знаят на кого да се обадят\""}
{"url": "http://www.classa.bg/%D1%81%D0%B2%D1%8F%D1%82/item/400130-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%E2%80%9E%D0%BD%D0%B8%D0%B5-%D1%81%D0%BC%D0%B5-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BC%D0%B0%D1%81%D0%BE%D0%B2%D0%BE-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5,-%D0%B0-%D0%B2%D0%B8%D0%B5-%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D0%B0%D0%BC%D0%BE-%D0%B7%D0%B0-%D0%BF%D0%B0%D1%80%D0%B8%E2%80%9C", "text": "Шведската активистка Грета Тунберг, създателка на младежкото движение за климата \"Петъци за бъдеще\", нападна в понеделник световните лидери заради тяхното бездействие в борбата срещу изменението на климата. По време на срещата на върха за климата в Ню Йорк, САЩ, 16-годишната активистка критикува световните лидери, че продължават да говорят за \"вечния икономически растеж, когато светът живее на границата на масовото изчезване\". \"Хората страдат, хората умират и екосистемите се сриват. Ние сме в началото на масовото изчезване и единственото нещо, за което говорите, са парите и приказките за вечния икономически растеж\", критикува Тунберг по време на участието си. „Как смеете да продължавате да гледате на другата страна и да идвате тук, за да кажете, че сте направили достатъчно, когато нужните политики и решения не се виждат никъде?\", попита активистката, номинирана за Нобелова награда за мир за 2019, за борбата си с изменението на климата. Момичето, което спря да ходи на училище в петък, за да протестира срещу глобалното затопляне и създаде глобалното движение „Петъци за бъдещето\", обвини световните лидери в предателство към младите хора. \"Очите на бъдещите поколения са насочени към вас. Ако решите да ни провалите, казвам ви, че никога няма да ви простим. Няма да ви позволим да се измъкнете с това\", каза Тунберг сред аплодисментите на присъстващите на срещата на върха. Гласът на Грета бе чут в няколко международни форума. По време на конференцията на Организацията на обединените нации за изменение на климата през 2018 г., проведена през декември в полския град Катовице, тя разкритикува „лидерите, които казват, че обичат децата, но крадат бъдещето им пред собствените им очи\". Месеци по-късно Тунберг говори в Европейския парламент, където предупреди, че около 2030 г. \"ще започне необратима верижна реакция, която най-вероятно ще доведе до края на нашата цивилизация, каквато я познаваме\". Миналия петък Тунберг проведе глобална демонстрация, в която участваха милиони хора, които поискаха правителствата да предприемат реални мерки за противодействие на изменението на климата.", "date": "2019.09.25", "title": "Грета Тунберг „Ние сме на ръба на масово изчезване, а вие говорите само за пари“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400131-%D0%B0%D0%BD%D0%B4%D1%80%D0%B5%D0%B0-%D0%B2%D0%B7%D0%B5-%D0%BA%D1%80%D0%B0%D0%B9%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5", "text": "Фолк дивата Андреа сериозно се е увлякла по услугите на фотошопа, толкова, че чак на моменти губи връзката си с реалността. Потвърждение за това са десетките снимки на изпълнителката, които са меко казано гротескни.     Наскоро отново попиляха вече бившата половинка на Кубрат Пулев и ето, че и реакцията на горещата блондинка не закъсня. Не, Андреа не е изпаднала в депресия, както мнозина във виртуалното пространство предположиха. Вместо пагубните мисли, блондинката е решила да мине на ударна диета. И отново да си върне предишната фигура.     Вече дори е факт и първата промяна във фигурата на певицата. Напоследък нейни близки отбелязват, че тя върви успешно по пътя на своето вталяване. Успяла е дори да смъкне 3-4 килограма, макар все още да е далеч от мечтаните размери.     В крайна сметка сме сигурни, че дори и само заради сериозната си доза суета, Андреа ще успее да се втали - ако не до предишните си размери, то поне в размер, достатъчен да стопира подигравките из виртуалното пространство за нея.", "date": "2019.09.25", "title": "Андреа взе крайно решение"}
{"url": "http://www.classa.bg/%D1%81%D0%B2%D1%8F%D1%82/item/400112-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BF%D0%B0%D0%B4%D0%BD%D0%B5-%D0%B8%D1%80%D0%B0%D0%BD,-%D0%BD%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BB%D0%B0%D1%82%D0%B8-%D0%BD%D0%B0-%D0%B4%D1%80%D1%83%D0%B3-%D0%B4%D0%B0-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8", "text": "В Близкия изток отдавна се разказва една шега относно нежеланието на Саудитска Арабия да участва директно в своите войни: „Саудитска Арабия ще се бие до последния пакистанец“. Тя е свързана с факта, че пакистански войници отдавна подкрепят военните начинания на саудитците. Напоследък поантата се разшири и обхвана суданците – ново подкрепление за сухопътните сили на саудитската армия. Саудитска Арабия е навикнала да купува труд, който смята за унизителен за своите граждани, и прехвърля тази философия и върху армията си.     Винаги има по-бедни страни, готови да пратят пушечно месо срещу добро заплащане. Военната кампания в Йемен бива наричана понякога „арабска коалиция“ – благоприлично определение на оглавяваната от саудитите бойна група, която освен съюзниците от Персийския залив включва военни от Египет, Йордания и Мароко, както и судански деца войници, чиято смърт се компенсира щедро чрез пари в брой, изплащани на техните семейства у дома. На въпрос как се изглеждали сраженията в Йемен под командването на саудитци, завърнали се судански войници казват, че саудитските военни командири, смятайки себе си за прекалено скъпоценни, за да се доближават прекалено до фронтовата линия, са давали по сателитни телефони нескопосани разпореждания на наетите войници и са ги подтиквали към общата посока на военните действия. А когато нещата са били твърде несигурни, саудитските и коалиционните въздушни сили просто са пускали бомби от летящи на голяма височина самолети, причинявайки цивилни жертви. Ето как воюват саудитците: възможно най-отдалеч и като плащат на други да умират. Това е озадачаващо на фона на нападенията срещу два саудитски петролни обекта по-миналата седмица и на многобройните спекулации, че Саудитска Арабия и Иран вървят към война. Саудитите не „вървят към война“, те наемат пълномощници и разчитат на наивността на САЩ, за да продължат с лъжата, че са пазителят на мира в региона и че всяка заплаха за кралството дестабилизира региона. САЩ и Саудитска Арабия неведнъж обвиниха Иран, че стои зад атаките, за които отговорност пое йеменското движение на хусите – съюзници на Иран, които се сражават срещу оглавявания от саудитците алианс в гражданската война в Йемен. Пентагонът обяви, че като „отбранителна“ мярка ще изпрати в Саудитска Арабия стотици американски пехотинци в добавка към противовъздушното и противоракетното оборудване. Защо държава, която за периода 2014-2018 г. е била най-големият вносител на оръжия в света (според доклад на Стокхолмския международен институт за изследване на мира), толкова много се нуждае от помощ? Миналата година САЩ са доставили 88 на сто от всичкото въоръжение, продадено на страната. Към края на 2018 г. на Саудитска Арабия се е падал дял от 12 процента от оръжейните доставки в света. Тя очевидно не се нуждае от повече военно оборудване от САЩ, за да се защити от атаки с дронове. За какво са й тогава на страната – замесена в една военна кампания в Йемен и изглеждаща толкова уязвима за нападения, че се нуждае от постоянна защита – толкова много оръжия? Целта е да се купуват оръжия, а не да се дислоцират. Тези многомилионни покупки поддържат търговските връзки със западните съюзници, от които са внасят оръжията и които в замяна си затварят очите за нарушенията на правата на човека, убийствата и отвличанията в Саудитска Арабия, защото на карта са заложени твърде много пари. Цялата външна политика на Саудитска Арабия се основава на купуването на приятели и мълчание. Така че саудитците трябва да продължат да заиграват с опасенията на САЩ от Иран, с което да гарантират, че оръжието на техния бодигард винаги е „заредено и готово за стрелба“, както агресивно обяви Тръмп в Туитър след атаките с дронове. По същото време саудитците продължават да дестабилизират региона с намесата си във вътрешните работи на други арабски страни, като пращат оръжия на други диктатури в Близкия изток и Северна Африка и водят в социалните медии агресивни кампании на заплахи и дезинформация. Туитър дори блокира един саудитски акаунт миналата седмица. И все пак страната бива възприемана като уязвим невинен и опора срещу хаоса в Близкия изток. Войнствена до крайности и все пак осъзнаваща, че е много малко вероятно да пострада от последиците на своята свадливост, Саудитска Арабия понастоящем е притисната между ескалиращите конфликти с Иран, Катар и Йемен, подкрепата за военните режими в в Судан и Египет, хаотичната намеса в Ливан и продължаващото финансиране на произволни твърдолинейни саудитски авантюри по целия свят. Саудитите няма да тръгнат на война с Иран, но САЩ може да направят това от тяхно име. Междувременно саудитите гледат отстрани, както винаги – разглезен и безнаказан провокатор в Близкия изток.  ", "date": "2019.09.25", "title": "Саудитска Арабия няма да нападне Иран, но може да плати на друг да го направи"}
{"url": "http://www.classa.bg/%D1%81%D0%B2%D1%8F%D1%82/item/400113-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-%D0%B1%D0%B0%D0%B9%D0%B4%D1%8A%D0%BD-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0-%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "През 2014 г. тогавашният вицепрезидент на САЩ Джо Байдън бе на предна линия в американските дипломатически усилия в подкрепа на крехкото демократично правителство на Украйна в стремежа му да отблъсне руската агресия и да изкорени корупцията. Затова имаше повдигания на вежди, когато синът на Байдън Хънтър бе нает от украинска газова компания. Белият дом на Обама заяви навремето, че няма конфликт, защото Хънтър Байдън е частно лице. Няма и доказателства за нарушения от нито един от двамата Байдън. Темата обаче се завърна под светлината на прожекторите след разкрития, че президентът Доналд Тръмп е подтиквал президента на Украйна да му помогне в разследването на евентуална корупция, свързана с Джо Байдън, който сега е един от фаворитите на демократите за побеждаване на Тръмп на изборите през 2020 г. Личният адвокат на Тръмп Руди Джулиани също прикани публично украинските власти да разследват Джо и Хънтър Байдън.     Хънтър Байдън бе избран за платен член на управителния съвет на „Бурисма Холдингс“ (Burisma Holdings) през април 2014 г. Основателят на компанията беше политически съюзник на проруския президент на Украйна Виктор Янукович, който беше отстранен от власт през февруари 2014 г. с масови протести. Свалянето на Янукович накара администрацията на Обама да предприеме бързи действия за задълбочаване на връзките с новото украинско правителство. Джо Байдън изигра водеща роля, като посещаваше Украйна и често разговаряше с новия ѝ, прозападен президент. Бизнес ролята на Байдън-младши предизвика загриженост сред борци срещу корупцията, че „Бурисма“ се опитва да си спечели влияние в администрацията на Обама. По онова време компанията извличаше природен газ на Кримския полуостров, който беше анексиран от Русия след свалянето от власт на Янукович. Хънтър Байдън отрече да е използвал своето влияние пред баща си в помощ на Бурисма. Той остана в управителния съвет на компанията до началото на 2019 г. и често се появяваше на енергийни конференции в чужбина като представител на интересите на „Бурисма“. В събота бившият вицепрезидент на САЩ заяви, че никога не обсъжда със сина си неговия бизнес в чужбина. Тръмп и съюзниците му обаче продължават да повдигат въпроса. Те споменават по-конкретно натиска, оказан от Байдън върху украинското правителство през март 2016 г. да уволни генералния прокурор Виктор Шохин, който преди това е разследвал собственика на Бурисма. Байдън представляваше официалната позиция на правителството на САЩ, която бе подкрепяна и от други западни правителства и от много хора в Украйна, които обвиняваха Шохин, че не е достатъчно суров към корупцията. Корупцията продължава да трови Украйна. През май новият президент на страната Володимир Зеленски встъпи в длъжност без никакъв политически опит, но с дръзки обещания да сложи край на корупционните практики. Някъде по това време Джулиани започна да търси контакти със Зеленски и сътрудниците му, за да окаже натиск да се извърши правителствено разследване на Бурисма и на ролята на Хънтър Байдън в тази компания. В интервю за телевизия „Фокс нюз“ на 19 май Тръмп заяви, че бившият украински генерален прокурор е бил „взел на мушка“ сина на Джо Байдън и затова бившият вицепрезидент на САЩ е настоял той да бъде уволнен. Няма доказателства за това. Сегашният генерален прокурор на Украйна Юрий Луценко бе цитиран през май от „Блумбърг нюз“, че не разполага с доказателства за извършени нередности от Байдън или сина му. „Блумбърг“ съобщи още, че разследването на „Бурисма“ не е било активно по времето, когато Байдън е оказвал натиск за уволнението на Шохин.    ", "date": "2019.09.25", "title": "Тръмп срещу Байдън: Украинска връзка в президентската кампания"}
{"url": "http://www.classa.bg/%D1%81%D0%B2%D1%8F%D1%82/item/400114-%D0%B1%D0%B0%D1%80%D0%B0%D0%BD%D0%B5%D1%86-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D0%BF%D1%80%D0%BE%D0%BB%D0%B8%D0%B2-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "Виктор Баранец, военен кореспондент на вестник “Комсомолская правда”, заяви, че ядрената война между САЩ и Русия ще означава \"смърт за САЩ\". Според експерта Руската федерация разполага с достатъчен арсенал , за да създаде пролив между Атлантическия и Тихия океан. Не си струва да отричаме, че и Русия ще пострада силно в случай на такъв конфликт, но огромна територия говори в нейна полза, върху която може да бъде изградена наново цялата необходима инфраструктура. В същото време трябва да се разбере, че Москва не стои на едно място и постоянно усъвършенства оръжията си. В същото време Вашингтон няма тактическите и техническите характеристики на някои видове руски оръжия.     “Не можете да мислите, че имаме само шахтни ракети. Има както мобилни установки, така и на бомбардировачи. Има атомен флот, на борда на всяка подводница има 16 ракети, които имат полетни мисии, където са посочени ключови американски градове. Разполагаме с „Калибър“, ракети Х-101 “, подчерта Баранец. В Съединените щати провеждат анализи по този въпрос и правят определени прогнози. Но според експерта всъщност всички тези „изследвания“ са допълнение към информационната война. В повечето случаи такава информация се предоставя, за да се оправдае увеличението на военния бюджет, както и да се обоснове допълнителното разполагане на ракети с ядрени бойни глави в Европа. В тази ситуация трябва да се помни, че в случай на конфликт, не само САЩ ще бъдат ударени от руски ракети, но и онези държави от европейския континент, които приемат американски ядрени оръжия на своя територия. С други думи, в резултат на Третата световна война половината планета ще бъде унищожена. Предимството на Русия в този случай е наличието на системата “Периметър”. Ако има атака срещу Руската федерация, тя незабавно ще се активира и ще пусне в действие руския ядрен арсенал.    ", "date": "2019.09.25", "title": "Баранец предсказа пролив на мястото на САЩ в случай на ядрена война с Русия"}
{"url": "http://www.classa.bg/%D1%81%D0%B2%D1%8F%D1%82/item/400115-%D0%B7%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D1%8F%D0%BC%D0%B0-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%BE%D1%82-%D1%82%D0%BE%D0%B2%D0%B0", "text": "Това е същинско политическо земетресение. Британският Върховен съд нанесе на Джонсън унищожителен удар, обявявайки принудителната парламентарна ваканция за незаконна.  Сега на него му остава само едно: да подаде оставка.       Високомерие - това е първата крачка преди пропастта. Високомерие е да пренебрегваш конституционните правила, които във Великобритания заместват Основния закон. Високомерие е да пренебрегваш законите и независимостта на съда. Високомерие е да пренебрегваш парламента с неговите правила и задачи. Борис Джонсън смяташе, че стои над всичко това и като някой авторитарен управник ще може с бича да наложи своята идея за Брекзита. Но решението на Върховния съд се стоварва като секира върху антидемократичните амбиции на премиера. Върховните съдии в Лондон взеха единодушно решение, което никой не очакваше. Те обявиха разпореждането за принудителната парламентарна ваканция за незаконно от начало до край. Не мина и час - и първите депутати символично се върнаха на банките си в Долната камара. Само едно нещо Върховният съд спести на Джонсън:  констатацията, че е излъгал кралицата, когато ѝ е препоръчал да изпрати парламента в принудителна ваканция. Но аргументите към решението намекват за тази лъжа. Това е битка между „майката на всички парламенти“ и „бащата на лъжите“ - тази въздействаща метафора използва един от ищците по време на производството пред Върховния съд. От тази битка парламентарната демокрация излиза като победителка. Сега дълг на депутатите е да потърсят отговорност от правителството. А премиерът не може току-така да заобиколи това право и това задължение, просто защото не му допада - и да използва някакъв фалшив претекст. Изходът е само един: оставка Решението на съда е много повече от унищожителен политически удар върху Борис Джонсън. То веднъж завинаги постановява, че изпълнителната власт не може да променя баланса на силите между парламент и кабинет по свое усмотрение. Действията на правителството винаги и при всякакви обстоятелства могат да бъда проверявани от парламента. Британски юристи твърдят, че това е същинско политическо земетресение, защото този принцип за пръв път се утвърждава с решение на Върховния съд, което има силата на закон. При нормални обстоятелства това решение трябва начаса да доведе до оставка. За пръв път в британската история Върховният съд установява, че министър-председателят е действал противозаконно при решаването на един толкова елементарен въпрос. Но Борис Джонсън невярно ще се вкопчи в принципа си, че нахалството винаги побеждава. Тъй че сега опозицията трябва да се сплоти и да тури край произвола на „Даунинг Стрийт\". Най-добрият изход от задънената улица би бил сформирането на преходно правителство. Това ще помогне и за всички следващи стъпки, свързани с Брекзита. За своя кратък мандат Борис Джонсън нанесе на демократичните институции в страната повече щети, отколкото други за цяло десетилетие. Той демонстрира пълно незачитане на законите и правилата във Великобритания и направо ги стъпка в калта. Стигна се дори до една уникална ситуация: самият Джон Мейджър, съпартиец на Джонсън и премиер на страната до 1997 година, беше един от ищците срещу сегашния премиер пред Върховния съд. Тъй че сега самата Консервативна партия би трябвало да спасява последните трошици доверие към себе си, като прояви активност и по своя воля се раздели с унищожителя на своите ценности и принципи. Отделният човек не е безсилен Върховният съд потвърди черно на бяло правата на парламента, но решението му съдържа и още един окуражаващ аспект. То показва, че отделните граждани не са безпомощни, когато се опълчат срещу съсипването на демократичните принципи. Една жена от бизнес-средите на име Джина Милър, с цената на лични и финансови жертви, за втори път се вдигна на битка за опазване на парламентарната демокрация пред Върховния съд - и за втори път спечели. Тъкмо тя се пребори за този процес, и тъкмо нейният адвокат успя с изключително ясна аргументация да убеди съдиите. Примерът на Джина Милър показва, че си струва да се бориш, че отделният човек не е длъжен просто да преглътне горчивия хап, когато правителство тръгне да демонтира демокрацията. А Борис Джонсън, който смяташе, че се е издигнал над законите, сега би трябвало засрамено да подвие опашка и да се скрие някъде. Задача на опозицията сега е да сложи кръст на всичко това и да гарантира, че Джонсън трайно ще изчезне от политиката. И ако може някак, по примера на Древния Рим, да изпрати в пълна забрава името му. Защото за един толкова суетен премиер няма по-страшно наказание от това.  ", "date": "2019.09.25", "title": "За Борис Джонсън няма по-страшно наказание от това"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400116-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D0%B2-%D1%81%D0%BE%D1%84%D0%B8%D1%8F-%D1%81%D0%B0-%D0%BF%D0%BE%D1%87%D1%82%D0%B8-%D1%80%D0%B0%D0%B2%D0%BD%D0%B8,-%D0%B0-%D0%B1%D0%B0%D0%BB%D0%BE%D1%82%D0%B0%D0%B6%D1%8A%D1%82-%D1%8F%D1%81%D0%B5%D0%BD-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81%D1%80%D0%B5%D1%89%D1%83-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0", "text": "Предстои изключително оспорвана битка за София между Мая Манолова и сегашния кмет на столицата Йорданка Фандъкова. Схватката ще бъде трудна, тежка и мръсна. Това е мнението на Димитър Ганев от изследователски център Тренд, изразено в интервю за агенция БГНЕС. Според него тонът вече е бил зададен с публикуването на вулгарните снимки на приятелката на арх. Борислав Игнатов, кандидатът за градоначалник на Демократична България. Няколко са сигурните неща. На първо място, в София ще има балотаж и той ще е между Фандъкова и Манолова, категоричен е Ганев.     Според него резултатите от Европейските избори са показали, че двете най-силни партии в София са ГЕРБ и БСП. \"Разликата между тях в столицата беше по-малка, отколкото в страната. Силите тук са по-изравнени, отколкото на национално ниво. На трето място – Фандъкова и Манолова са двете най-рейтингови фигури, съответно в дясното и лявото пространство. Няма нито един политик от ГЕРБ, а и от т.нар. „градска десница“ или либерално пространство, който да има толкова високо одобрение колкото Фандъкова. При Манолова нещата изглеждат по същия начин. Няма фигура в лявото пространство, дори президента Румен Радев, който да е с по-висок рейтинг от нея\", казва политологът от агенция Тренд. Ганев подчертава, че и на Фандъкова, и на Манолова няма да им стигнат привържениците на ГЕРБ или на БСП, за да спечелят тези избори. \"На балотаж привържениците на двете политически партии ще са добра основа, но над тях трябва да се привлекат още. Ключова роля ще имат привържениците на „Демократична България“, която ще бъде трета политическа сила. Тя ще има няколко представителя на тези избори – Борислав Игнатов, Борис Бонев и Десислава Иванчева. Много е важно тези хора как ще решат да гласуват на втория тур, защото няма да имат свой представител на балотажа\", казва политологът. Според него е важно и как ще реагират симпатизантите на ВМРО. \"Впускането на Ангел Джамбазки в надпреварата говори, че партията ще успее да мобилизира всичко налично, даже ще мобилизира и допълнително гласове. Най-вероятно те ще имат четвъртия резултат в София\", твърди той. Според изчисленията на Димитър Ганев при около 1 млн. избиратели в София може да се очаква висока избирателна активност на първи тур – 55-60%, което е 550 000 – 600 000 гласа. \"На втория тур активността ще бъде по-ниска, но не с много. Вотът ще бъде много оспорван. Вероятно мобилизацията ще бъде пълна в двете партии. На балотажа се очаква активността да бъде 45-50%, това са 450 000 – 500 000 гласа. Около 250 000 – 270 000 гласа ще трябват на Манолова или Фандъкова, за да стане кмет. Нито БСП, нито ГЕРБ разполагат с такъв електорат в столицата. Той е два пъти по-нисък, отколкото им е необходим. ГЕРБ са малко над 100 000, а БСП под 100 000. За балотажа ще стои въпросът как Фандъкова и Манолова да привлекат допълнително между 120 000 и 150 000 гласа извън тези от партиите им, за да спечелят битката\", казва той. Според Ганев колкото и да е мажоритарен този сблъсък, зад двете дами стоят огромни партии, които винаги са били основното. Той уточнява и че на първи тур ще са необходими над 100 000 гласа на даден кандидат, за да достигне до втория тур на изборите в София. \"В Столичния общински съвет нито една партия няма да има мнозинство. ГЕРБ ще бъдат далеч от този резултат. Досега те имаха 30, за мнозинство им трябваха 31. В СОС и ГЕРБ, и БСП няма да имат числено мнозинство. Как ще се формира коалицията в общинския съвет, каква коалиционна конфигурация ще се избере, от това зависи как ще изглежда София след 4 години. Ако някой от двата кмета не успее да формира мнозинство, това ще блокира работата на общината в следващите няколко години и не ни чакат реализацията на грандиозни планове. Много важни са и изборите за общински съвет, защото без тази институция, кметът нищо не може да направи. Общинският съвет ще бъде доста разпръснат. Ще има доста партии с представителство, защото за да се влезе в съвета, ще са необходими между 6000 – 7000 гласа. Не малко партии ще успеят да прехвърлят този праг\", смята политологът. Според Ганев със сигурност в следващия СОС всяко едно решение ще минава много по-трудно, отколкото през отиващия си мандат и това предполага тежка политическата търговия в местния парламент. \"Ако  ГЕРБ  имат  между 21 и 24 общински съветника , ще им трябват още 6-7 до мнозинство. Най-вероятно първо ще се обърнат към ВМРО. Ако тогава отново няма мнозинство, ще се търси и от други. При БСП ситуацията е още по-тежка. Ако Мая Манолова стане кмет, основната част от групата, която ще я подкрепя, ще бъде на  БСП , но те  ще имат между 17 и 20 съветници . Откъде ще дойдат останалите. На тези въпроси никой няма да отговори преди изборите, но това е ключово. Може да се стигне и до ситуацията кметът да не разполага с мнозинство или да има „плаващи“ мнозинства, което ще забавя и блокира определени инициативи\", смята представителят на изследователски център Тренд.", "date": "2019.09.25", "title": "ГЕРБ и БСП в София са почти равни, а балотажът ясен - Манолова срещу Фандъкова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400117-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%B5%D1%84%D1%80%D0%BE%D1%81%D0%B8%D0%BD%D0%B8%D1%8F-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D0%B9%D1%81%D0%BA%D0%B0", "text": "  През петия век живял в Александрия един добър християнин на име Пафнутий. Той бил твърде богат, уважаван заради благородството си от всички. Жена му също така била добра християнка. Но нямала деца дълго време. Пафнутий правел много благодеяния на бедните, изобщо на нуждаещете се. Най-после му се родила дъщеря, която нарекли Ефросиния. Родителите й дали хубаво образование. На 12 години, след като се лишила от майка, дъщерята станала предмет на най-нежни грижи от страна на бащата. Умна и красива, като поотрасла още, тя пленявала младежите. Любвеобилният баща, като направил избор между момците, обещал да я даде на един младеж, който се отличавал както с образованието, така и с благородството на сърцето си. Но блажена Ефросиния, възпитана от ранни години в благочестие, искрено копнеела да живее само за Господа. И правела всичко, за да се изпълни това нейно желание.     Един от братята в манастира, на който Пафнутий редовно давал помощи, бил пратен от игумена Теодосий да покани благодетеля да дойде на храмовия празник в светата обител. Той обаче не заварил Пафнутий в дома му. Видял се с дъщеря му. Ефросиния го разпитала подробно за манастирския живот. Открила му, че много желае да се посвети в служба на Бога. С тъга му казала и това, че баща й, който много я обичал, вече я обещал на един момък. При това положение нямало да се съгласи да я пусне в манастир. Монахът й обяснил предимствата на девството. Прекарала нощта в молитва. Усилено молила Бога да се изпълни над нея неговата света воля. Ефросиния чувствала, че Бог желае тя да посвети живота си Нему. На празника старецът – йеромонах дошъл при нея. Говорил й дълго за значението на християнското самоотречение. Остригал косата й и я облякъл в монашески дрехи. Оставало само да отиде в някой манастир. Но в кой? В зевически манастир баща й би могъл да я намери. Облечена в дрехи на монах Ефросиния се явила в Теодосиевия манастир и се представила като евнух Смарагд. Като застанала пред игумена Теодосий, Ефросиния казала, че е евнух, който е служил при царския двор, но, притеснен и отегчен от светската суета, дошъл в манастира да спасява душата си. Теодосий поверил младия монах Смарагд на опитния духовник Агапит, който да го ръководи в духовния живот. Красотата на Смарагд, истинска женска красота, станала предмет на смущение за някои манастирски братя, които още не били победили своите немощи. Това си смущение те изразили и пред игумена. Това станало причина Теодосий да повика при себе си Смарагд. Предложи му да живее в самотна килия. Ефросиния приела съвета с радост. В тая килия, която приличала на затвор, тя живяла подвижнически, в пост и молитва, до края на земните си дни. През това време бащата идвал много пъти в манастира, разкривал скръбта си по изгубената своя дъщеря и искал настойчиво от братята да се молят за откриване на следите й. Веднъж той изливал пред игумена скръбта си особено силно. Теодосий го запитал, дали не иска да побеседва с един благочестив брат, който в миналото бил служител в императорския двор. Пафнутий приел веднага това предложение. По това време Ефросиния била постигнала вече голям духовен напредък. По заповед на игумена Агапит завел Пафнутий при затворника Смарагд. Като видяла баща си, Ефросиния заплакала. Но Пафнутий не я познал. От бдения и сълзи красотата й била повяхнала. Лицето й било покрито с монашеско було. Дълго беседвала тя с баща си. Говорила му за вечността и небесната слава, за смирението и чистотата, за любовта и милосърдието – високи добродетели, които приближават до Бога, Който е безкрайната благост. Говорила му също, че любовта към децата не трябва да стои по-високо от любовта към Бога, ме временните скърби, ако се понасят търпеливо, усъвършенстват душата за Небето. Уверявала го, че подир толкова молитви и при Божията благост дъщерята му непременно ще бъде намерена, ако е надобър път, и че каквото и да се случи – Господ ще го утеши в свое време. Беседата на дъщерята оживила дълбоко натъжената душа на бащата. След като се разделил с нея, Пафнутий пак се явил пред игумена и му казал: - Аз получих толкова много полза от тоя брат, като че намерих дъщеря си! За света Ефросиния – тая чиста девица – не е било леко да живее сред общество от мъже. Особено тежко е било за нея свиждането й с нейния нежен баща. Тя гледала душевните му страдания и страдала не по-малко от него. Св. Ефросиния се борела с природата си. С пост, молитва и помощта на Божията благодат тя победила. Тъй прекарала 38 години в манастира, в самотната си килия – затвор близо до манастира. Дните на земния й живот свършвали. Тя легнала тежко болна. В това време баща й пак дошъл в манастира. Узнал за тежката болест на Смарагд. С дълбока скръб говорел, че смъртта на Смарагд ще бъде за него втора загуба след загубата на дъщеря му. Твърдял, че само нему дължи оная покорност на Промисъла, с която понасял загубата на дъщеря си. Пафнутий изпросил от игумена разрешение за свиждане със затворника за последен път. Преподобна Ефросиния, която вече чакала последния час на земния си живот, помолила баща си да остани три дни в манастира. Обещала да му открие нещо неочаквано. Бащата предполагал, че затворникът е имал видения за дъщеря му. И останал да чака. След три дни пак дошъл при отиващия си от тоя свят Смарагд. Тогава светата девица му открила, че той се намира в килията на дъщеря си. Сломена до крайност от болестта, тя му заявила, че оставила годеника си и него заради Господа. Тя помолила баща си да не позволява на никого да се допира до нея. Поискала от него сам да измие тялото на грешната си дъщеря. Накрай го помолила да подари на манастира имуществото, което могло да й принадлежи. След това блажено починала в прегръдката на баща си. Това станало около 445 година. Открилата се тайна за тъй дълго търсената дъщеря произвела на бащата потресаващо действие. Смъртта й окончателно го сломила. Със силен вик той паднал безчувствен на пода. По това време Агапит бил някъде вън от килията. Като чул вика, той се втурнал в килията и свестил бащата. Веднага след това съобщил на игумена за станалото. Скоро се събрали около тялото на преподобна Ефросиния всички братя. Тайната станала известна на цялото манастирско братство. Всички въздали хвала на Бога, че дал сила за победа в една толкова трудна борба. Пафнутий подарил значителна част от имението си на манастира. Останалата част раздал на бедни хора. Решил да прекара остатъка от живота си в килията на дъщеря си. Тук живял 10 години. Умрял на същата оная рогозка, на която починала дъщеря му. Погребали го с чест до гроба на неговата дъщеря. Братята установили всяка година да честват паметта на благочестивия баща и на неговата скъпа дъщеря, преподобна Ефросиния. Дивната Божия благодат се проявила чрез мощите на света Ефросиния още в деня на смъртта й. Само няколко часа след смъртта й един от манастирските братя, сляп с едното око, се помолил горещо на преподобната и изведнъж прогледнал.", "date": "2019.09.25", "title": "Св. преподобна Ефросиния Александрийска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400118-25-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1396 г. - Султан Баязид I разгромява кръстоносната армия на унгарския крал и император на Свещената римска империя Сигизмунд Люксембургски в Битката при Никопол, и продължава настъплението си в Европа.     1513 г. - Испанският конкистадор Васко Нунес де Балбоа става първият европеец, достигнал Тихия океан.   1768 г. - Руско-турска война (1768-1774): Султан Мустафа III обявява война на Русия.   1794 г. - Oснован e град Одеса.   1869 г. - В Браила (Румъния) е създадено Българското книжовно дружество (БКД), трансформирано по-късно в Българска академия на науките (БАН).   1918 г. - Подписан е Берлинският протокол между представители на Царство България, Германия, Австро-Унгария и Османската империя, с който Северна Добруджа е предададена на Царство България.   1923 г. - Започва боят при гара Бойчиновци - едно от най-големите сражения по време на Септемврийското въстание в България.   1974 г. - Група учени излизат със съобщението, че продължаващото използване на аерозоли може да доведе до образуване на дупка в озоновия слой на атмосферата на Земята, покачване на температурата на планетата и рязък скок в раковите заболявания.   1990 г. - България става член на Международния валутен фонд и на Световната банка.   1998 г. - Бордът на директорите на Международния валутен фонд одобрява шестото тригодишно споразумение с България, според което на страната се предвижда да бъдат отпуснати 840 млн. долара.  ", "date": "2019.09.25", "title": "25 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400119-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2%D1%8A%D1%80%D1%85%D1%83-%D0%BA%D0%BE%D1%81%D1%82%D0%B8", "text": "\" \"   С тези думи бившият депутат Христо Монов, баща на убития Андрей Монов, се обърна по телефона към гостите в студиото на предаването \"Панорама\" в петък, 20 септември. Призивът му дойде, след като позиции по темата с предсрочното освобождаване на осъдения за убийството Джок Полфрийман изразиха представители на ГЕРБ (Тома Биков) и БСП (Драгомир Стойнев). Естествено, и двете позиции бяха против решението на съда, а възмущението от него бешеизразенос помощта на думи като \"скандално\" и клишета като \"не е добър ден за съдебната система\". Защо \" естествено \" ? Защото предсрочното освобождаване на Джок Полфрийман даде тема, от която могат да се натрупат евтини политически активи седмици преди местните избори. Оставяме настрана сложните и без съмнение разнопосочни дебри на юридическата страна на казуса. Самият Христо Монов има намерение да се бори срещу решението - с жалба до прокуратурата и митинг на 26 септември. Като баща на жертвата тези действия са логични. Това, което буди недоумение, но едва ли еособена изненада, е как казусът се оказва впрегнат като партийно оръжие. Представен по правилният начин, този юридически въпрос се превърна в политическа възможност. Представители на няколко партии скочиха срещу съдебното решение не заради загриженост от частния казус около едно убийство отпреди 12 години, колкото заради възможността да се представят като защитници на общественото мнение и изразители на недоволството, което по техни думи е обзело масово българските (избиратели) граждани. За тяхно съжаление, предизборните им съперници не влизат в конфликт по същество. Единствената възможност остава всички да са единодушни (т.е. да са против освобождаването на Полфрийман), да атакуват задружно конкретния тричленен съдебен състав, взел решението, и по този начин да блеснат като рицари на възмездието! Пък накрая кой колкото подкрепа си спечели с това, толкова. С други думи - да \" правят политика \" на базата на едно убийство. Най-далеч от всички обаче отидоха от \"Атака\". След като редовните спорове с НФСБ и ВМРО доведоха до отстраняването им от парламентарната група на \"Обединени патриоти\" и запращането им в девета глуха на политическия живот, Волен Сидеров и компания имаха нужда от тема, която да се опитат да оседлаят, за да получат отново жизненоважното за всяка политическа сила медийно и обществено внимание. Спряха се именно на случая с освобождаването на Джок Полфрийман. С протест пред Съдебната палата искат връщане на австралиеца в затвора и оставка на Калин Калпакчиев - председателят на съдебния състав от Апелативния съд, който взе решението за предсрочното освобождаване. Ако последните около 15 години са ни научили на нещо, то е, че Волен Сидеров е опортюнист, който знае как да се възползва от момента. Този случай не е различен. И сега, ей така - между другото, по време на протеста председателят на \"Атака\" реши да обяви официално, че се за кмет на София. Все пак всички онези камери и микрофони вече са били на място, за да отразят протеста - защо да не бъде свършена и малко партийна работа? Демонстрацията по повод съкратената присъда за смъртта на Андрей Монов премина към агитация за плановете на Волен Сидеров за забрана на гей-парадите и премахване на \"паяците\" в София. Теми, които не изглеждат особено в духа на протеста, за който \"Атака\" и медиите се бяха събрали пред съдебната палата. Но \"поводът\" е едно, \"причината\" да се стигне до това събитие – очевидно съвсем друга. Явно върху кости може да се прави не само политика, но и да се гради цяла предизборна кампания. Изводите са ясни. Първо, че популизмът очевидно не е запазена територия само за политическите сили, които традиционно го използват. Второ, че въпреки това точно тези сили го използват най-умело и може би - най-безсрамно. И трето, че \"Атака\" не са гледали последната \"Панорама\". Или простичкият призив на един почернен баща не е била достатъчен аргумент да не преследват собствения си интерес.", "date": "2019.09.25", "title": "Политика върху кости"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400120-28-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%B2%D1%81%D0%B5-%D0%BE%D1%89%D0%B5-%D0%BC%D0%B8%D1%80%D0%B8%D1%88%D0%B5-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6%D0%BA%D0%B8-%D0%B4%D1%83%D1%85", "text": "Нека бъде гръндж! За изминалите 28 години от създаването си, Nevermind на Nirvana и до днес остава един от онези албуми, за които можем да кажем, че са успели да променят историята на музиката. Не защото Nirvana са единствените в грънджа. Още повече - Nevermind е вторият им студиен албум. Именно той обаче успява да се превърне в символ на цялото движение на гневни, раздърпани младежи, които гледат света под вежди и не се притесняват да изкрещят с все сила в лицето на позьорщината, на сивотата и на глупаво напудрения мейнстрийм. Краят на 80-те носи със себе си победата на \"Американския начин на живот\" - време на свръхмачо култура, свръхсекси жени, кожени панталони и топирани коси за всички. От цялата тази показност и поза се появява грънджа - своеобразен противовес на тази култура. Той превзема рок сцената, доминирана към момента от шумните глем банди, и налага друга посока - посока на развлачени дрехи, на гневни текстове, които търсят смисъла в цялото объркано съществуване на този свят, на силно, ударно звучене, доближаващо се до голяма степен до пънка... Грънджът дава алтернативата на музиката досега. Първоначалната идея на Nirvana е била този албум да бъде кръстен Sheep - заради всички онези \"овце\" и \"илитерати\" пред телевизорите, които се оставят да бъдат направлявани от масовата култура. С това групата е искала да изрази и позицията си по отношение на водената по това време война в Персийския залив. Впоследствие обаче то се променя на Nevermind - \"Няма значение\" - не по-малко силно послание за едно цяло поколение. За посланието помага изключително много и до днес иконичната обложка с бебето в басейна, опитващо се да хване банкнота от 1 долар. Бунтът срещу комерсиализма се пренася в 90-те с пълна сила. Със звук от резки китари, бърз ритъм и много подскачане. Албумът е толкова популярен, че успява да направи нещо немислимо до онзи момент - да задмине Майкъл Джексън в класациите, отваряйки врата на тази нова вълна на контракултура, която скоро след това ще превземе за кратко света. Това са музика и култура, правени сякаш да дадат образ на тийнейджърската мрачност и неразбиране и Nirvana се справят с това по прекрасен начин. От тяхната музика наистина мирише на младежки дух (ако и едноименната песен да е кръстена по-скоро на дезодоранта, на който Кърт Кобейн мирише по това време). Резултатът от всичко това е креслив - като светът на един млад човек, който не знае какво се случва в собствената му глава, бесен е на света и на собствените си демони и несигурност. Израз на усещанията на младия човек, който се бори да не полудее в заобикалящия го свят. Nevermind е буен и бунтовен протест срещу установеното положение - викът на новото десетилетие, което до голяма степен ще премине под знака парчетата от албума. Днес, почти 30 години по-късно, в една безумно различна среда, те успяват да останат релевантни и актуални. А изгубените тийнейджъри по целия свят продължават да слушат Nirvana.", "date": "2019.09.25", "title": "28 години по-късно все още мирише на младежки дух"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/400121-%D0%BA%D0%B0%D0%BB%D0%B8%D0%BD-%D0%BA%D0%B0%D0%BB%D0%BF%D0%B0%D0%BA%D1%87%D0%B8%D0%B5%D0%B2-%D0%B8-%D0%B2%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D0%BE%D0%B2%D0%B0-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BF%D1%80%D0%B8-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B6%D0%BE%D0%BA-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD", "text": "Решението на тричленен състав на Апелативен съд-София  , осъден на 20 години за убийството на студента Андрей Монов и опита за убийство на негов приятел, шокира цялото общество, основно поради липсата на основателни мотиви, които да подкрепят съдебния акт.     Това е причината реакциите на близките на жертвата, на представители на различните власти, а и на по-голямата част от гражданите, да са фокусирани върху взелите решението магистрати и особено спрямо двама от тях – докладчикът по делото Весислава Иванова и председателят на състава Калин Калпакчиев. И двамата са известни не толкова с работата си като съдии, колкото с опитите да влияят върху управлението и кадруването в съдебната власт чрез участието им в ръководството на политически зависимия Съюз на съдиите в България (ССБ). След като бе член на предишния състав на Висшия съдебен съвет (ВСС), от близо година Калпакчиев е председател на магистратската организация, а преди това Весислава Иванова бе неин изпълнителен секретар.  Не са един или два случаите, в които ССБ и друга неправителствена организация, фокусирала интерес в съдебната власт – Български хелзинкски комитет (БХК), са излизали с общи становища, декларации и призиви по въпроси, свързани с дейността на прокуратурата и съдилищата. Наред с това ССБ и БХК са бенефициенти по проекти, финансирани от едни и същи чуждестранни донори, като \"Америка за България\", \"Отворено общество\" и други.     Всичко това показва много сериозната икономическа и идеологическа обвързаност между ръководствата на ССБ и БХК, която при други обстоятелства би могла да се разглежда като част от естествения демократичен процес в страна-членка на Европейския съюз, освен ако от тази симбиоза не произлизат и подобни решения, като това за предсрочното освобождаване на Джок Полфрийман.     В случая с Калин Калпакчиев има и утежняващо обстоятелство, тъй като са налице определени факти, които могат да бъдат тълкувани като конфликт на интереси и пораждат съмнения за изначална пристрастност на председателя на съдебния състав по конкретното дело. Същото се отнася и до докладчика Весислава Иванова.     е посочено, че при разглеждането на искането за условно предсрочно освобождаване на австралийския гражданин, съдебният състав взима под внимание изразената положителна характеристика, дадена от председателя на БХК (Красимир Кънев), отнасяща се до \"поправянето\" на Джок Полфрийман в затвора. Оказва се, че ръководеният от Красимир Кънев БХК не веднъж, а цели два пъти приема номинацията на Калин Калпакчиев в ежегодния конкурс \"Човек на годината\" и нещо повече – два пъти го и награждава. Така се оказва, че  , а после   Калпакчиев получава две втори награди в конкурс, организиран от БХК.      Важна подробност е, че между първото и второ отличие на Калпакчиев, през 2015 г., БХК първоначално допусна, но заради негативен обществен отзвук бе принуден да оттегли номинацията на самия убиец Джок Полфрийман в конкурса \"Човек на годината\". От сайта на инициативата се разбира, че анулирането на номинацията на Полфрийман е било единствено в лично качество, защото през 2015 г. създадената от него затворническа неправителствена организация, в която членуват ефективно изтърпяващи наказания престъпници,   \"Човек на годината\".     Справка в сайта на БХК показва, че организацията системно е настоявала за преразглеждане на присъдата на Джок Полфрийман. Нещо повече, БХК дори е изразявала остро негативната си оценка по повод неговото осъждане. През 2011 г. от БХК излизат с информация по повод решение на Апелативния съд, подписана от Красимир Кънев, озаглавена по следния начин:  През 2013 г. Красимир Кънев представя и собствен преразказ на книгата на австралийската журналистка Белинда Хокинс, посветена на осъждането на Полфрийман в България, което според авторката е било неправилно.   по повод книгата:  Публикацията на Кънев излиза през април 2013 г. Същата година Калин Калпакчиев получава първата си награда \"Човек на годината\" на БХК от неговия председател - Красимир Кънев.     Що се отнася до докладчика по делото Весислава Иванова, прави впечатление, че в продължение на години БХК следи с интерес нейната политическа активност, като множество изявления, коментари и интервюта на съдийката са препечатвани и цитирани в бюлетин на организацията. Нещо повече,  за \"Правата на човека в България\". Изготвянето на документа е финансирано по проекти на \"Отворено общество\" и на Норвежкия финансов механизъм. Дали и какъв хонорар е получила съдия Иванова - не е известно, тъй като в   пред Инспектората на съдебната власт ангажиментът й към БХК не е деклариран. Доказването на конфликт на интереси е трудно постижимо, предвид законодателната уредба, макар фактите да са повече от красноречиви. А и Инспекторатът към съдебната власт в този си състав многократно вече е демонстрирал пълната липса на сетивност по казуси като този, при които данни за обвързаност на съдебния състав с една от страните по делото са налице. Особено, ако се добави и друг факт –   Адвокатът е включен в една от софийските и във видинската листа на коалицията, ръководена от бившия правосъден министър Христо Иванов. А близостта на Калин Калпакчиев и Весислава Иванова с партията на Иванов е добре известна и многократно документирана през годините.     Логично възниква и следващият въпрос – щеше ли да е такова решението, ако друг състав на Софийския апелативен съд бе гледал делото? Задоволителен отговор би могъл да се даде, ако се изяснят фактите около формирането на съдебния състав, както и по какъв начин делото е разпределено именно на него. Тези отговори трябва да даде ръководството на Апелативен съд-София, което трябва да разясни и защо се стигна до странния момент, че решение по толкова чувствителен казус се взе \"на тъмно\". Твърдението на съдебния състав, че заседанията по делото са били открити може и да е вярно, но безспорен факт е, че нито една от водещите медии не е била информирана предварително за това, че се очаква произнасяне на решение по искането на Полфрийман за предсрочното му освобождаване. Този въпрос е от съществено значение, защото има множество индикации, че убиецът, неговата защита, а изглежда и тримата съдии, са искали решението да бъде обявено публично едва след взимането му. Най-малкото, защото обратното щеше да доведе до остра обществена реакция още преди провеждането на съдебното заседание.   И ако САС засега запазва мълчание по казуса, то \"странно\" е пасивното поведение на председателя на Върховния касационен съд (ВКС) Лозан Панов. Преди две години той разпореди незабавна проверка по търговско дело в САС, след като съдия се ожали от председателката на съда Даниела Дончева. Панов бе и безкрайно активен, когато ставаше въпрос за защита на интересите на подсъдимите за корупция - отстранената кметица на \"Младост\" Десислава Иванчева и нейната бивша заместничка, но в случая реакция, поне в петъчния ден, нямаше. При други обстоятелства Панов със сигурност можеше да поиска да се изясни как системата за \"случайно разпределение на делата\" е пратила делото при съдебния състав с председател Калпакчиев. Още повече, че разглеждането на делото от магистрати, очевидно свързани със застъпници на осъдения, може да потвърди съмненията, които правосъдният министър Данаил Кирилов изрази, за порочността на системата за разпределение на делата.      Решението на съдебния състав, начело с председателя на ССБ, поставя отново на дневен ред пагубната роля на политизирането на съдебната система, както и порочния модел на финансиране на определени магистратски организации от чуждестранни спонсори, с което се прикриват лобистки зависимости и натиск за постановяването на определени решения. Още повече, че са налице знаци, които насочват към предположението, че решението на съда е било предварително взето. Последното от общо три съдебни заседания пред Апелативния съд, проведено на 19 септември, започва в 11.02 часа, като освен изслушване на прокурора, представител на затворническата администрация, както и на защитата, думата взима и Полфрийман. На развален български той прави доста дълга пледоария. Към 12.00 часа съставът се оттегля на тайно съвещание, а в 13.47 часа съдебното заседание вече е приключило. За това време съдът е имал време да изготви решението си (самите мотиви са над 12 страници) и да ги обяви на страните. Около два часа по-късно медиите научават решението, което напълно основателно скандализира обществеността. Всъщност решението на Апелативния съд отменя това на състав на Софийския градски съд (СГС), с което на Джок Полфрийман е отказано условно предсрочно освобождаване. На базата на същите материали по делото.                      ", "date": "2019.09.25", "title": "Калин Калпакчиев и Весислава Иванова в конфликт на интереси при освобождаването на Джок Полфрийман"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400102-%D0%BD%D0%B0%D0%B9-%D1%80%D0%B0%D0%B7%D0%B2%D1%80%D0%B0%D1%82%D0%BD%D0%B0%D1%82%D0%B0-%D1%88%D1%83%D0%BC%D0%B5%D0%BD%D1%81%D0%BA%D0%B0-%D1%81%D0%B2%D0%BE%D0%B4%D0%BD%D0%B8%D1%87%D0%BA%D0%B0", "text": "59-годишната Сара С. е с мярка за неотклонение \"Задържане под стража\" с определение на Шуменския районен съд, с което е уважено искането на Районната прокуратура. Жената е с повдигнато обвинение за системно предоставяне на жилището си на различни лица за сексуални услуги. Престъплението по член 155, ал. 5 от НК е извършено в условията на опасен рецидив, тъй като Сара С. вече е осъждана ефективно за същото престъпление, и с користна цел. Тя е изтърпяла наказание лишаване от свобода за срок от 1 година и 8 месеца.      Според обвинението, Мадам Сара, както е известна обвиняемата, е извършила престъплението в периода от 9 до 18 септември тази година. От събраните до момента гласни и писмени доказателства, включително разпити на клиенти, които са се възползвали от терена на Мадам Сара, където били обслужвани от младо момиче, може да се направи обосновано предположение за авторството на деянието. Това, както и законовата презумпция за наличие на реална опасност обвиняемата да извърши друго престъпление и да се укрие, е било споделено и от състав на Шуменския районен съд, наложил й най-тежката мярка за процесуална принуда – задържане под стража. Определението на съда подлежи на обжалване пред Шуменския окръжен съд, съобщиха от пресцентъра на Апелативна прокуратура - Варна.", "date": "2019.09.25", "title": "Най-развратната шуменска сводничка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400103-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BD%D0%B0-%D0%BA%D0%B0%D0%BB%D1%8A%D0%BF-%D0%B3%D0%BE%D0%BB%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B8-%D1%83%D1%87%D0%B5%D0%BD%D0%B8%D1%87%D0%BA%D0%B0", "text": "Учителка по танци прелъстила своя ученичка, била хваната гола в леглото с жертвата и сега влиза в затвора за 26 години, информира \"Сън\". 41-годишната Лорън Дебенедета имала сексуални отношения с 15-годишното момиче в продължение на няколко седмици в студиото Haven Dance във Флорида през 2016 г.      Вторият баща на момичето ги заловил по време на акта в спалнята на тийнейджърката. Той дошъл да я провери, защото преди това казала, че е болна и си останала вкъщи.      Съдебните документи показват, че Дебенедета се е обадила на ученичката, питайки дали може да дойде, след като научила, че тя остава вкъщи. Жертвата казала на полицията, че връзката започнала веднага щом тя стартирала уроци в студиото.      По време на изслушванията в съда е станало ясно, че Дебенедета се е обаждала и канила тийнейджъра в офиса си по време на час като я „целувала по устата\" и „докосвала интимните й части\". Било разкрито също така, че учителката по танци е дала телефон на ученичката, за да могат да си обменят лични съобщения.      Момичето е разказало, че двете са правили секс в дома й, в къщата на Дебенедета и в студиото за танци. Дебенедета е призната за виновна по четири обвинения и съдът е постановил тя да престои 26 години зад решетките.      След този период тя ще бъде на петгодишна пробация за сексуални престъпления. Дебенедета основава студиото през 2013 г. То бе закрито малко след ареста.", "date": "2019.09.25", "title": "Заловиха на калъп гола учителка и ученичка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400104-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D1%81%D0%BC%D1%83%D1%82%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5", "text": "Американската супермоделка, актриса и дизайнерка Емили Ратайковски, публикува фотография в акаунта си в Instagram, направена докато се разхожда с кучето си Коломбо и смути поклонниците си. Повечето от абонатите на моделката се възхитиха на красотата й, но имаше и такива, които обърнаха внимание на вертикалната гънка на корема на Ратайковски.      „Тази гънка в средата изглежда странно!\", забелязва един от феновете на красавицата. „Каква пластична хирургия води до появата на вертикална линия по корема? Не се заяждам, наистина съм любопитен \", попита друг абонат. „Това не е пластична хирургия, а се нарича диастаза на мускулите на корема. Често се среща при жени след раждането на дете, а някои жени го имат генетично. Диастазата може да се коригира само чрез операция или процедури за тонизиране на мускулите \", обяснява трети потребител.", "date": "2019.09.25", "title": "Ратайковски смути феновете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400105-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Ще се възхищавате на собствените си успехи, които сте постигнали в много-кратки срокове. Далновидността, ще ви помогне да откриете таланти, за които не сте подозирали. Възможно е интересно предложение за продуктивна работа. Въпреки че, ако вече сте намери нещо подходящо, тогава не е необходимо, да променяте всичко наведнъж. Включете дипломацията, за да привлечете повече хора - целенасочени и упорити. Тези, които имат бизнес, ще получат добри доходи и ще могат да си позволят големи покупки. Възможно е спешно пътуване, затова се подгответе морално и финансово. Вечерта ви очаква романтична атмосфера и интимност. Най-накрая ще започнете да се занимавате с реални дела, а не само да мечтаете кога ще изтеглите печелившия билет. По отношение на финансите, бъдете по-активни, иначе парите ще ви се изплъзнат. Песимизмът е лош съветник в любовта. Тук трябва да бъдете инициатор на всичко, което се случва. Поканете на среща, човека, когото харесвате.   Очаква ви ден, в който неприятностите, ще са повече отколкото приятните събития. Задайте си реални цели, тогава късметът ще ви се усмихне. Необходимо е да оставите в миналото, всичко което ви пречи да работите пълноценно и уверено. Дори в личната сфера, трябва да живеете в настоящето и да не ревнувате любимия, от бивши възлюбени. Още рано сутринта, ще разработите такава тактика на поведение, че да завладеете целия свят. Да, много неща може да направите, но не се ласкайте твърде много. От заеми и кредити, се откажете, в противен случай в бъдеще, само ще ви дръпат назад. По-добре си намерете допълнителна работа. Ако имате успешни приятели, техните съвети няма да са ви излишни. Комуникирайте активно, преговаряйте и се отправете в командировка, ако обстоятелствата го налагат. Всичко, от което не се интересувате, оставете настрана. Това важи не само за делата, но и за хората, от които нямате полза. В семейния живот, ще трябва да отделите по-голямо внимание на домашните и финансовите проблеми. В трудна ситуация на работа, ще ви помогне колега. Не сте очаквали от този човек, такава подкрепа, защото връзката ви е напрегната? Както се казва, приятелите се познават в беда. Възможни са нови източници на доходи. Ако планирате ваканция, е добре да отделите пари за почивка. В крайна сметка, това ще ви зареди с енергия за цяла година напред. Потопете се в работата, така че никой да няма претенции към качественото и изпълнение. Ако това са творчески проекти, тогава е необходимо да обмислите, как да ги реализирате. Ако сте упорити, може да получите повече, отколкото сте мислили. Само не се оплаквайте, че нямате достатъчно пари.   Така ще се потопите във важните и трудни домакински дела, че близките ще бъдат възхитени. Ще гледате по-сериозно на задачите и ще сте настроени за успех. В любовта използвайте чара си, така няма да се съмнявате, че ви ценят. От инвестирането на пари в бизнеса на приятел, е по-добре да откажете. Едва ли ще имате полза от това. Възможно е да ви се струпат, доста домакински задачи. Всичко ще се развива прекрасно, така че не се вълнувайте. Но грешките във финансите, могат да доведат до криза. Полезни ще са всякакви процедури свързани със здравето, ако имате възможност посетете фитнес или басейн. В края на краищата, е нужно постоянно да укрепвате имунитетът. Трябва да слушате съветите, които ви дават другите. Ако те се окажат ефективни, тогава ги прилагайте не само в личната, но и в професионалната сфера. От големи разходи, е добре да се откажете. Ако похарчите повече от планираното, ще останете без пари. А до заплата, трябва да живеете с нещо.   Научете се правилно да управлявате не само работния процес, но и собствените си мисли. В главата ви царува такъв хаос, че е трудно да се концентрирате върху нещо. Ако не вземете мерки, ще загубите възможността да направите печеливши запознанства. В семейния живот, ще трябва да се защитавате, но не прекалявайте с героизма.", "date": "2019.09.25", "title": "Дневен хороскоп 25 септември"}
{"url": "http://www.classa.bg/%D1%81%D0%B2%D1%8F%D1%82/item/400106-%D0%B0%D0%BC%D0%B0-%D1%82%D0%B8-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%BF%D1%80%D0%B8%D0%BB%D0%B8%D1%87%D0%B0%D1%88-%D0%BD%D0%B0-%D1%82%D1%83%D1%80%D0%BA%D0%B8%D0%BD%D1%8F", "text": "Много от турците, които бягат от Ердоган, изобщо не се вписват в представите на германците за \"нормален турчин\". Обяснението е просто: в Германия познават предимно един друг вид турци -  астарбайтерите от Анадола.         „Казват, че не изглеждам като туркиня. Е какво, като дюнер ли трябва да изглеждам?\" Един мем, който е много популярен в социалните мрежи, вдъхнови 33-годишната турска графична дизайнерка Есра Гюлмен за една изложба в Берлин под мотото „Не изглеждам ли като туркиня?\". \"А яздите ли камили?\" Как, по дяволите, трябва да изглежда човек, за да бъде идентифициран като турчин, като германец или като каквото и да било? - пита Есра Гюлмен, предизвиквайки берлинчани да видят многообразието от националности в своя град. Според известния турски журналист Джан Дюндар, прогонен от режима на Ердоган, младата дизайнерка била принудена непрекъснато да отговаря на нелепи въпроси като: „Не ви ли задължават в Турция да носите фередже?\", „Яздите ли камили?\" и „Ядете ли свинско месо?\".     За предразсъдъците на германците към турците пише и Джан Дюндар в своята колонка в „Ди Цайт\". Авторът посочва и един парадокс: никой друг в Европа не пътува толкова много до Турция, колкото германците, те виждат много турци и в своята страна - и въпреки това имат предубеждения. Обяснението, според Дюндар, е следното: всичко зависи от това кога, защо и откъде са пристигнали в Германия тези турци.     По тези показатели Джан Дюндар разделя турците в Германия на две групи: пристигналите отдавна и пристигналите наскоро. „Параметрите\" на първата група са: пристигнали от Анадола през 60-те години на миналия век, за да работят в Германия. Докато новите турски мигранти са пристигнали през второто десетилетие на 21 век, идват главно от Истанбул и са напуснали Турция, защото искат да живеят в свобода. Рус атеист, пиещ алкохол: турци има всякакви „В цялата тази бъркотия пристигнахме и ние: прогонените не от безработицата, а от репресиите, хората, които вече не могат да дишат в онзи авторитарен режим и се стремят към демокрация, жертвите на Ердоган, учените, журналистите, хората на изкуството, писателите\", пише по-нататък Джан Дюндар. Тези прокудени турци, от чието име говори журналистът, изпадат в странна ситуация: като „истински турци\" не ги идентифицират нито германците, нито последователите на Ердоган. „Дори за част от турците, пристигнали в Германия по-отдавна, които са се вкопчили в своите корени, за да се справят със сътресенията на миграцията, ние сме по-различни от \"нормалните турци\". Някои от нас се дразнят, защото го възприемат като обида. Други се гордеят, защото го чуват като комплимент\", отбелязва турският журналист. От същите клишета се дразни и друга турска берлинчанка - авангардистката Ишил Егръкавук, която в интервю пред американското електронно издание \"Artbridge\" казва: „Турската общност в Германия, създадена от т.нар. гастарбайтери, е породила много стереотипи в главите на хората. Да, аз съм от турски произход, но освен това съм американка по образование, феминистка и преподавателка в един много добър университет. И се бунтувам срещу тези стереотипи, като в същото време наблюдавам как ще реагират хората\". Авторът припомня, че трите поколения гастарбайтери постепенно са формирали своя собствена идентичност, която не е нито турска, нито германска. В Турция ги наричат „немците\", а в Германия - турци. В действителност обаче те не са нито едното, нито другото - идентичността им е хибридна, констатира Дюндар. В края на колонката си Джан Дюндар пише: „Всички онези, които робуват на стереотипите и като видят рус турчин-атеист, пиещ алкохол, веднага казват „Ама ти си много различен от турците\", би трябвало най-после да си дадат сметка за едно: не едните са по-различни от другите, а всички турци са различни помежду си. И така е много по-добре, отколкото ако всички бяха еднакви\".", "date": "2019.09.25", "title": "\"Ама ти изобщо не приличаш на туркиня\""}
{"url": "http://www.classa.bg/%D1%81%D0%B2%D1%8F%D1%82/item/400107-%D1%81%D0%BD%D0%BE%D1%83%D0%B4%D1%8A%D0%BD-%D1%81%D0%B5-%D0%B1%D0%BE%D0%B8-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%B4%D0%BE%D0%BC%D0%B0-%D1%81%D0%B8-%D0%B2-%D0%BC%D0%BE%D1%81%D0%BA%D0%B2%D0%B0", "text": "Едни го смятат за морален изобличител на американските тайни служби, а други - за наивник и изменник. Новата книга на Едуард Сноудън \"Permanent Record\" се очакваше с интерес.  Тя разкрива и детайли от живота му в Москва.       Книгата на Едуард Сноудън \"Permanent Record\" не е единствената, която е написал. Но тази беше очаквана с особен интерес както от онези, които считат 36-годишния бивш експерт от американските тайни служби за благороден разобличител на тъмни тайни, така и от другите, които го смятат за наивник и изменник.     През май 2013 Сноудън започва да предава на вестниците \"Гардиън\" и \"Вашингтон пост\" секретна информация, засягаща Агенцията за национална сигурност (АНС) на САЩ. По данни на Пентагона, Сноудън притежава почти 2 милиона секретни файла, заради което в САЩ го чака съд по обвинение в шпионаж и кражба на държавна собственост. Сноудън обаче изтегля всичките си спестявания и успява да напусне САЩ, след което прави опит да замине за Хонконг, но в крайна сметка се озовава в Русия, където получава и временно убежище. За кого е била предназначена тайната информация? Мемоарната книга на Едуард Сноудън не дава отговор на много от въпросите около неговата личност, в т.ч. и на най-важния: дали е предавал секретната информация само на журналистите, или след бягството си от САЩ е сътрудничил и на руските и китайските спецслужби. Вече 6 години Сноудън живее в Русия. В Москва той обитава тристайно жилище заедно със съпругата си - американка по народност, за която той се ожени съвсем наскоро в Русия. Двамата поддържат контакти с много ограничен кръг от хора, а с руски граждани почти не общуват. Посещават музеи и ходят на опера и, както пише в книгата си, за него е загадка как адвокатът му винаги успявал да им осигури билети за ложите на Болшой театър. В книгата си Сноудън пише, че сегашният му начин на живот в Русия почти не се различавал от предишния му в САЩ: с часове наред той е пред компютъра, играе компютърни игри, общува в интернет, посещава известна верига за бързо хранене. Но в същото време, когато напуска жилището, си слага слънчеви очила и шал, вдига си качулката и внимава да не си показва лицето на места, на които би могъл да бъде заснет от охранителни камери. Защо се дегизира? От какво точно се страхува? Това не става ясно от мемоарите му, но той твърдо вярва, че Русия няма да го предаде на американците.   Новата книга на Сноудън   В книгата си Сноудън описва една любопитна случка: веднъж в Третяковската галерия млада туристка, говореща английски с немски акцент, го разпознала и го помолила за разрешение да си направи селфи с него. Той бил толкова объркан, че се съгласил, но бързо след това напуснал галерията и още дълго време се страхувал снимката да не се появи някъде из социалните мрежи. Но за негово успокоение и огромно облекчение това не се случило. На Едуард Сноудън му харесва в Русия. И въпреки това той продължава да полага усилия за получаване на убежище в някоя западна държава, например във Франция или Германия. Стига те да не го предадат на американците...    ", "date": "2019.09.25", "title": "Сноудън се бои да излиза от дома си в Москва"}
{"url": "http://www.classa.bg/%D1%81%D0%B2%D1%8F%D1%82/item/400108-%D0%BD%D0%B0%D1%81%D0%B0-%D1%82%D1%8A%D1%80%D1%81%D0%B8-%D0%BA%D1%80%D0%B8%D0%BF%D1%82%D0%BE-%D0%B5%D0%BA%D1%81%D0%BF%D0%B5%D1%80%D1%82%D0%B8", "text": "НАСА търси да наеме изследовател на данни с експертни познания за крипто и блокчейн. Според    за работа на LinkedIn, публикувана на 20-ти септември, НАСА има свободни работни места в своята лаборатория за реактивни двигатели в Калифорния, чиято основна функция е изграждането и експлоатацията на планетарни роботизирани космически кораби и провеждането на мисии в земната орбита. Сред големия брой необходими квалификации, НАСА изброи знания в една или повече свързани области, включително големи данни, машинно обучение, Интернет на нещата, анализ, статистика и изчисления в облак. В отделен ред агенцията казва, че търси човек с опит в крипто и блокчейн технология, като заяви, че подобни квалификации ще се считат за плюс. Изброените квалификации трябва да бъдат приложени от специалиста по данни при проектирането и прилагането на програма за анализ на сложни, мащабни масиви от данни, използвани за изследвания, моделиране, извличане на данни и прогнозен анализ в НАСА, пише агенцията. Основната световна аерокосмическа агенция е запозната с блокчейн технологиите. През януари 2019 г. НАСА предложи блокчейн схема за управление на въздушното движение с цел да се осигури сигурна, частна и анонимна комуникация със службите за въздушно движение. През април 2018 г. НАСА отпусна субсидия в подкрепа на разработването на автономен космически кораб, който може да внедри блокчейн технология за вземане на решения без човешка намеса.    ", "date": "2019.09.25", "title": "НАСА търси крипто експерти"}
{"url": "http://www.classa.bg/%D1%81%D0%B2%D1%8F%D1%82/item/400109-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8-%D0%BF%D1%80%D0%BE%D1%81%D1%82%D0%B8%D0%BC", "text": "  Грета Тунберг е гневна и иска целият свят да го знае. 16-годишното шведско момиче, което се превърна в лице на ученическото движение Fridays for Future, беше поканена на Общото събрание на ООН, за да изнесе реч за кризата с климатичните промени. Записът с емоционалното остро изявление на Тунберг се появи във всички световни медии, а социалните мрежи преливат от полярно-противоположни коментари за случилото се.     Момичето, което напусна училище заради климатичната кауза, получи не само огромна трибуна, но и възможност да разговаря очи в очи с лидери като Ангела Меркел или Барак Обама. Контрастът й с Доналд Тръмп сякаш беше изрично търсен медиен ефект - краткият запис, в който американският президент я подминава в кулоарите на централата на ООН, нагнети допълнително обществените дебати около каузата на Грета Тунберг. Отвъд екзалтираното споделяне на клипове и снимки в социалните мрежи: Какво каза Грета Тунберг? Какво изобщо иска? И какво предлага? \"Никога няма да ви простим\" \"Всичко това е нередно. Не би трябвало да съм тук. Би трябвало да съм на училище от другата страна на океана. И въпреки това вие се обръщате към нас, младите хора, за надежда. Как смеете? Вие откраднахте мечтите и детството ми с празните си приказки. При това аз съм от късметлиите. Хората страдат. Хората умират. Цели екосистеми колабират. Намираме се в началото на масово унищожение, а всички вие говорите само за пари и за приказки за вечен икономически растеж. Как смеете?\" \"The eyes of all future generations are on you\" Activist   tells world leaders at a UN climate summit they are \"not mature enough\" to \"tell it like it is\" on climate change, adding young people will \"never forgive\" them if they fail to act Ето такива бяха встъпителните думи на Грета Тунберг в словото й пред световните правителствени лидери - кратки и ударни, изречени през сълзи и със свръхконцентрация от страна на тийнейджърката. Мотивът с \"Как смеете\" се повтаряше до края на изявлението й, което завърши със своеобразна поколенческа заплаха към днешните \"отговорници\" за състоянието на света: \"Вие все още не сте достатъчно зрели, за да ни кажете истината такава, каквато е. Вие ни проваляте. Но младите хора започват да разбират предателството ви. Погледите на всички бъдещи поколения са върху вас. Ако решите да ни провалите, ще ви кажа: Никога няма да ви простим. Никога няма да позволим да ви се размине. Точно тук и сега е моментът, в който теглим чертата\". Речта й свършва, преди да изясни какви биха били евентуалните мерки на бъдещите пораснали деца спрямо \"безотговорните\" им предшественици - държавни глави, индустриални лидери, незаинтересовани родители. Но посланието й е ясно: \"Светът се пробужда. И промяната настъпва, независимо дали ви харесва\". \"Популярната идея за намаляване на емисиите наполовина през следващите 10 години ни дава само 50% шанс за запазване на глобалното затопляне под 1,5 градуса по Целзий, преди рискът от необратими верижни реакции да излезе извън човешкия контрол\", казва Тунберг пред ООН. Данните, за които говори тя, представляват един от сценариите в последния доклад на Междуправителствения панел за климатичните промени (IPCC) към ООН от 2018 г. IPCC анализира серия от фактори (някои от които остават непредсказуеми), на база на които предвижда, че ако тенденцията за изхвърляне на около 42 гигатона CO2 на година се запази, то светът има 66% вероятност да задържи глобалното затопляне под 1,5 градуса над нивото от прединдустриалната епоха за около 10 години. По-рисковият сценарий - с 50% шанс - дава допълнителни 4 години към условната прогноза. Учените от IPCC смятат, че всичко над максимума от 1,5 по Целзий би повишило значително опасността от засушавания, наводнения, извънредни горещини и последващото изпадане на стотици милиони души в бедност заради липсата на прехрана. Нито те, нито Грета Тунберг могат да твърдят с абсолютна сигурност кога ще настъпи моментът, отвъд който процесите ще са необратими, защото ситуацията се променя непрекъснато. Все пак учените смятат, че някои повратни точки ще бъдат пресечени при достигане на 2 градуса затопляне, а всяко допълнително влошаване на климата може да дестабилизира системата и да провокира неконтролируеми промени, включително части от света да останат необитаеми.     Докладът на IPCC показва, че емисиите през 2019 г. ще бъдат поне толкова високи, колкото през 2018 г. Въпреки извънредния ръст при възобновяемите горива през последното десетилетие, световната енергийна система продължава да е доминирана от изкопаемите горива. Годишният ръст на енергийна консумация е по-висок от ръста на възобновяемите енергийни източници, което означава, че употребата на изкопаеми горива продължава да се увеличава, вместо да намалява. Участниците в научния панел на ООН предупреждават, че естествените усвоители на CO2 като растителността и океаните, които премахват около 1/2 от вредните емисии от човешката дейност, ще стават все по-неефективни в тази функция. Затова те призовават за спиране на мащабното обезлесяване и отказ от най-вредните индустриални земеделски практики. \"За да имаме 67% шанс за запазване на нивото под 1,5 градуса на глобално температурно увеличение (най-добрият сценарий според Междуправителствения панел по климатичните промени), светът разполагаше с 420 гигатона CO2 за емисии към 1 януари 2018 г., а днес това число е намалено до по-малко от 350 гигатона. Как смеете да се преструвате, че това може да бъде разрешено само с обичайните мерки и някакви технически решения? При днешните емисионни нива оставащият въглероден бюджет ще бъде напълно изчерпан за по-малко от 8,5 години\", казва още Грета Тунберг пред ООН. Past, meet future  Промяната се отлага за по-добри времена Извън популярната реакция на нейната реч - срещата в ООН не произведе особено конкретни ангажименти от страна на световните правителствеа. Китай не пое нови обещания за по-агресивно намаляване на емисиите. САЩ, които обявиха оттегляне от Парижкото споразумение за борба с климатичните промени, няма коментар извън подигравателния коментар на Тръмп за Грета Тунберг (\"Тя изглежда като много щастливо младо момиче, което няма търпение за светлото и прекрасно бъдеще\"). В заключителната си реч генералният секретар на ООН Антонио Гутереш посочи, че 77 държави вече са обявили мерки за нулеви емисии към 2050 г. Няколко мениджъри на фондове за управление на активи казват, че ще се стремят към екологично-балансирано портфолио на инвестициите си. Много компании също пренастройват посланията и продуктовата си линия към потребители с висока чувствителност към еко-каузата. Въпреки това - ако предупрежденията на IPCC са реалистични, тези пожелателни мерки ще останат твърде незначителни, докато големите замърсители не претърпят радикална промяна, а цялата световна енергийна и производствена система не се промени за по-малко от десетилетие. Това е предизвикателство с огромна тежест и социални последици, които действително могат да обрекат стотици милиони души на бедност независимо от климата - просто защото ще ги лишат от работни места, мобилност или лесен достъп до стоки за бита. Грета Тунберг няма решение на този въпрос, но както нейните поддръжници посочват - не е работа на 16-годишно дете да знае всички отговори. Засега единственото послание, около което всички се обединяват, е едно: световните лидери нямат повече време за отлагане на решенията.", "date": "2019.09.25", "title": "Никога няма да ви простим"}
{"url": "http://www.classa.bg/%D1%81%D0%B2%D1%8F%D1%82/item/400110-%D1%89%D0%B5%D1%82%D0%B8%D1%82%D0%B5-%D0%BE%D1%82-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%D1%82%D0%BE%D0%BC%D0%B0%D1%81-%D0%BA%D1%83%D0%BA", "text": "Най-голямото репатриране от Втората световна война насам. Така експерти определят последиците от фалита на британския туроператор „Томас Кук\", който стана факт в понеделник. Банкрутът предизвика хаос и тревога за стотици хиляди туристи по света. Британското правителство стартира „Операция Матерхорн\", с която ще се опита да върне над 600 хиляди туристи по света обратно в родните им страни. 150 хиляди от тях са британци. Много пътници вече се оплакаха, че не получават информация от разпадналата се компания за това как да се приберат вкъщи, а научават за обратните полети от други пътници. Най-старият туроператор в света, със 178 годишна история и обслужващ над 22 милиона клиенти годишно, не успя да намери необходимите 200 милиона британски лири, за да се спаси. Компанията вече не може да продължава дейността си. Сред причините за фалита са огромната задлъжнялост на компанията, отливът на туристи заради други евтини компании и несигурността около Брекзит. Фалитът на „Томас Кук\" ще се отрази сериозно на българския туризъм. В България британската компания присъства повече от 20 години, като годишно обслужва между 350 и 450 хиляди клиенти. \"Томас Кук\" си партнираше с българския туроператор \"Астрал холидейс\". Туроператорът беше съсобственик в няколко големи хотели на Черно море чрез свои вериги (сред тях са Sentido и Cook's Club). Компанията държи 50% от полетите на летищата в Бургас и Варна. В понеделник полетите бяха отменени, а пътниците бяха пренасочени към други авиокомпании. Само в Бургас засегнатите в момента са 2 300 туристи. Представителят на компанията у нас Симона Тевия казва пред bTV, че всички пътници ще бъдат извозени, макар със закъснение. Полетите се пренареждат ден за ден. Някои от станалите на изчакване пътници твърдят, че са поставени в ситуация на несигурност за придвижването си до дома. Министърът на туризма Николина Ангелкова съобщи, че в момента има около 2500 туристи на „Томас Кук\" в България, чието извозване предстои в следващите дни. Компанията е едно от двете най-големи дружества, които водят чужденци на почивка в България, заедно с германската TUI. Експерти прогнозират огромни загуби за българския туризъм. Директорът на Института за анализи и оценки в туризма Румен Драганов прогнозира загуби за българския бранш в размер на \"около 100 млн. лв. Щетата за българските хотелиери ще бъде от порядъка на около 36 милиона евро, поради факта, че няма да пристигнат туристи до 8 октомври, както предвиждаше програмата на „Томас Кук\". Договорите, сключени за следващия летен сезон за 2020 няма да се случат. Над 50 хотела в България са работили с британската компания. По-голямата част от тях се намират в Слънчев бряг. След фалита те няма да получат повече плащания - а досегашната практика е била да се разплаща до 60 дни след като туристът е напуснал, разказва пред bTV Ростислава Димитрова, която управлява хотел в комплекса. \"Томас Кук\" не е регистриран в регистъра на туроператорите и туристическите агенции в България, а официално работи с посредници. „Сега се оказва, че има и хотели, които директно са работели с него. Те попадат извън чл. 61 от закона и останалите членове, които третират фирми, регистрирани в страна на ЕС и съответно включването им в нашия регистър и съответно застраховка и отговорност на туроператора\", казва Румен Драганов в интервю за БНР. Хотелите в България, работещи с „Томас Кук\", ще бъдат превърнати в кредитори. Те ще трябва да преговарят и с банките за преструктуриране на кредитите. Според Румен Драганов подобно нещо не се е случвало никога в историята на туризма. Той определи фалита като „значително сътресение\". Председателят на Асоциацията на българските туроператори Даниела Стоева също посочва фалита като най-стресиращото събитие в туристическия бранш в европейски и световен мащаб. Прогнози за щети има и в Гърция, Турция, Кипър, Хърватия, Тунис и други страни. Предупреждения за фалит е имало още през 2018 г. „Томас Кук\" години наред се бори с дълговете и навлизането на онлайн туристическите компании. Брекзит, поскъпването на горивата и горещата вълна от последната година, са сред от основните фактори, които водят до ситуацията с британския гигант. Според Драганов основната причина за случилото се е „дигиталната трансформация в туризма\", при която туроператорските услуги губят все повече интерес от страна на клиентите заради възможността за лесни резервации и планиране на пътуванията онлайн. Томас Кук направи грешката да се разшири до обеми, до които станаха неконтролируеми. Всяка една фирма трябва да нараства, да печели, но трябва да знае кога да спре. Свръхразвитието на една фирма я прави неуправляема, коментира Румен Драганов. Последните финансови отчети на фирмата показаха, че нетните дългове възлизат на над 1,25 милиарда паунда в края на март. Пазарната капитализация на компанията се срина от 2,2 млрд. паунда до 180 млн. паунда за една година. Глобалната консултантска фирма AlixPartners ще извършва наблюдения върху ликвидацията, а KPMG ще помогне за управлението на някои дъщерни дружества на „Томас Кук\". Акционерите напълно ще бъдат изключени, докато кредиторите възстановят част от първоначалната инвестиция от приходите от продажбата на активи. Този процес обаче може да отнеме години. \"Томас Кук\" правеше опити да се спаси от фалит с помощта на спасителен фонд от китайския конгломерат Fosun Tourism Group. Преговорите по преструктуриране на бизнеса продължаваха няколко месеца, но компанията не успя да намери подкрепа за допълнителна кредитна линия от 200 млн. паунда. Кабинетът на Борис Джонсън отказа молбата за финансова помощ от държавата поради големия размер на заема и \"деморализиращия ефект\" върху останалите компании, но обеща, че ще направи всичко възможно, за да помогне на блокираните пътници. British Airways и EasyJet вече обявиха, че поемат полетите на „Томас Кук\". Туристите с прекъснати резервации ще бъдат обезщетени, но тези, които са си купили само самолетни билети има вероятност да не получат парите си. Операцията по репатрирането на туристите е 2 пъти по-голяма от тази през 2017, когато фалира петата по големина британска авиокомпания Монарх Еърлайнс. Тогава компанията имаше 110 хиляди пътници зад граница. Сред големите европейски фирми, преминали през ликвидация, бяха германската авиокомпания Air Berlin (2017), исландската Wow Air, френската Aigle Azur. Фалиралият „Томас Кук\" оставя 21 хиляди служители без работа по целия свят, 9 000 от които във Великобритания.", "date": "2019.09.25", "title": "Щетите от фалита на \"Томас Кук\""}
{"url": "http://www.classa.bg/%D1%81%D0%B2%D1%8F%D1%82/item/400111-%D0%BA%D0%B0%D0%BC%D0%B0%D1%80%D0%B0%D1%82%D0%B0-%D0%B2-%D1%81%D0%B0%D1%89-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Председателят на Камарата на представителите в САЩ Нанси Пелоси обяви започването на процедура по разследване за импийчмънт срещу президента Доналд Тръмп. Това обяви тя по време на пресконференция. След месеци на призиви от страна на демократите да започне процедурата Пелоси е взела решение за предприемане на безпрецедентната за тази администрация мярка. Въпреки това остават някои притеснения сред редиците на Демократическата партия за това дали контролираният от републиканците Сенат няма да се опита да предпази своя президент.     По-рано през деня източници на Bloomberg съобщиха за намерението на председателя. До развитието се стигна, след като стана ясно, че Тръмп е оказвал натиск върху украинското правителство за разследване срещу един от водещите номинации за кандидат-президент на Демократическата партия и бивш вицепрезидент Джо Байдън. Пелоси се очаква да направи изказването си в 5 ч. местно време след среща с демократи от Камарата на представителите. Все още обаче не е ясно какви точно ще бъдат действията й. Тръмп замрази помощи за Украйна само дни преди да поиска от президента Володимир Зеленски да започне разследване срещу Байдън и неговият син, който е бил в борда на газова компания. Тръмп коментира разговора си със Зеленски тази седмица, но заяви, че не е направил нищо нередно. Във вторник той обави в Twitter, че ще публикува „пълната, изцяло декласифицирана и нередактирана транскрипция“ на телефонния си разговор с украинския президент. Байдън от своя страна заяви, че ще подкрепи усилията за импийчмънт срещу Тръп, ако Белият дом откаже да съдейства на исканията на Конгреса за информация относно проведения диалог с украинските власти и оплакванията от служител на разузнаването. Според Пелоси е „очевидно“, че последователността от събития около телефонният разговор на Тръмп „не е правилна“. Според нея няма значение дали президентът е отправил директни заплахи по време на телефонния разговор. „Не молим чужди правителства да помагат в нашите избори“, посочи Пелоси.  ", "date": "2019.09.25", "title": "Камарата в САЩ започва разследване за импийчмънт срещу Тръмп*"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400101-%D0%BF%D0%B0%D0%B4%D0%BD%D0%B0-%D0%B3%D0%BE%D0%BB%D1%8F%D0%BC%D0%B0-%D1%82%D0%B0%D0%B9%D0%BD%D0%B0-%D0%B7%D0%B0-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%BE%D0%BD%D1%80%D0%BE", "text": "Преди време Мерилин Монро беше призната красави. Едва ли днес методите й за красота биха били актуални. Нещо повече, начините й да поддържа тялото си във форма са много различни от днешните стандарти и много жени не биха рискували да се подложат на тях.   На първо място, говорим за диета. Между другото, диетата й не се доближава до това, което промотират във фитнес менютата. Всъщност в диетата й не е имало тостове, портокалов сок или зеленина. Мерилин е разказвала, че сутрин \"загрява\" с мляко и 2 сурови яйца в чаша, разклаща всичко и го изпива. Според звездата това е била единствената бърза и питателна закуска, подходяща за работния й график.   Отсъствали са и нискомаслено месо, риба и пресни зеленчуци. Връщайки се след снимки, тя си купувала овнешка пържола или черен дроб ги е ядала пържени. Единственото, което си е приготвяла за гарнитура са били суровите моркови. Дивата не се е притеснявала никога от това.    Диетата на Мерилин се е състояла предимно от мазнини и протеини. В нея практически няма въглехидрати, с изключение на сосчета, които си е правила за месото. Такова меню е кошмар за днешните фитнес маниаци.     Между другото, знаменитостта никога не е обичала да спортува. Тя е тренирала само и единствено мускулите, които е смятала за важни. Упражнявала е ръцете и горната част на тялото си с леки дъмбели.   Монро е смятала ледените бани за по-ефективен начин за тонизиране на тялото. Целулитът, който сега се тръби на всеки завой, в онези дни не се е считал за нездравословен, а начинът по който са изглеждали бедрата й никога не я е притеснявал.  Сега подобни „тайни за красота“ за жените, които следят качеството на собствените си тела, ще изглеждат като кошмар.", "date": "2019.09.25", "title": "Падна  тайна за красотата на Мерилин"}
