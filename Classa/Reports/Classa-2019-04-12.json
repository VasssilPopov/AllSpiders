{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394493-%D1%81%D0%BB%D0%B5%D0%B4-%D0%BF%D1%80%D0%B8%D0%B7%D0%B8%D0%B2%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Министърът на вътрешните работи   е поискал оставката на директора на Областната дирекция на МВР в Габрово Борислав Бончев и той я е подал. Това съобщи самият Маринов в интервю за \"Хоризонт\" от Лион.  Вътрешният министър прекратява командировката си във Франция и заради събитията в Габрово спешно се завръща в страната. Според Маринов директорът на полицията в града носи отговорността за събитията, станали там в последните дни. В момента проверката продължава и ако се окаже, че има още виновни служители, те също ще понесат отговорността си, обясни вътрешният министър. По-рано днес премиерът   поиска оставката на шефа на полицията в Габрово. Това заяви  , където е на икономическия и търговски форум \"16+1\". \"Имам основателни претенции към шефа на полицията, на дирекцията там. За мен оставката или поемането на отговорност на този директор трябва да е факт. Защото е допуснато месеци наред да се разхождат такива групички и да пият бирички по парковете. Полицията е за това - да е взела мерки. И за едните, и за другите. Полицията трябваше да ми докладва\", коментира Борисов.", "date": "2019.04.12", "title": "След призива на Борисов - шефът на полицията в Габрово подаде оставка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394492-%E2%80%9C%D0%B1%D0%BE%D0%B9%D0%BD%D0%B8-%D0%B5%D0%BA%D1%81%D1%82%D1%80%D0%B0%D1%81%D0%B5%D0%BD%D1%81%D0%B8%E2%80%9D-%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Руската армия е подготвила «бойни екстрасенси», способни да откриват засади и да разпитват пленници с помощта на телепатия, пише британското издание. Председателят на комисията за борба с лъженауката към РАН Евгений Александров отхвърли самата идея за съществуването на парапсихологията и нарече твърденията пълна глупост, пише «Таймс». Превод: Руската армия е подготвила «бойни екстрасенси», способни да откриват засади и да разпитват пленници с помощта на телепатия. Подразделенията на спецназа са упражнявали някои «бойни методи от парапсихологията» по време на бойните действия в Чечня. Техните способности им позволяват да «победят врага с безконтактни методи», се казва в списанието. Както се казва в статията, публикувана под името «Супервоенни за войните на бъдещето», подобни способности са помогнали на войниците при изучаването на езици, при лечението на ранени, при откриването на засади, складове и тайници на противника. «С мисълта могат да се хакват дори компютърни програми, да се подслушват разговори или да се нарушават телевизионни и радиопредавания, могат да се нарушават каквито и да било разговори», се казва в статията. Председателят на комисията за борба с лъженауката към РАН Евгений Александров отхвърли самата идея за съществуването на парапсихологията.", "date": "2019.04.12", "title": "“Бойни екстрасенси” на служба в руската армия ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394484-%D0%BF%D1%80%D0%BE%D1%84-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B5,-%D1%87%D0%B5-%D1%89%D0%B5-%D0%B2%D0%BB%D0%B5%D0%B7%D0%B5%D0%BC-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BF%D1%80%D0%B5%D0%B7-%D1%8E%D0%BB%D0%B8", "text": "Не бих се подписал под писмо за влизане в еврозоната, без да съм видял всички разчети за ефектите върху България, категоричен е икономистът и народен представител от \"БСП за България\" Премиерът Бойко Борисов лъже, че България ще влезе в чакалнята на еврозоната през юли. Това заяви народният представител от \"БСП за България\" проф. Румен Гечев. Той беше гост на Дискусионен клуб \"Политика 21\" към БСП - София, а темата, по която говори, беше \"Новият икономически ред\" в контекста са предстоящите европейски избори.  \"Премиерът и управляващите лъжат, защото няма как стрес-теста, провеждан от Европейската централна банка и обхващаш шест от водещите ни банки, да бъде завършен в края на юни, а веднага през юли да бъдем приети в чакалнята на еврозоната, обясни проф. Румен Гечев. - Чисто технологично е невъзможно да се случи. Очевидно е, че управляващите правят тези техни изявления заради предстоящите евроизбори. От друга страна - дори и да влезем в чакалнята на еврозоната, минимумът за престой там е две години. А максимум няма. Което означава, че една държава може да стои в тази чакалня много години. А тук има един много важен принцип на Банковия съюз, който заслужава особено внимание. България към момента има около 24 милиарда евро валутен резерв в БНБ. Ако влезем в Паричния съюз, а това е задължително условие и за членство в Еврозоната, по-голямата част от този валутен резерв може да се използва в случай на криза в банковата система на някоя от страните-членки. Всъщност, към днешна дата, по данни на самата ЕЦБ, натрупаните резерви на Паричния съюз за реакция при евентуална нова криза са крайно недостатъчни. Като се имат предвид прогнозите, че опасността от нова криза през близките години е реална, можем да приемем, че ще се наложи ползването на тези валутни резерви. С други думи, трупането на валутни резерви у нас и то при политики на \"затягане на коланите\", може да се окаже полезно за други страни\".  Проф. Румен Гечев добави, че е възможно да има някои неприятни изненади, когато бъдат обявени резултатите от проверките на българската банкова система. \"Но тази проверка е необходима и тя би могла да има редица позитивни ефекти, особено по отношение на доверието към водещите ни банки, коментира той. - Защото, уви, сагата около банка КТБ ни показа, че българските надзорни, регулаторни и контролни органи не са на висотата на европейските стандарти. Така че, текущата проверка на тези шест банки е стъпка в правилна посока, защото всички искаме да сме сигурни, че банковата система в България и вътрешният надзор, който прави новото ръководство на БНБ, отговарят на международните стандарти\".  Според професора по икономика и народен представител от \"БСП за България\", правителството трябва да бъде много внимателно при преговорите за влизане в чакалнята на еврозоната. \"Правилно е България да проявява интерес към членство в еврозоната и да води преговори. Но не е правилно България, в лицето на правителството на ГЕРБ и неговите коалиционни партньори, да взима чисто политическо решение, без да има никакви разчети, коментира проф. Румен Гечев. - Много е притеснително една държава да влиза в Еврозоната, без да е наясно за това какви ще бъдат ефектите от него върху нейния износ, внос, върху инвестициите - външни и вътрешни, върху конкурентоспособността й и покупателната способност на населението, при какъв обменен курс на лева към еврото и т.н.? Моето отношение е позитивно, но напълно споделям тревогата на много икономисти в България и извън нея, че на тези ключови въпроси още нямат отговори. Затова и не бих се подписал под писмо за влизане в чакалнята на еврозоната, без да съм видял всички разчети за ефектите върху България\".    ", "date": "2019.04.12", "title": "Проф. Румен Гечев: Борисов лъже, че ще влезем в чакалнята на еврозоната през юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394485-%D0%B2%D1%80%D1%8A%D1%89%D0%B0-%D0%BB%D0%B8-%D1%81%D0%B5-%D0%BA%D0%BE%D1%81%D1%82%D0%BE%D0%B2-%D0%B6%D0%B8%D0%B2-%D0%B8%D0%BB%D0%B8-%D0%B1%D1%80%D0%BE%D0%BD%D0%B7%D0%BE%D0%B2-%D0%BF%D0%B0%D0%BC%D0%B5%D1%82%D0%BD%D0%B8%D0%BA", "text": "Иван Костов като лидер на ДСБ инициира и постави бронзов паметник в цял ръст на „добрия депутат“ Светослав Лучников в една градинка на ул. „Иван Асен“ в София. И той с цялото ръководство на партията му беше на откриването, плюс други стари седесари.     Сега хората под 40 години едва ли помнят кой е този Лучников – депутат от СДС през 90-те, бивш правосъден министър. Повече го помнят с „поправката Лучников“ в Закона за земята, с която настъпи ликвидацията на селското стопанство и като идеолог на връщането на земята в реални граници. Това беше една от най-пагубните грешки на прехода, но и досега си има заклети привърженици, които смятат, че така са ликвидирали комунизма. А можеше да го ликвидират, без да закриват земеделието и животновъдството (изклани бяха към 10 млн. овце, 2 млн. крави и т. н. – днес са съответно 10 пъти и 5 пъти по-малко). Вместо да продължат да работят, бяха унищожени поливни системи, канали, овощни градини, парници, след тях и 160 малки и големи консервни комбината си заминаха, повличайки след себе си зависещите от тях стъкларски, железарски, хартиени и свързани с тях предприятия и цехове. За да стигне България до това две трети от доматите на пазара да са вносни, и да са я напуснали 2 млн. емигранти. Както и да е. До този паметник на Лучников сигурно един ден ще сложат и такава   табелка – като на ликвидатор След него Костов се зае с промишлеността, но без коментар по темата, защото мненията са напълно разделени за това какво е свършил в икономиката. И възниква въпросът – за Иван Костов ще има ли паметник? Инициативата му да овековечи Лучников със сигурност носи подсъзнателната идея, че и на него се полага. Но ако се мери по политически мащаб, неговите привърженици трябва цял мавзолей да му издигнат.  Само че времената се променят, т. нар. костовисти от последния ден вече са малка група като секта, влиянието им е слабо и трудно ще се стигне до паметник. Пък и трябва да изчакат Костов да умре, няма как приживе, както Тодор Живков си сложи в Правец. А дотогава, да е жив и здрав, не се знае колко привърженици ще има, че да искат и паметник да му вдигнат. Само че вчера Иван Костов представи книгата си „Свидетелства за прехода”. Книгата, колкото и да обяснява за прехода, има мемоарен характер, на един     оттеглил се от политиката човек Но опашката пред ЦДНА за автограф от Костов, широкото му отразяване по телевизиите събудиха един копнеж у привържениците му, че той може би се връща. Възможно ли е? Дали опипва почвата и прави ход към връщане в политиката? Може и да е така, но изглежда не се е прицелил както трябва. Той каза някои смущаващи неща. Например спомена, че било грешка, дето направил собствена партия. Удивително. Това напълно съответства на Тодорживковото изявление през 1989 г., че „социализъма е едно недоносче“.  И книгата му напомня мемоарите на Живков, поне според анонсите, които сам прави – скромен, беден, една къща със собствени ръце построил. И по този въпрос може много да се спори. Вълненията около Иван Костов заслужава един поглед отстрани, а не от някоя камбанария.  На мнозина им прави добро впечатление Костов, културен човек, ерудиран, на фона на толкова простаци във властта днес, изглежда добре.  Само че… Да се изрежда какво направи и какво не, докато имаше власт, е излишно. По този въпрос явно привържениците му са обсебени и не искат да чуят нищо. Противниците му изреждат поразии, привържениците му изреждат исторически заслуги. Фактът обаче е, че Костов изпадна от политиката преждевременно в най-активната възраст за един политик. Дясното се разцепи, някои смятат, че той е основна причина. Дали е така, нека си спорят. Но, който си мисли, че някакви тъмни сили са свалили Костов и са го извадили от политиката, вярва в духове. Костов загуби на избори, не от духове   Загуби от набързо създадената партия на Симеон. Избирателят избяга от Костов, не искаше и БСП. Костов на всички следващи избори се свиваше все повече, докато се маргинализира напълно, вече никой не му обръщаше внимание като политически противник или фактор.  Последно, когато неговата партия изпадна с 2 процента, какво друго да направи, освен да се оттегли? Късно. По-рано трябваше да размисли за политиката си, нещо да промени (какво – той си знае), за да не се изпадне от нея. Като опит за промяна може да се припомни изказването му през 2009 г. преди изборите, че е „екипен играч“ и е готов на коалиция с ГЕРБ. Тоест с Борисов, който го наричаше Гаргамел – зъл герой от анимационен филм. Дали беше правилно? Кой знае. После подкрепи Борисов без официална коалиция и получи няколко назначения на зам.-министри и шефове. И впоследствие партията му остана извън парламента. Вчерашните му изявления при премиерата на книгата му показват, че нищо не е променил в мисленето си, копае на същото място и се оправдава се за някои неща.", "date": "2019.04.12", "title": "Връща ли се Костов? Жив или бронзов паметник?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394486-%D0%B0%D0%BD%D0%BD%D0%B0-%D0%BF%D0%BE%D0%BB%D0%B8%D1%82%D0%BA%D0%BE%D0%B2%D1%81%D0%BA%D0%B0%D1%8F-%D0%BD%D0%B8%D1%89%D0%BE-%D0%B4%D1%80%D1%83%D0%B3%D0%BE-%D0%BE%D1%81%D0%B2%D0%B5%D0%BD-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Най-добрите текстове на „честта и съвестта на Русия”, създадени малко преди да бъде жестоко убита     На 7 октомври 2006 г. светът губи един от най-ярките умове на XXI век. Жестокото убийство на познатата с противопоставянето си на чеченския конфликт и на авторитарния режим на президента Путин руска журналистка Анна Политковская се превръща в черно петно в световната история и нанася неизлечима рана на битката за свободата на словото. 13 години след трагичната ѝ, все още неизяснена кончина на български език се появява за пръв път „Нищо друго освен истината” – сборник с някои от най-добрите текстове на „честта и съвестта на Русия” (Сиела, превод Ангелина Александрова).     Сред публикуваните в книгата материали, са и есета, в които Политковская разказва за самата себе си, за цензурата и репресиите в Русия, репортажи от войната в Чечения, от терористичните актове в Беслан и „Норд-Ост”, мнения за същността на журналистиката, както и репортажи от нейни срещи с личности като Джордж У. Буш, Тони Блеър, Лионел Жуспен, както и руски дисиденти като Березовски, Ахмед Закаев, Владимир Буковски. Специално място е отделено и на селекция от текстове на Политковская, които не са на политически теми, както и на есета за тежката съдба на Русия. Всеки един от репортажите в книгата е абсолютно доказателство за високия професионализъм и безупречната работа на Политковская. Нещо повече – мнозина твърдят, че именно заради част от тези репортажи тя е била убита. Заплашвана, преживяла няколко опита за посегателство над живота си, Политковская остава вярна на максимата си до самия край: „Изгнанието не е за мен. Така те печелят.”  Защото жестокостта не заслужава „Нищо друго, освен истината.” Анна Политковская е автор на няколко отличени книги за войната в Чечeния и режима на президента Путин. Няколко пъти е била участник в преговори за освобождаване на заложници, включително и в кризата „Норд-Ост” през октомври 2002, когато чеченски бунтовници взимат заложници в Московския театър. Политковская е била активен застъпник за правата на семействата на загиналите войници, прави разследвания на корупцията във военното министерство и в командването на руските федерални войски в Чечения. Следва откъс. И страстта на пръсти преминава в трепет 30.03.2000 г.  В Лондон, с невъздържани разговори, ах и ох, въздишки и стенания на обикновено сдържаната тълпа, премина световноизвестното шоу „Танго за двама“ (художествен ръководител, създател на трупата и постоянен примабалетист е страхотният танцьор от Буенос Айрес – Мигел Анхел Зото). В столицата на Великобритания, в театър „Пийкок“ на Кингзуей Стрийт, гостуващите изпълнители изнесоха двуактния спектакъл „Аржентинско танго“. Почти три часа вълнуващо действие на сцената – без една-единствена дума, само музика, танц и темперамент. На финала над залата, изпълнена със свръхуравновесени, прагматични и дори апатични британци, се изви вихър на неутолена неистова страст… Умейте да живеете и живейте…  И така, на сцената има страст – и нищо друго. В изпълнение на шест двойки. Естествено, няма никакъв секс – това го казвам за родните ни невежи, които все още не са се научили как да различават страстта от леглото. Всички танцьори са на средна възраст. Не деца, не пубертети, не хора в менопауза. Тоест познават много добре и загубите, и печалбите, и надеждите. Страстта е красива и умопомрачителна. Никой не скърца със зъби, не разкъсва дрехите си, не хапе устните си, дори не крещи. Страстно забвение наяве. Главното е, че в спектакъла има толкова много страст, че от време на време – и това може да се види на място – някои двойки тихо се изправят, напускат залата и не се връщат. Познавачите и тези, които от всичко разбират, твърдят, че хората ходят там, за да се насладят на собствената си страст, отиват, за да се обичат един друг… Из Лондон пълзят легенди, че винаги така се случва: по времето на гастролите на „Аржентинско танго“ мъжете и жените, зрителите на този танцов спектакъл, в който няма нищо голо, никакъв стриптийз, нищо подобно, в който няма и намек за плейбойско поведение – хората просто нямат сили да изчакат да приключи финалната сцена, искат същото и за себе си, едновременно реално и вечно. Толкова много либидо се излива от сцената, че ако не си от мрамор, просто няма къде да се денеш: ако си дошъл на спектакъла сам, ще се увлечеш по съседа си, поне за няколко часа ще си въобразиш, че си гениален/гениална любовник/любовница, който/която може всичко.  Не мисля, че представлението е някакъв вид гурме зрелище за няколко призвани люде, опитни в изпиването на страстни напитки. Нищо подобно, всичко е много просто, дори примитивно. Шест двойки демонстрират различни видове и стилове танго. Какво е прилично за балната зала, какво се случва на селския дансинг (разбира се, в Аржентина), какво е възможно в едно крайбрежно кафене, под акомпанимента на простичък оркестър… И така нататък. Всъщност нищо повече. Най-важното в представлението не е КАКВО танцуват, а КАК. Всяка женска клетчица диша от желание, но не онова желание, което изчезва в тунела на метрото, в тролейбуса, нашите пиянски ресторанти и заведения за бърза храна. Това е желанието, което е научен да улавя като щастие, било то моментно и ефирно, всеки атом на мъжа, който се е оказал наблизо.  Повтарям: „Танго за двама“ е аржентинско шоу и предприятие със същото име. Създадено от Мигел Анхел Зото и Милена Плебс (най-добрите танцьори на танго в Аржентина за времето си) през 1989 г. Тогава Зото и Плебс са се обичали. И почти десет години те въплъщавали своите лични чувства в немислимо силни стъпки и танцови пози на сцени по целия свят, по които постоянно гастролират.  В Аржентина наричат двойката „нашите Ромео и Жулиета“. Срещнали се през 1985 г. Милена вече била известна балерина, при това – момиче с прекрасно образование от добро семейство. Зото ѝ отстъпвал във всичко – син на непрофесионален актьор, без популярност зад гърба си. Кой го е учил? Никой освен животът. И тангото по улиците и нощните клубове на Буенос Айрес.  Тогава, в началото, Милена решила, че Зото е абсолютно неустоим и ще бъде великолепен в тангото. Прекъснала балетната си кариера. Заради него се опълчила на семейството и приятелите си, с много прекратила отношения, само и само да бъде със Зото на световно турне с аржентинско танго. В крайна сметка, докато преживяват собствената си любов на сцената, те наистина се превръщат в легендарен дует и са короновани като крал и кралица на своя жанр. Тези, които са виждали Милена и Мигел да танцуват, казват, че пламъкът, който всеки път се ражда в тангото им, и искрите, които прелитат от тях, са докарали някои зрители до инфаркт…  Преди три години обаче Зото и Плебс се разделиха. Зото обявил, че иска да бъде сам. И Милена казала, че никога повече няма да танцува – въпреки изобилните оферти от всички страни. Разпадането на дуета се случило, когато Зото отказал на Милена, която тогава била на 36 години, дете – както от кариерни съображения, така и от лични (Зото не искал да се товари със семейство и деца).  Има обаче и други причини. През 1992 г. Зото загубил баща си, който починал от рак в мъки. По-късно Плебс ще признае, че неизвестно защо, още тогава тя почувствала, че това е началото на личния им финал. Да, тя продължавала да се грижи за страдащия Мигел, но изведнъж забелязала, че има още някой, който изтрива сълзите на безутешния скърбящ. През 1995 г. Милена разбира: освен тангото, с партньора си нямат други теми за обсъждане.  Милена Плебс е удивителен човек. Тя е убедена, че тангото, танцът на страстта, може да бъде танцувано само от влюбени един в друг партньори, всичко останало е компромис и зрителят няма да повярва в силата на страстта. Това са думите на Милена: „Когато обичаш един мъж, това е и танго. Тангото означава да бъдете заедно, да искате дете. Сега, когато всичко това е в миналото за мен и Зото, не искам да танцувам…“. Плебс живее в Буенос Айрес, преподава хореография, понякога поставя нещо самостоятелно. Не танцува. И не е раждала.  Любопитно е, че днес Зото упорито продължава да се нарича голям и непоправим романтик, но все пак продължава да танцува без Милена – и го прави много добре, той няма нужда да обича партньорката си, докато я върти в танца… Какво пък, такива са мъжете на Зото. Но такива са и жените – ето, Милена…  Това световно шоу никога не е гостувало в Русия. Не мисля, че това е случайно. В края на краищата Зото обиколи почти целия свят с танца си, при това повече от веднъж, и са го гледали дори в страни, слабо привикнали към страстите, като Китай, Тайланд и Бог знае къде, на места, далеч както от латино културата, така и от европейските салони, и от аржентинските кафенета, и от латиноамериканските реалности. Защо Русия все пак беше подмината от чашата с тази пикантна напитка?  При нас, разбира се, любовта вирее, много вирее. Но изобщо нямаме култура на страстта. Да, тя сякаш многократно е описвана от Достоевски, Лесков, Толстой и др. И смърт, и сълзи… Но уви, това не означава почти нищо в ежедневен план за хората от втората половина на ХХ век, тоест за нас. Научихме се да обичаме тихо. Както и да съжаляваме нещастните и алкохолиците, които пият поради затлачване на собствените си души. Дори се изучихме как да устройваме рай в бедняшка колиба с любимия (любимата). С години да чакаме. Краката да мием, водата да пием. Но страст като краткотрайно изгарящ огън – забравѝ! Ние не сме способни нито на един страстен месец (дори само един, но сладък, изтощителен и съблазнителен до лудост), нито на една пауза, посветена на страстта, от която трепери целият ни организъм, когато е ясно, че ще се пръснеш, но като ще е така – да се пръснем при излитане! Опитайте, от чист интерес, да предложите на мъжа до вас да се разделите на върха на любовните си отношения. Той с ужас ще се отдръпне от вас. Та нали, ако е раздяла, това означава развод и изкарване на стари вещи с клеясала по тях прах.  Защото нашата съветска любов е пълно копаене в себе си, а не желание да вземем цялото щастие от партньора до дъното, дори това да са последните му часове, и да му дадем в замяна също толкова, дори ако е абсолютно задължително възглавницата до нас да е празна.  „Страстта“ понашему е пътуване от точка „А“ до точка „Б“. В „А“ се целуваме, в „Б“ мачкаме чаршафите. Щастието освен това, голям късмет, е когато пътуването е по права линия. Когато има завои, което се случва по-често, е ужас. Но какво има да протакаме, какво, ние ли, хората ли не знаят…  Може би въпросът с жилището изяде потребността ни от страст? Също е възможно. Въпреки това страстта изисква не само квадратни метри, за евентуалната делба на които в никакъв случай не може да се мисли. Страстта непременно иска пари, а нашите мъже десетилетие след десетилетие се свиваха, защото бяха бедни. Дори и когато в последно време забогатяха, те се втурнаха от съпругите си директно към проститутките или към обикновените достъпни жени, към откритите стриптийз клубове и салони за масаж… Където и да е, само да не опитат какво е това страст.  А вече последните години са съвсем разрушителни за такива неща като страст! След тийнейджърите и рекетьорите цялото останало общество премина стабилно дори в терминологично отношение към думата „чукане“. Ако някой има връзка, значи се „чука“ (и самите те така говорят за себе си и за обкръжението си). Двойките вече не съжаляват, не зоват, не плачат – те се чукат. Банкерите се чукат, децата им се чукат, бившите инженери се чукат, бездомните се чукат, музикантите и поетите също… Дали на вертепа му е до страст? До разтърсването от последните раздели, до омекналите колена при случайна среща? Не, не му е до това. Време да остане да се изчукаме… И ако страстта те е затрупала, отговорът на нашия мъж, привикнал точно да се чука, ще бъде убийственото: „Не ме поставяй в трудно положение… Големи хора сме…“.  В нашата култура трябва или да задържаме, или да крием страстта си, тогава и хората ще бъдат привлечени от нас. Това е отвратително! Освен това трябва да си скромен. Да нямаш претенции. Да не се самоизтъкваш. Да не се открояваш. И тогава щастието ще снизходи до теб точно в момента, когато „не го очакваш изобщо“. Двуличие! Бълнуване, което оправдава блудството! Откритостта на чувствата – само за семейна употреба, и то, ако имате късмет и има кой да оцени тази откритост.  Но и дамите си ни бива, нас де. Задоволяваме се с малко. Както отдавна сме отбелязали, каквито са мъжете, такива са им и жените. Не и обратното.Пита се защо ни е нужно такова аржентинско танго за двама? Излишни безсмислени блянове.  „Тръгна Господ като просяк беден, любовта на хората да види.“110 Така е писал Есенин. Той е познавал страстта. Този стих е на мястото си тук дори за това, че в програмата на спектакъла „Танго за двама“, разбира се, с най-едър шрифт е изписан цитат от Айседора Дънкан. Та от кого другиго? Тя е познавала и тангото, и Есенин, и всички, всичко, всичко. А ние не сме наследили нищо.  Ако сте в Лондон, идете да си починете от Русия. В театъра „Пийкок“. Който закъснее, но все пак иска да усети върху собствената си кожа ударите на чуждата безумна страст, това е възможно в Милано, Торино и Лион. През април „Танго за двама“ ще гастролира там.  Но не и в Москва  ", "date": "2019.04.12", "title": "Анна Политковская: Нищо друго освен истината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394487-%D1%87%D1%83%D0%B4%D0%BE%D0%B2%D0%B8%D1%89%D0%B0%D1%82%D0%B0-%D0%BD%D0%B0-%D0%BC%D1%80%D0%B0%D0%BA%D0%B0", "text": "„И ще познаете истината и истината ще ви направи свободни.”  Йоан 8:32  ЮВЕНАЛНАТА ЮСТИЦИЯ - държавна институция за „детски съд”, „детско правосъдие” и законно отвличане на деца Всяка дума в Националната стратегия за детето 2019-2030 г. е важна.  В нея са вложени текстове, които се отнасят за Ювеналната юстиция. Ювеналната юстиция е за    срещу родителите му и срещу семейството му . При нея  държавата задължава родителите да отглеждат дете физически и да й го предоставят за възпитание и образование .      Основната идея е  да се позволи отнемане на дете от родителите му при неясни и субективни критерии.  В ювеналното законодателство се въвежда презумпция за  виновност на родителите , че не могат да отглеждат детето си. „  и    е институция, която е съществена част от Ювеналната юстиция и основната й задача е родителите да нямат възможност за справедлив процес при обжалване по съдебен път на административните действия на Социалните служби.  В 99% от случаите съдът взема под внимание техните доклади  като игнорира показанията на родителите.  При ювеналната юстиция няма м еханизми за проследяване на състоянието и живота на детето, настанено при приемни родители или осиновители.  Веднъж щом то е отнето от родителите му, социалните служби са си свършили работата и п рестават да се интересуват от неговата съдба,  въпреки че, държавата удържа суми за п оддържане на приюти,  заведения за пробация, осиновители, приемни семейства, т.е. плаща се за издръжката на тази система. В Националната стратегия за детето  2019-2030 г.,  са включени  клаузи относно ювеналната юстиция. В ,  на с. 35, в графата  ,  в т.2 е казано:  В графа  пише: В  т. 3 Детето под 14 години може да извърши десетки престъпления  без да бъде санкционирано.  Това му дава възможност и време да се  усъвършенства в престъпните си умения.  Ювеналното законодателство позволява на   непълнолетни убийци, крадци, търговци на наркотици и пр., да извършват каквито решат престъпления, защото знаят, че са закриляни от закона. В графа към 2030 г., на стр. 35, т. 3 е казано:  Родители  без граждански брак ще се третират като  престъпници . А в България такива семейства са много. На стр. 36 в графата   в т. 1, се казва:  „ Въвеждане на забрана за телесното наказание над деца  и ефективна работеща  система за наблюдение и изпълнение на тази забрана. 2.  Въвеждане на работеща система за превенция на домашно насилие, докладване и предприемане на незабавни мерки за закрила при всички случаи на домашно насилие над деца.” Детето има право да удря, напада, крещи, заканва, обижда, замеря с чантата например родителя си, но родителят няма право да го спре или удари, да го обиди с думи, защото ако то реши да се оплаче, че го насилва да учи или да пише домашните си, може веднага да набере специално раздадения им от службите телефонен номер и те ще дойдат да го отнемат от родителя му.  Родителят по закон  няма право да му възразява.  Децата в училище имат специални часове, в които изучават правата си съгласно ювеналното законодателство и много често се възползват от тях срещу родителите си. На стр. 37 в  е много интересно как дете на 3-4 годинки, например, ще вземе адекватно решение при заведен съдебен процес срещу родителите му. На стр. 41 в Стратегията откровено се казва,  че  за внедряването й в България, са получени огромни външни финансови средства. За финансиране става дума и на стр. 46, където в пише: обвързване на целите и мерките с програмирането на средствата по линия на Оперативните програми, финансирани от ЕС .” Тук е мястото да спомена нещо много важно, което обяснява масирания натиск над българското общество от страна на българските политици, във връзка с ратифицирането на  Националната стратегия за детето  и произтичащият от това  нов Закон за детето.  През 2014 г. е подписан  Меморандум за разбирателство относно изпълнението на Норвежкия финансов механизъм 2014-2021 г. между Кралство Норвегия и Република България  (качен е в сайта на Народно събрание на РБългария), в рамките на който страната ни ще получава в този период достъп до финансова помощ по няколко програми, една от които е: „В Програма: Правосъдие”,  където се отпускат милиони евро за:  в т. 2   на настоящото приложение, специално внимание ще бъде отделено на п рилагането на стандартите за правата на човека  – стремеж към европейска съдебна култура, както и за  детско правосъдие . Специално внимание ще бъде отделено на  домашно насилие и насилие, основано на полов признак  (подобряване на законодателството и обучение) (…) Програмният оператор ще се стреми да осигури взаимодействие с програма   с цел да се  засили правосъдната верига, наред с другото, по отношение на достъпа до правосъдие, добро управление, насилието, основано на полов признак…” „Администрацията на норвежки съдилища ( DA ) ще се включи активно в подготовката и може да участва в изпълнението на програмата ,  За тази цел  норвежката страна дава безвъзмездна финансова помощ от 30,000,000 евро,  а ще има и  национално съ-финансиране от 5, 294,118 евро.  Програмният оператор е  Министерство на правосъдието,  а партньори от  страните-донори са: Норвежкото министерство на правосъдието и Дирекция на Норвежката корекционна служба . Международен партньор е  Съвета на Европа . Програмните области са:  Корекционни услуги и задържане преди съдебния процес; Ефективност и ефикасност на съдебната система,  укрепване на правовата държава. Норвежкият финансов механизъм 2014-2021 г. е подписан от Цецка Цачева   и  Бойко Борисов , при ратифицирането му.  Законът е влязъл в сила от деня на обнародването му в „Държавен вестник”, по времето, когато Цачева е била председател на Народното събрание. Става дума за  87,867,500 евро, плюс 9,088,236 евро  национално съ-финансиране  или  общо 97,055,736 евро , които се дават за изпълнението на Норвежкия финансов механизъм 2014-2021 г. Не е ли това намеса на чужда държава във вътрешните работи на суверенна България? За жалост това финансиране не е единственото. За Ювенална юстиция намирисва и графата „ Стр. 44  –  предприемане на нови мерки за превенция на разделянето на децата от семействата” ; „Въвеждане на пълна и изрична забрана за телесно наказание над деца, криминализиране на домашното насилие и въвеждане на ефективна работеща система за превенция, наблюдение и изпълнение на тези забрани.”  Пак там, т. 5. „Създаване и прилагане на адаптирани  процедури за участие на деца в административни, граждански и наказателни производства”. Т.7. – Ратифициране на Трети факултативен протокол към Конвенцията на ООН за правата на детето, създаващ процедура за подаване на жалби за нарушени права на децата.” Ако се приеме от правителството Националната стратегия за детето, българският родител няма да има право да си върне рожбата, дори и чрез съда, тъй като ювеналната юстиция ще е залегнала в нея. По света има държави, които са приели ювеналното законодателство като по този начин са  легализирали официално педофилията и сексуалната експлоатация на деца. Във Финландия и цялото Скандинавие например властите могат да отнемат деца от семействата им и да правят с тях каквото си поискат без да имат родителите право да възразят.  Децата се отнемат от семействата им и се въдворяват в социални домове, дават се за осиновяване в чужбина или се въдворяват в т.нар.  Тези,  които се въдворяват в социални домове се експлоатират от държавата,  която ги отдава под наем на частни фирми. Тези,  които се дават за осиновяване в чужбина  (основно в САЩ и Арабския свят), са подлагани на сексуална експлоатация или се превръщат в донори на органи за богати пациенти, най-често в САЩ и Западна Европа. Системата „Барневар” Нашите политици са решили в България да въведат и прилагат една от най-мрачните практики  на ювеналната юстиция  – норвежката.  В Норвегия се изпълнява зловещ  държавен план  „ и на всеки 5 години се правят отчети по системата „Барневар” . Това води до  надпревара между детски заведения и училища за отнемане на деца .  Ужас всява детската полиция с идентично название  -стриктна, безмилостна и бърза по отношение децата на гастарбайтели, имигранти или от смесени бракове. Системата „Барневар” има степенуване при отнемането на децата. На първо място  се изземват  неноврежци  –  ,  дошли в Норвегия с родителите си. На второ място  –  ненорвежци, но родени в Норвегия. На трето място – деца на норвежци .  На всеки 10 взети от родителите им деца, 8 са на ненорвежци! В Норвегия действат и многобройни неправителствени организации за сексуална преориентация на децата със съответния секс-тренинг, след което те се категоризират към определени групи : за момичетата - „ ”, „ ”, „ ”, за момчетата -  … Според тези разработки,  секс образованието започва още с раждането на детето. Четиригодишната възраст се смята за голямо закъснение… Три основни групи хора са заинтересовани от изземването на деца: корумпирани чиновници ,  които     децата; хомосексуалисти и педофили , и  материално заинтересовани хора , които очакват  допълнително заплащане  за всяко дете. Последните бих ги нарекла  ловци на деца! Статистиката показва, че ежегодно от Норвегия, Америка, Франция, Русия, Германия, Украйна, Испания, Англия… „ по 200-300 хиляди деца. Ювеналните деца нямат право да учат и да получават образование, да създават семейства, да раждат… Много често при забременяване и раждане, ювеналното момиче дори не вижда детето си - службите веднага й го отнемат. Не са редки случаите, когато тези полудеца, полувъзрастни, се самоубиват.  Въдворените в т.нар.  също са обект на експлоатация.  са формалност.  Става дума за аграрни фирми или фирми в горското стопанство, наречени  „трудово-възпитателни ФЕРМИ“, които получават деца от държавата с правото да се разпореждат с тях, както намерят за добре.  Статистиката сочи, че  почти 100%  от въдворените деца,  са жертва на сексуално насилие от страна на приемни родители, на други деца, на преподаватели или служители във фирмите, където те работят. Почти всички сексуални посегателства над тях са извършени от лица, които имат един и същи пол с жертвата . Децата в Норвегия и Финландия стават жертва и на сексуално посегателство отстрана на родителите си. Ако единия от родителите насили някое от децата си, при положение, че другият подаде жалба, то жалбоподателят може да бъде санкциониран чрез отнемане на родителските му права с мотив, че:  В Холандия се полагат много грижи  за безполовото възпитание на иззетите деца.   Там няма „ ”, „ ”, или „ ”, а само някакво безполово име  Повечето от тях „ ”  при двама татковци или две майки  –  нещо, което се пропагандира като нормалност с плакати, клипове, с детски книжки, в училищата и детските градини. В основата на тази пропаганда са глобалистки организации,  известни с дейността си за свободно секс обучение и образование на подрастващите, (като нашите НПО-та) и с претенциите им за  законово снижаване на възрастта за педофилия  във всяка една от страните с ювенално законодателство .  След като ювеналните деца навършат пълнолетие,  престават да бъдат обект на ювеналната юстиция. Излизат от интернатите и трудовите ферми без образование. Третирани са от държавата като непълноценни. Нямат правото на здравна помощ. Не могат да си намерят работа и не се водят в никакви статистики. Европейското законодателство относно Закрила на детето се приближава до модела на  Швеция, Финландия, Норвегия, Дания, т.е. до Скандинавския модел като се уеднакви с него, въвеждайки го в целия ЕС. А българските политици бързат да уеднаквят българското законодателство към този пагубен модел. И вземат милиарди евро за това. Националната стратегия за детето 2019-2030 г. я има в сайта на Министерски съвет - Портал за обществени организации.  Но тя трябва да се чете  много внимателно,  дори няколко пъти, защото  много трудно може да се прогледне под тинята на политическите неразбираеми словоблудства. А, обикновено от дъното на мътилката изскачат чудовища.  Навлезли сме в етап на ръкопашен бой за всяка детска душа. Децата са нашето бъдеще и трябва да ги защитим! Сега! После ще е късно!  Защото няма ли деца, няма да я има България! И както казва великият писател и родолюбец Николай Хайтов Нека не позволяваме това да се случи.   Нова Зора, бр.15", "date": "2019.04.12", "title": "Чудовищата на мрака"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394488-%D0%B3%D0%B5%D0%BD%D0%B5%D1%80%D0%B0%D1%86%D0%B8%D1%8F-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B8%D0%B4%D0%B5%D0%BE%D0%BB%D0%BE%D0%B7%D0%B8%D1%82%D0%B5-%D0%BD%D0%B0-%D0%BA%D1%80%D0%B0%D0%B9%D0%BD%D0%BE%D1%82%D0%BE-%D0%B4%D1%8F%D1%81%D0%BD%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "Европа има голямо сляпо петно: онлайн разпространението на крайното дясно като влияние. Крайно десните групи на континента са дигитално грамотни - те знаят как да изкривят публичното възприятие по даден въпрос, да нарочват политическия дневен ред и да се заиграват с журналистите и медиите. Те успяват да откриват начини, с които да нарушават демократичните процеси и да оказват натиск върху политиците по все повече теми - от локални въпроси до миграционните политики. И тактиките им успяват - Европа завива все по-надясно. Въпросът обаче е кой ще поеме юздите на тази нова вълна на крайнодесния възход. И едни от претендентите за това са \"Генерация Идентичност\" - противоречива формация с клонове из голяма част от Европа.  Наскоро австрийският клон на движението \"Генерация Идентичност\" беше свързан със стрелеца от Крайстчърч, Нова Зеландия. Наскоро къщата на един от лидерите на движението беше разбита от службите за сигурност на Австрия заради появилата се информация, че терористът е дарил пари на \"Генерация Идентичност Австрия\". И движението, и терористът в своя манифест, споделят конспиративната теория, че бялото население в Европа бива изтласквано от континента и заменяно с мигранти. Дори само седмица след атаката Движението за Идентичност на Австрия проведе протест срещу \"Голямата замяна\" във Виена, призовавайки за \"ремиграция\" и \"деисламизация\" на страната и на целия континент. Исканията на групата надхвърлят призивите за депортиране на престъпници, екстремисти и на онези, които биват отхвърлени при искането на убежище - което би било в съответствие с миграционния закон. \"Ремиграцията\" всъщност е евфемизъм за масовото депортиране на всички европейски жители с мигрантски произход, които не са родени на територията на Европа. Това, което е опасното при \"Генерация Идентичност\" е фактът, че въпреки липсата на публична подкрепа за актове на насилие, членовете на движението се готвят за напълно реална борба, а техните манифести и разяснителни материали спокойно могат да се изтълкуват като призив за хващане на оръжията.  Всяко лято членовете на движението от цяла Европа организират военни тренировъчни лагери в селските райони на Франция - там, където реално се заражда самото то. Техните ръководства използват милитаризиран речник, като например „снайперова мисия” и „масов въздушен удар”, когато описват онлайн атаки. Един от лидерите на Движението в Австрия е бивш неонацист на име Мартин Зелнер - популярен, със силни радикални виждания и приеман от мнозина за идеолог на крайното дясно в Европа. Той се радва на сериозна популярност в социалните мрежи като само в YouTube е следван от над 90 хил. души, а в Telegram има 16 хил. последователи.     Негов е наръчникът \"Изкуството на червеното хапче\" (референция към филма \"Матрицата\" и червеното хапче, което помага на вкараните в матрицата хора да излязат от нея) той дава насоки как стъпка по стъпка как човек да експлоатира актуалния обществен ред, за да постигне максимално разпространение на крайнодясната идеология Той препоръчва да се използват широко разпространените проблеми, свързани със свободата на словото или равенството между половете, като отправна точка, преди постепенно да се лансират нови и по-крайни идеи. \"Посяваш първо по-леките семена на червеното хапче и ги напояваш постоянно. Един честен въпрос, с който трябва да се започне, новина тук, имейл там, виц по време на излизане за по бира...\", пише в наръчника. \"Генерация Идентичност\" същ „И ще познаете истината и истината ще ви направи свободни.”  Йоан 8:32  ЮВЕНАЛНАТА ЮСТИЦИЯ - държавна институция за „детски съд”, „детско правосъдие” и законно отвличане на деца Всяка дума в Националната стратегия за детето 2019-2030 г. е важна.  В нея са вложени текстове, които се отнасят за Ювеналната юстиция. Ювеналната юстиция е за    срещу родителите му и срещу семейството му . При нея  държавата задължава родителите да отглеждат дете физически и да й го предоставят за възпитание и образование . Основната идея е  да се позволи отнемане на дете от родителите му при неясни и субективни критерии.  В ювеналното законодателство се въвежда презумпция за  виновност на родителите , че не могат да отглеждат детето си. „  и    е институция, която е съществена част от Ювеналната юстиция и основната й задача е родителите да нямат възможност за справедлив процес при обжалване по съдебен път на административните действия на Социалните служби.  В 99% от случаите съдът взема под внимание техните доклади  като игнорира показанията на родителите.  При ювеналната юстиция няма м еханизми за проследяване на състоянието и живота на детето, настанено при приемни родители или осиновители.  Веднъж щом то е отнето от родителите му, социалните служби са си свършили работата и п рестават да се интересуват от неговата съдба,  въпреки че, държавата удържа суми за п оддържане на приюти,  заведения за пробация, осиновители, приемни семейства, т.е. плаща се за издръжката на тази система. В Националната стратегия за детето  2019-2030 г.,  са включени  клаузи относно ювеналната юстиция. В ,  на с. 35, в графата  ,  в т.2 е казано:  В графа  пише: В  т. 3 Детето под 14 години може да извърши десетки престъпления  без да бъде санкционирано.  Това му дава възможност и време да се  усъвършенства в престъпните си умения.  Ювеналното законодателство позволява на   непълнолетни убийци, крадци, търговци на наркотици и пр., да извършват каквито решат престъпления, защото знаят, че са закриляни от закона. В графа към 2030 г., на стр. 35, т. 3 е казано:  Родители  без граждански брак ще се третират като  престъпници . А в България такива семейства са много. На стр. 36 в графата   в т. 1, се казва:  „ Въвеждане на забрана за телесното наказание над деца  и ефективна работеща  система за наблюдение и изпълнение на тази забрана. 2.  Въвеждане на работеща система за превенция на домашно насилие, докладване и предприемане на незабавни мерки за закрила при всички случаи на домашно насилие над деца.” Детето има право да удря, напада, крещи, заканва, обижда, замеря с чантата например родителя си, но родителят няма право да го спре или удари, да го обиди с думи, защото ако то реши да се оплаче, че го насилва да учи или да пише домашните си, може веднага да набере специално раздадения им от службите телефонен номер и те ще дойдат да го отнемат от родителя му.  Родителят по закон  няма право да му възразява.  Децата в училище имат специални часове, в които изучават правата си съгласно ювеналното законодателство и много често се възползват от тях срещу родителите си. На стр. 37 в  е много интересно как дете на 3-4 годинки, например, ще вземе адекватно решение при заведен съдебен процес срещу родителите му. На стр. 41 в Стратегията откровено се казва,  че  за внедряването й в България, са получени огромни външни финансови средства. За финансиране става дума и на стр. 46, където в пише: обвързване на целите и мерките с програмирането на средствата по линия на Оперативните програми, финансирани от ЕС .” Тук е мястото да спомена нещо много важно, което обяснява масирания натиск над българското общество от страна на българските политици, във връзка с ратифицирането на  Националната стратегия за детето  и произтичащият от това  нов Закон за детето.  През 2014 г. е подписан  Меморандум за разбирателство относно изпълнението на Норвежкия финансов механизъм 2014-2021 г. между Кралство Норвегия и Република България  (качен е в сайта на Народно събрание на РБългария), в рамките на който страната ни ще получава в този период достъп до финансова помощ по няколко програми, една от които е: „В Програма: Правосъдие”,  където се отпускат милиони евро за:  в т. 2   на настоящото приложение, специално внимание ще бъде отделено на п рилагането на стандартите за правата на човека  – стремеж към европейска съдебна култура, както и за  детско правосъдие . Специално внимание ще бъде отделено на  домашно насилие и насилие, основано на полов признак  (подобряване на законодателството и обучение) (…) Програмният оператор ще се стреми да осигури взаимодействие с програма   с цел да се  засили правосъдната верига, наред с другото, по отношение на достъпа до правосъдие, добро управление, насилието, основано на полов признак…” „Администрацията на норвежки съдилища ( DA ) ще се включи активно в подготовката и може да участва в изпълнението на програмата ,  За тази цел  норвежката страна дава безвъзмездна финансова помощ от 30,000,000 евро,  а ще има и  национално съ-финансиране от 5, 294,118 евро.  Програмният оператор е  Министерство на правосъдието,  а партньори от  страните-донори са: Норвежкото министерство на правосъдието и Дирекция на Норвежката корекционна служба . Международен партньор е  Съвета на Европа . Програмните области са:  Корекционни услуги и задържане преди съдебния процес; Ефективност и ефикасност на съдебната система,  укрепване на правовата държава. Норвежкият финансов механизъм 2014-2021 г. е подписан от Цецка Цачева   и  Бойко Борисов , при ратифицирането му.  Законът е влязъл в сила от деня на обнародването му в „Държавен вестник”, по времето, когато Цачева е била председател на Народното събрание. Става дума за  87,867,500 евро, плюс 9,088,236 евро  национално съ-финансиране  или  общо 97,055,736 евро , които се дават за изпълнението на Норвежкия финансов механизъм 2014-2021 г. Не е ли това намеса на чужда държава във вътрешните работи на суверенна България? За жалост това финансиране не е единственото. За Ювенална юстиция намирисва и графата „ Стр. 44  –  предприемане на нови мерки за превенция на разделянето на децата от семействата” ; „Въвеждане на пълна и изрична забрана за телесно наказание над деца, криминализиране на домашното насилие и въвеждане на ефективна работеща система за превенция, наблюдение и изпълнение на тези забрани.”  Пак там, т. 5. „Създаване и прилагане на адаптирани  процедури за участие на деца в административни, граждански и наказателни производства”. Т.7. – Ратифициране на Трети факултативен протокол към Конвенцията на ООН за правата на детето, създаващ процедура за подаване на жалби за нарушени права на децата.” Ако се приеме от правителството Националната стратегия за детето, българският родител няма да има право да си върне рожбата, дори и чрез съда, тъй като ювеналната юстиция ще е залегнала в нея. По света има държави, които са приели ювеналното законодателство като по този начин са  легализирали официално педофилията и сексуалната експлоатация на деца. Във Финландия и цялото Скандинавие например властите могат да отнемат деца от семействата им и да правят с тях каквото си поискат без да имат родителите право да възразят.  Децата се отнемат от семействата им и се въдворяват в социални домове, дават се за осиновяване в чужбина или се въдворяват в т.нар.  Тези,  които се въдворяват в социални домове се експлоатират от държавата,  която ги отдава под наем на частни фирми. Тези,  които се дават за осиновяване в чужбина  (основно в САЩ и Арабския свят), са подлагани на сексуална експлоатация или се превръщат в донори на органи за богати пациенти, най-често в САЩ и Западна Европа. Системата „Барневар” Нашите политици са решили в България да въведат и прилагат една от най-мрачните практики  на ювеналната юстиция  – норвежката.  В Норвегия се изпълнява зловещ  държавен план  „ и на всеки 5 години се правят отчети по системата „Барневар” . Това води до  надпревара между детски заведения и училища за отнемане на деца .  Ужас всява детската полиция с идентично название  -стриктна, безмилостна и бърза по отношение децата на гастарбайтели, имигранти или от смесени бракове. Системата „Барневар” има степенуване при отнемането на децата. На първо място  се изземват  неноврежци  –  ,  дошли в Норвегия с родителите си. На второ място  –  ненорвежци, но родени в Норвегия. На трето място – деца на норвежци .  На всеки 10 взети от родителите им деца, 8 са на ненорвежци! В Норвегия действат и многобройни неправителствени организации за сексуална преориентация на децата със съответния секс-тренинг, след което те се категоризират към определени групи : за момичетата - „ ”, „ ”, „ ”, за момчетата -  … Според тези разработки,  секс образованието започва още с раждането на детето. Четиригодишната възраст се смята за голямо закъснение… Три основни групи хора са заинтересовани от изземването на деца: корумпирани чиновници ,  които     децата; хомосексуалисти и педофили , и  материално заинтересовани хора , които очакват  допълнително заплащане  за всяко дете. Последните бих ги нарекла  ловци на деца! Статистиката показва, че ежегодно от Норвегия, Америка, Франция, Русия, Германия, Украйна, Испания, Англия… „ по 200-300 хиляди деца. Ювеналните деца нямат право да учат и да получават образование, да създават семейства, да раждат… Много често при забременяване и раждане, ювеналното момиче дори не вижда детето си - службите веднага й го отнемат. Не са редки случаите, когато тези полудеца, полувъзрастни, се самоубиват.  Въдворените в т.нар.  също са обект на експлоатация.  са формалност.  Става дума за аграрни фирми или фирми в горското стопанство, наречени  „трудово-възпитателни ФЕРМИ“, които получават деца от държавата с правото да се разпореждат с тях, както намерят за добре.  Статистиката сочи, че  почти 100%  от въдворените деца,  са жертва на сексуално насилие от страна на приемни родители, на други деца, на преподаватели или служители във фирмите, където те работят. Почти всички сексуални посегателства над тях са извършени от лица, които имат един и същи пол с жертвата . Децата в Норвегия и Финландия стават жертва и на сексуално посегателство отстрана на родителите си. Ако единия от родителите насили някое от децата си, при положение, че другият подаде жалба, то жалбоподателят може да бъде санкциониран чрез отнемане на родителските му права с мотив, че:  В Холандия се полагат много грижи  за безполовото възпитание на иззетите деца.   Там няма „ ”, „ ”, или „ ”, а само някакво безполово име  Повечето от тях „ ”  при двама татковци или две майки  –  нещо, което се пропагандира като нормалност с плакати, клипове, с детски книжки, в училищата и детските градини. В основата на тази пропаганда са глобалистки организации,  известни с дейността си за свободно секс обучение и образование на подрастващите, (като нашите НПО-та) и с претенциите им за  законово снижаване на възрастта за педофилия  във всяка една от страните с ювенално законодателство .  След като ювеналните деца навършат пълнолетие,  престават да бъдат обект на ювеналната юстиция. Излизат от интернатите и трудовите ферми без образование. Третирани са от държавата като непълноценни. Нямат правото на здравна помощ. Не могат да си намерят работа и не се водят в никакви статистики. Европейското законодателство относно Закрила на детето се приближава до модела на  Швеция, Финландия, Норвегия, Дания, т.е. до Скандинавския модел като се уеднакви с него, въвеждайки го в целия ЕС. А българските политици бързат да уеднаквят българското законодателство към този пагубен модел. И вземат милиарди евро за това. Националната стратегия за детето 2019-2030 г. я има в сайта на Министерски съвет - Портал за обществени организации.  Но тя трябва да се чете  много внимателно,  дори няколко пъти, защото  много трудно може да се прогледне под тинята на политическите неразбираеми словоблудства. А, обикновено от дъното на мътилката изскачат чудовища.  Навлезли сме в етап на ръкопашен бой за всяка детска душа. Децата са нашето бъдеще и трябва да ги защитим! Сега! После ще е късно!  Защото няма ли деца, няма да я има България! И както казва великият писател и родолюбец Николай Хайтов Нека не позволяваме това да се случи. Нова Зора, бр.15 о така тренира своите членове да използват и различни техники за манипулация и адаптиране на информацията и новините спрямо собствения дневен ред на движението.  Тяхната успешна книга за онлайн медийна партизанска война показва как трансгресивните им кампании стават вирусни и достигат до глобалната аудитория. Основната идея на тези действия е проста - глобално покритие на \"Генерация Идентичност\" със свои по целия свят - от Австралия до Канада. Идеологията на паневропейското движение отдавна е надхвърлила границите на Франция, където то се създава през 2003 г. Популистите от дясната страна в Европа вече навсякъде имат действащи политически сили - от Алтернативната за Германия (AfD) и Австрийската партия на свободата до Италианската Лига и испанската партия Vox партия. Всички те успяват да пренесат езика и препоръките на \"Генерация идентичност\" в мейнстрийм политиката. Макар и много от тях да не признават движението, тези политически движения споделят идеологическата му платформа. Техните кампании срещу „лъжливите медии” и малцинствените общности взаимно се подсилват и укрепват. В Австрия движението е има пространство за сериозен растеж до голяма степен благодарение на слабия подход на крайнодясната австрийска Партия на свободата (FPÖ), член на управляващата коалиция. И Движението, и FPÖ изповядват идеологията на ремиграция. Разбира се, в момента партията е подложена на остри критики заради своите връзки с Движението и неговата собствена връзка със стрелеца от Крайстчърч, но това не пречи на влиянието, което то оказва върху политиката на страната.  \"Генерация Идентичност\" оказва сериозно влияние върху отхвърлянето на Пакта за миграцията на ООН в края на 2018 г. от австрийското правителство. Изследванията на Института за стратегически диалог установяват, че Зелнер и контролирания от него клон на Движението са се мобилизирали в специални криптирани канали в Telegram, дни преди стартирането на мащабните кампании за дезинформация в социалните медии, които в крайна сметка обръщат общественото настроение срещу пакта. В отговор на нарастващия обществен натиск, австрийското правителство сега обмисля забрана на идентифициращото движение Австрия. Подобен ход обаче ще направи малко за реалния проблем - разпространяването на неонацистки идеи в Европа. Подобен подход просто няма вече връзка с актуалната реалност. В нея подобни крайнодесни и неонацистки организации не действат вече като затворени клетки. Вместо това те създават все повече мрежи на международно ниво. Затова и активистите на Движението за идентичност ще продължат да намират новаторски решения, за да заобиколят законите и да предадат посланията си на широката общественост. Силите за сигурност, политиците и технологичните фирми просто не успяват да наваксат на начините, по които крайнодесните трупат популярност и се справят само с част от проблема на онлайн екстремизма - свалянето от социалните мрежи на подобен тип пропаганда - нещо, което поне към момента е крайно неефективно. Междувременно Зелнер и другите подобни идеолози на крайното дясно в Европа намират своите \"убежища\" онлайн, където продължават да разпространяват посланията си без опасност те да бъдат свалени.  Незабелязана и неоспорима, крайната десница е била свободна да разпространява своите послания, подтикващи към насилие, на ултралибертарни платформи като Gab, 8chan и Bitchute. Крайстчърч се превърна като отрезвяващ момент за Запада и отношението към десния радикализъм. Въпросът е какво следва оттук нататък в борбата с този проблем. Защото съвсем скоро Европа ще трябва да се притеснява не само от терористичните актове на джихадистите, но и от своите собствени крайни националисти.", "date": "2019.04.12", "title": "\"Генерация Идентичност\" - идеолозите на крайното дясно в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394489-%D0%B3%D0%B0%D0%B1%D1%80%D0%BE%D0%B2%D0%BE-%D0%BA%D0%B0%D0%BA-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE%D1%82%D1%83%D0%BA", "text": "Само две са май темите, които могат да потопят скандал като Апартаментгейт. Едната от тях: напрежение заради ромите. Каквото имаме сега в Габрово. Но спокойно: скоро всички отново ще се укротят.  И така до следващия бой.         Само две теми в България могат да потопят скандал като „Апартаментгейт“ - етническо напрежение или мигрантски натиск. И двете са налице. Но докато навлизането на големи групи бежанци от Гърция така и не се случи, бой между българин и роми в магазин в Габрово изкара тази седмица над хиляда души по улиците, а късно снощи се стигна до сериозни сблъсъци между жандармерия и протестиращи. Полицията отчете няколко задържани - и умишлени провокации. \" Хората са гневни \" Безредиците избухнаха, след като собственикът на габровския магазин Ивайло Филев публикува във Фейсбук запис на случката от 7 април, заснет от охранителна камера. Според Филев, побоят над продавача продължил 7-8 минути. На записа се вижда как трима роми се сбиват със служителя, задето им е отправил забележка за „агресивно и провокативно поведение“. Гневът на местните хора се отприщи, след като тримата бяха освободени от ареста след първоначалното задържане за срок от 24 часа. Последва опит за щурм на полицейското управление и нахлуване в ромската махала. След което Районният съд остави тримата за постоянно в ареста, но във Велико Търново - в името на реда и спокойствието. Заедно с жандармерията, в Габрово пристигна и бившият кмет на града - вицепремиерът Томислав Дончев. В извънредна пресконференция рано тази сутрин, непосредствено след конфликтната нощ, той обеща спешни мерки: „Хората са гневни от усещането на някои групи в обществото, че имат повече права от другите, от злоупотребите със социални плащания. Затова трябват мерки, веднага след въдворяването на спокойствие на територията на общината, а може и преди това“, заяви вицепремиерът, игнорирайки  неслучването на самите интеграционни политики. Така Томислав Дончев на практика повтаря изявления, които вече сме чували от лидера на ВМРО Красимир Каракачанов - „предвид създадения статут на привилегирована част от население за циганската общност спрямо останалите граждани на страната е време държавата да спре двойните стандарти по отношение на собствените си граждани\". Само държавата обаче е в състояние да осигури двойни стандарти и привилегии за едни или други групи граждани - и само тя може да ги премахне. В извънредната си пресконференция вицепремиерът обяви, че „държавата няма право да бяга от час“, защото това са грешки, натрупани от години. И наистина: държавата не просто е избягала от час, тя е мигрирала от ромските гета, оставяйки ги в ръцете на организираната престъпност, на клановите интереси, на политически формации, които се възползват от гласовете им по избори. За целта плаща „такса спокойствие“ - социалните помощи, които раздава от касичката с пари на данъкоплатците, а за пред ЕС има написани Национална стратегия, регионални стратегии, общински планове за действие. И така до следващия път Според премиера Борисов, разпоредил от Брюксел пращането на жандармерия, „има ли избори, веднага се издига етническото напрежение”. Но така е всъщност всеки път. Стигне ли се до сблъсък между българи и роми, управляващите изпращат жандармерия, разрушават няколко ромски къщи, правят няколко заседания и след пет, шест, десет дни всички отново се укротяват - власт, полиция, протестиращи, роми. И така до следващия бой - във Войводиново, край язовир в Асеновград, в махала в Гърмен, в квартал в София… Да не забравяме и садистичното убийство на русенската журналистка Виктория Маринова. И пак започва същото, че и по-лошо, защото разрушаването на ромски махали на едно място води до увеличаването им на друго. И ефектът е нулев, когато отмине действието на хапчето, наречено „обществено спокойствие“. Патрулиране с коли, кучета и бронирани машини успокоява за кратко широката общественост. Но в действителност най-голямото етническо малцинство в България си остава все така изключено от социалните процеси. Или както заключава в доклад асоциация „Интегро“, „ромите продължават да бъдат най-стигматизираната, маргинализирана и дискриминирана група в България“. Според доклада, доказателство за липсата на политическа воля за интеграция е именно политиката на разрушаване, която торпилира възможните решения на проблемите. Здрава ръка  вместо здрав разум Също като кмета на Гърмен Минка Капитанова, разпоредила преди три години събаряне на незаконни ромски къщи, кметът на Габрово Таня Христова нареди да бъдат съборени сгради, които служат на роми като временни обиталища. В градоустройствения план не е било предвидено въпросните сгради да бъдат запазени, но разрушаването им започна чак когато избухнаха протестите. От което излиза, че за кметовете и местните управи ромите и техните проблеми са невидими до появата на конфликт. Както бе невидим и небостъргачът на „Артекс“, който тутакси бе замразен като строителен обект, след като се появи на радара в хода на „Апартаментгейт\". И ако приемем, че конфликти като този в Габрово са просто проява на болестни симптоми, няма как да не стигнем до извода, че властта предпочита да се справя с тях, вместо да лекува болестта. В Габрово от около година вървят слухове, че общинската управа има план за заселване на няколко хиляди роми, за да запази статута на областен град. В официално изявление тогава кметът Таня Христова окачестви тези твърдения като „невярна и манипулативна информация“. Днес тя разпореди същото, което опозицията в Общинския съвет навремето не успя да постигне - да бъдат проверени адресните регистрации, броя на ромите, живеещи в града, трудовата и учебната им заетост, има ли самонастанили се, както и местата, „където е налице концентрация на оплаквания от нарушение на обществения ред и криминален контингент“. В това време държавата ще демонстрира здрава ръка вместо здрав разум.    ", "date": "2019.04.12", "title": "Габрово: как се стигна дотук"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394490-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B0%D1%82%D0%B0-%D1%81%D0%BE%D0%BD%D0%B4%D0%B0-%D1%81%D0%B5-%D1%80%D0%B0%D0%B7%D0%B1%D0%B8-%D0%BF%D1%80%D0%B8-%D0%BE%D0%BF%D0%B8%D1%82%D0%B0-%D0%B4%D0%B0-%D0%BA%D0%B0%D1%86%D0%BD%D0%B5-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Израелският космически кораб Берешит пътува в продължение на 7 седмици. Израел искаше да стане четвъртата нация извършила кацане на Луната. При маневрата за кацане обаче отказа най-важният мотор в последната минута. Планираното кацане на израелската сонда се провали. „Не успяхме да кацнем успешно“, заяви представител на израелската неправителствена организация SpaceIL. Все пак Израел успя да се превърна в седмата нация, която успява да стигне лунната орбита.     По данни на SpaceIL основният мотор на Берешит е отказал по време на маневрата за кацане. В резултат комуникацията със сондата е била изгубена. Израел се надяваше да се нареди редом до Русия, САЩ и Китай, които са единствените държави кацали на Луната. Това беше първата частно финансирана мисия от подобен тип. „Днес сме особено горди“, каза премиерът на Израел Бенямин Нетаняху в контролния център в Яхуд, в близост до Тел Авив малко преди фаталната маневра. „Това е важна стъпка за човечеството и гигантска крачка за Израел.“ Сондата беше от една седмица в орбита около земния спътник, по което време успя да направи серия от важни маневри. Кацането в района на „Морето от радост“ (конкретен сектор на Луната) трябваше да бъде направлявано от най-оптималната точка.  Тя беше изведена в околоземна орбита с ракета Falcon – 9 на SpaceX (Илън Мъск). Берешит, с тегло 600 кг и височина около 1,5 метра, трябваше да забие изреалеския флаг на Луната и да изследва магнитното поле.", "date": "2019.04.12", "title": "Израелската сонда се разби при опита да кацне на Луната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394491-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0-%D0%BE%D1%81%D1%82%D0%B0%D0%B2%D1%8F-%D1%81%D0%BB%D0%B5%D0%B4%D0%B8-%D0%B2-%D0%B3%D0%B5%D0%BD%D0%B8%D1%82%D0%B5-%D0%BD%D0%B0-%D1%87%D0%BE%D0%B2%D0%B5%D0%BA", "text": "Ново изследване на Северозападния университет в САЩ, поставя под въпрос преобладаващите разбирания за гените, като неизменни характеристики на биологията, които са фиксирани. Редица изследвания показват, че социално-икономическия статус е мощен определящ фактор за човешкото здраве, а социалното неравенство е повсеместен стресов фактор за хората в световен мащаб. По-ниските образователни постижения и / или доходи, предполагат повишен риск от сърдечни заболявания, диабет, много видове рак и инфекциозни заболявания. Освен това, по-ниският социално-икономически статус се свързва с физиологични процеси, които допринасят за развитието на заболявания, включително хронични възпаления, инсулинова резистентност и дисрегулация на кортизол.     В това проучване изследователите са открили доказателства, че бедността може да се вгради в широк обхват на генома. Те открили, че по-ниският социално-икономически статус е свързан с нива на ДНК метилиране (DNAm) – ключова епигенетична марка, която има потенциала да формира генната експресия – на повече от 2500 места в повече от 1500 гени. С други думи, бедността оставя следа върху почти 10% от гените в генома. Водещият автор Томас МакДейд казва, че това е важно по две причини. „Първо, от дълго време знаем, че социално-икономическият статус е мощен определящ фактор за здравето, но основните механизми, чрез които тялото ни „помни“ бедността, не са известни“, казва МакДейд, професор по антропология в колежа Вайнберг в Северозападния университет и директор на Лабораторията за изследване на човешката биология. „Нашите резултати показват, че ДНК метилирането може да играе важна роля и широкият обхват на асоциациите между социално-икономически статус и DNAm е в съответствие с широкия спектър от биологични системи и здравни резултати, за които знаем, че са оформени от социално-икономическия статус.“ Второ, казва МакДейд, опитът в хода на развитието се въплъщава в генома, за да формира буквално неговата структура и функциите му. МакДейд казва, че е изненадан да намери толкова много връзки между социално-икономическия статус и ДНК метилирането в толкова голям брой гени. „Този модел подчертава потенциалния механизъм, чрез който бедността може да има трайно въздействие върху широк спектър от физиологични системи и процеси,“ казва той. Необходими са последващи проучвания, за да се определят здравните последици от различното метилиране на местата, които изследователите са идентифицирали, но много от гените са свързани с процеси, асоциирани с имунния отговор на инфекция, развитието на скелета и развитието на нервната система. „Това са областите, върху които ще се съсредоточим, за да определим дали метилирането на ДНК наистина е важен механизъм, чрез който социално-икономическото състояние може да остави траен молекулен отпечатък върху тялото, с последствия за здравето през целия живот“, казва МакДейд", "date": "2019.04.12", "title": "Бедността оставя следи в гените на човек"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394483-%D0%BA%D1%8A%D0%BC-%D0%B0%D0%BF%D1%80%D0%B8%D0%BB-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D0%B5-%D0%BF%D0%BE%D0%B4-7-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D1%83%D1%88%D0%B8", "text": "Сред най-сериозните проблеми на страната ни са застаряването на населението и емиграцията, отчитат от Националния статистически институт 7 000 039 души е населението на България към края на 2018 година, сочат данните на Националния статистически институт, цитирани от БНР. Ръководителят на института Сергей Цветарски отбеляза, че ако има положителни тенденции, това са намаляването на детската смъртност. \"Към месец април (2019 г. - бел.ред.) в България вече живеят под 7 милиона души\", заяви Магдалена Костова от Националния статистически институт. Към края на 2018-та година, за когато има окончателни информация, населението е било 7 000 039 души. Задълбочават се тревожните тенденции на застаряване на населението и на трайна емиграция, каза Костова: \"Да, може да кажем, че към днешна дата населението е под 7 милиона\". През 2021 година ще бъде проведено следващото преброяване. Според зам.-председателя на Националния статистически институт Диана Янчева - повече от половината от населението ще се възползва от възможността за електронно преброяване: \"Над 70 процента от домакинствата вече имат компютри или лаптопи вкъщи и боравят почти ежедневно с тях\". Догодина предстои пробно преброяване, което е организирано заедно с общините, допълни още Диана Янчева. За първи път при него ще се събират географски координати на сградите. През април всяка година по традиция от Института обобщават текущите данни, като за първи път през 2017-а населението у нас падна под 7,1 млн. души. Сред най-сериозните проблеми на страната ни са застаряването на населението и емиграцията. Към 31 декември 2018 г. населението на България е 7 000 039, което представлява 1.4% от населението на Европейския съюз, сочат официалните данни на НСИ. В сравнение с 2017 г. населението на страната намалява с 49 995 души. През 2018 г. в страната са регистрирани 62 197 живородени деца и в сравнение с предходната година броят им намалява с 1758 деца. Броят на умрелите през 2018 г. е 108 526 души, а коефициентът на обща смъртност - 15.4‰. Спрямо предходната година броят на умрелите намалява с 1 265. \"Продължава да се задълбочава и дисбаланса в териториалното разпределение на населението. Почти 3/4 или 73,7% живее в градовете, като най-големият отрицателен прираст е в Северозападния регион - минус 13 600 души\", отчете директорът на статистическия институт Сергей Цветарски. \"Намалява абсолютният брой на живородените деца и коефициентът на обща раждаемост. Но намалява и броя на умрелите лица с 1265 души. Добър факт е, че намалява и детската смъртност. Тя достига най-ниското си равнище изобщо в България\", посочи още той. \"Очакваната средна продължителност на живота на населението остава непроменена. Очакванията ни са, че тя би трябвало да нараства\", каза още Цветарски. От Националния статистически институт продължават с подготовката за националното преброяване на населението, което трябва да се проведе през 2021 г. Другата седмица трябва да бъде определена и назначена комисията, която ще го организира и ръководи.", "date": "2019.04.12", "title": "Към април тази година населението на България вече е под 7 милиона души"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394474-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%B7%D0%B0-%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80", "text": "Което и риалити да пуснете по телевизора, едва ли в него ще има повече скандали, нападки, захапвания и грозни удари под кръста от втръсналото вече на всички шоу, наречено българска политика. И действително, стига човек да има доброто желание, паралелите между политическата сцена у нас и типични риалити формати се получават повече от лесно. Единствената разлика е, че при телевизионните шоута необходимият сеир става, само след като затвориш някакви различни хора на дадено пространство и от време на време \"разтърсваш\" малко положението с някоя и друга задача или интрига. При политиката това далеч не е нужно. Там скандалите са константно явление и се пораждат един след друг, за да се държи зрителят в постоянно напрежение. Това, което е по-трудно там, е да следиш кой срещу кого играе.      Настоящият скандал с апартаментите на властта, ако не друго, даде много оставки и още повече поводи човек да подозира всякакви надводни и подводни дрязги между политиците у нас, месец и половина преди изборите за Европейски парламент. Да започнем от ГЕРБ. За тях е ясно, че имат един голям архивраг в лицето на БСП. Това, което обаче става ясно от апартаментните скандали, е, че има напрежение и вътре в самата партия.  От едната страна е партийният лидер и премиер Бойко Борисов, който се явява всемогъщ съдник в партийните дела, който казва и разпорежда какво да се случва и кой да си хвърли оставката, за да може партията уж да остане незасегната от връхлитащите я скандали. Тези му действия и сериозните критики спрямо втория по власт в редиците на ГЕРБ - Цветан Цветанов - обаче говорят за това, че Борисов може и да иска да изчисти редиците на партията от силното влияние на Цветанов и неговите хора. Това обаче са спекулации. Зад тях освен критиките на самия премиер (който дори на рождения ден на Цветанов му се скарал заради изказване в \"Панорама\", а днес се обяви срещу връщането му като нещатен сътрудник в парламента), стоят и думита на хора като вицепремиера Томислав Дончев, кметът на София Йорданка Фандъкова, както и на лидера на НФСБ Валери Симеонов. Още в самия разгар на скандала с апартаментите Томислав Дончев беше човекът, който призова Цветан Цветанов да поеме отговорност по темата и да отговори на всички въпроси, зададени към него (без да споменава думата оставка). Междувременно в едно от последните си интервюта Фандъкова намекна, че на мястото на Цветанов в такъв скандал би се оттеглила доста по-сериозно от политиката. Засега самият Цветанов не демонстрира особена вражда с някого вътре в ГЕРБ (поне не и около този скандал). Нападките си той пази най-вече срещу опозицията и от време на време срещу президента Румен Радев. Минаваме към БСП. Въпреки всичките си постоянно течащи крамоли и борби за власт вътре в партията, там засега традиционно като за преди избори демонстрират обединен фронт.  Както всеки път, така и сега той е насочен срещу ГЕРБ и нейния лидер Бойко Борисов. Тук нещата са ясни, все пак става въпрос за основната опозиционна партия - ако има къде да се удари по управляващите, удря се. Вече с каква успешност... това е друг въпрос. БСП се почувстваха и длъжни да отговорят на удара на АБВ, които заедно с още няколко други дребнички партии се обединиха в \"Коалиция за България\" - едно от старите превъплъщения на БСП. ДПС публично гледа да не враждува, а да търси взаимноизгодни приятелства.  От време на време се правят на опозиция и атакуват управляващите, а поради етническия си профил се обявяват и срещу по-тежките действия и изказвания на националистическите формации. Но нищо сериозно. И като споменахме националисти, тук вече нещата са сериозни и сериозно объркани. Най-малкото, защото в редиците на по-малкия партньор от управляващата коалиция от години вече има сериозен разрив, в който размяната на удари се провежда по системата \"Всеки срещу всички\".  Тук трите партии си подхвърлят обвинения и нападки за целостта на коалицията \"Обединени патриоти\", за обслужването на частни интереси и за отношението си към Русия. В крайна сметка по всичко личи, че на европейските избори всяка една от тях ще се яви отделно, за да провери собствената си цена в очите на избирателите. После ще се говори отново дали коалиция ще има по-натам, или нещата ще приключат скоропостижно. И докато Красимир Каракачанов и Волен Сидеров се задоволяват с вътрешнокоалиционните крамоли и свои си лични предизборни кампании, то за лидера на НФСБ Валери Симеонов нещата стоят по различен начин. Неговата конфликтност е добре позната както на медиите, така и на собствениците на заведения в Слънчев бряг и дори на майките на деца с увреждания. В чисто политически план обаче той не пропуска да критикува другите двама коалиционни партньори - \"Атака\" и ВМРО за това, че действат самосиндикално и пренебрегват неговата партия. Кара се и с БСП заради атаките, отправяни към правителството. Същевременно покрай скандала с апартаментите острият му език е насочен и срещу премиера Борисов заради склонността му да подава чужди оставки (включително преди време и собствената на Симеонов). Да не забравим и министъра на туризма Николина Ангелкова, която заради него вече пореден път трябва да влиза в обяснителен режим за имотното си състояние малко преди началото на туристическия сезон. Като цяло е трудно да се открие политически субект, срещу когото в един или друг момент лидерът на НФСБ да не е излял жлъчта си. \"Воля\" и в частност партийният лидер Веселин Марешки са далеч по-скромни що се отнася до това кого ще посочат като враг - ВМРО и Красимир Каракачанов. За сметка на това Марешки удря по избрания противник всеки път, в който му се отдаде възможност. Колкото до непредставените в парламента формации, нещата са също интересни.  \"Демократична България\" - обединението на ДСБ, \"Да, България!\" и \"Зелените\" (които скоро няма да се казват така) се фокусира най-вече в атаките срещу управляващата партия ГЕРБ като символ на корумпираното статукво. Разбира се, БСП и ДПС също са сочени като част от прогнилата политическа система, а трите заедно формират голямата политическа мафия - архиврагът, срещу когото ДемБГ се бори. Това, разбира се, не означава, че всички удари са насочени само натам. След коалирането си с ГЕРБ например СДС се превърнаха също в мишена за атаките на демократичното обединение. Ако преговорите с ДБГ се провалят, напълно вероятно е да се открие вражда и на този фронт. Междувременно официалният водач на евролистата Радан Кънев вече проявява състезателен дух и започна с обвинителен призив към настоящия еврокомисар (и водач на листата на ГЕРБ) Мария Габриел по въпроси от европейско естество. Самите ДБГ засега се задоволяват само с критика към управлението на ГЕРБ и тук-там по някоя забележка към ДемБГ заради цялостното им отношение към процеса на преговори. Но да кажем, че там има \"стара любов\" между тях и ДСБ, която няма как да хване ръжда. Така е с българското дясно - колкото и да се обединява, винаги има място за още едно отцепване, отлюспване и формиране на нова партия. Ако не вярвате, питайте Петър Москов... Лявото, за сметка на това, е далеч по-монолитно. Въпреки това АБВ на Румен Петков и Георги Първанов вече колко години се опитва да се настани поне частично в сърцата на електората на БСП...  За предстоящите избори те пробват това \"през задния вход\", използвайки старото червено име \"Коалиция за България\". Но враждата там поне засега не е нищо повече от обикновена размяна на хапливи коментари за каскети и Ленин. От останалите формации, които що годе се открояват в електорален план, са \"Възраждане\".  От националистическата формация имат лошия навик да обявяват за предатели/национални предатели всички, които не споделят отношението им към Русия (положително) и европейските ценности (отрицателно). Освен това често прицелват критиките си към мейнстрийм патриотите (които наричат лъжепатриоти) и управляващия елит от партии (които по подразбиране са прогнили, корумпирани и работят в ущърб на българите). Предвид характера на партията и нейната роля на антисистемен обект, те могат да си позволят да са във вражда с абсолютно всички останали играчи на политическата карта. А понякога това може да се окаже изключително благодатна позиция, така че си струва човек да следи изявите им. И това е ситуацията месец и половина преди изборите. Има време за още много скандали, има време за още много кавги. А сега си представете всички тези герои, събрани в къщата на Биг Брадър. Такова шоу няма да видите в нито един риалити формат.", "date": "2019.04.12", "title": "За политиката в България като за \"Биг Брадър\""}
{"url": "http://www.classa.bg/%D1%81%D0%B2%D1%8F%D1%82/item/394475-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2-%D1%87%D0%BE%D0%B2%D0%B5%D1%88%D0%BA%D0%B8-%D0%B2%D0%B8%D0%B4,-homo-luzonensis", "text": "Изследователите съобщават за откриването на досега непознат вид хоминиди, кръстени „Homo luzonensis\". Вкаменелостите с тези отличителни черти са открити в пещера на филипинския остров Лусон. Видът е обитавал тази област преди 50 000 и 67 000 години, според проучване, публикувано в списанието Nature. При разкопки, извършени през 2007, 2011 и 2015 г. в пещерата Каляо, са намерени седем зъба, две кости от пръсти, две кости от пръсти на краката и кост от горната част на крака. Намерените останки дават най-ранните преки доказателства за човешко присъствие във Филипините. Според изследователите, намерените останки принадлежали на поне три индивида от този вид. Анализът на откритата през 2007 г. кост на крака предполага, че той принадлежи към рода Homo, но не е ясно към кой вид точно. Авторите на проучването уточняват, че други намерени екземпляри, „показват комбинация от примитивни и получени морфологични характеристики, различни от комбинацията от характеристики, открити в други видове от рода Homo\", като „Homo floresiensis\" и „Homo sapiens\", които \"гарантират приписване на нов вид\". Костите на пръстите и пръстите на древните жители на Лусон са извити, което предполага способност да се катерят по дърветата, сравними с тези на хоминидите преди два или повече милиона години. Откритието на този вид подчертава значението на острова в Югоизточна Азия в еволюцията на рода Homo, добавят изследователите. Това е вторият път през 21-ви век, когато на островите в Югоизточна Азия са открити нови видове от човешкото семейство. „Homo luzonensis\" е живял по същото време като „Homo floresiensis\", средни хоминиди, обитавали индонезийския остров Флорес. \"Homo floresiensis\" е първият от човешкия вид, който е населявал острова Флорес преди около 100 000 - 60 000 години. Костите на представителите на този вид - наречени „хобити\" заради височината им от само един метър - са открити през 2003 г. в пещерата на Лианг Буа. „Homo luzonensis\" е съвременен не само с хобитите, но и с нашия вид „Homo sapiens\", който се появил в Африка преди около 300 000 години. Що се отнася до ръста на „Homo luzonensis\", съдейки по размера на зъбите, изследователите смятат, че е възможно той да е много по-малък от „Homo sapiens\". Откритията на Лусон и Флорес показват, че историята на човешката еволюция е доста по-сложна от досега известното.", "date": "2019.04.12", "title": "Откриха нов човешки вид, \"Homo luzonensis\""}
{"url": "http://www.classa.bg/%D1%81%D0%B2%D1%8F%D1%82/item/394476-%D0%B2-%D0%BF%D0%BE%D0%B4%D1%83%D1%82%D0%BE-%D0%BE%D0%BA%D0%BE-%D0%BE%D1%82%D0%BA%D1%80%D0%B8%D1%85%D0%B0-%D1%87%D0%B5%D1%82%D0%B8%D1%80%D0%B8-%D0%BF%D1%87%D0%B5%D0%BB%D0%B8,-%D1%85%D1%80%D0%B0%D0%BD%D0%B5%D1%89%D0%B8-%D1%81%D0%B5-%D1%81%D1%8A%D1%81-%D1%81%D1%8A%D0%BB%D0%B7%D0%B8%D1%82%D0%B5", "text": "Китайска жена, отишла в болница заради болезнено подуване на окото, получи ужасяваща изненада, когато лекарите я уведомили, че под един от нейните клепачи има четири живи пчели. Случаят беше докладван тази седмица в Тайван и се отнася за пациентка, идентифициран като Хe. Часове преди да потърси помощ, докато косила трева от гроба на любимия, 29-годишната жена усещала нещо в долния клепач на лявата си очна ябълка. Мислейки, че е пясък или мръсотия, тя внимателно изплакнала окото си с вода, но дискомфортът продължил и се превърнал в пронизваща болка. Облекчението дошло едва когато лекарите от Университетската болница във Фуоийн, също и за тяхна голяма изненада, извадили от сълзотворния канал пчелите. \"Видях нещо, което приличаше на крака на насекоми, така че под микроскоп ги изваждах бавно и една по една, без да повреждам телата им\", заяви офталмологът Хин Чи-тинг на пресконференция. Пчелите „halictidae\" са малки насекоми, между два и десет милиметра, които се срещат в различни части на света и не са агресивни, но са привлечени от човешки течности като пот или сълзи, от които те получават влага и соли. Специалистите установили, че намерените и извлечени живи пчели са се хранели от сълзите на Хе и описват случая като единствен по рода си. Те също така съобщиха, че зрението на пациентката, както и живота на насекомите, са били спасени, защото жената е решила да не търка очите си.", "date": "2019.04.12", "title": "В подуто око откриха четири пчели, хранещи се със сълзите"}
{"url": "http://www.classa.bg/%D1%81%D0%B2%D1%8F%D1%82/item/394477-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B4%D0%B0-%D0%BD%D0%B0%D0%BD%D0%B5%D1%81%D0%B5%D0%BC-%D1%83%D0%B4%D0%B0%D1%80-%D0%BF%D0%BE-%D0%BE%D0%BD%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%BF%D0%BE%D1%81%D1%82%D0%B0%D0%B2%D1%8F%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5", "text": "На 10 април, по време на пленарна сесия на Централния комитет на управляващата работническа партия на Корея, Ким Чен-ун призова за \"самодостатъчност\" и увери, че севернокорейският народ трябва да нанесе удар на онези, които вярват, че Пхенян ще се предаде на наложените икономически санкции. Лидерът на Северна Корея направи това изявление ден преди свикването на първата сесия на 14-ия Върховен народен съвет. „С нашата собствена сила и технология, в съответствие с нашите условия и с икономиката на народа, основани на ресурси, ние трябва да носим знамето на развитието на социалистическата икономика по един последователен начин и да нанесем удар на тези, които са ангажирани с грешната преценка, че могат да ни поставят на колене със санкции \", каза Ким, цитиран от южнокорейската агенция Йонхап, позоваваща се на севернокорейските държавни медии. \"Самодостатъчността и независимата икономика за народа са в основата на нашия собствен вид социализъм и постоянна житейска линия, която ще определи съдбата на нашата революция\", добави той. На 9 април Ким привлече вниманието на висшите си служители към необходимостта да се разчита на собствените си сили за спешно разрешаване на настоящата \"напрегната ситуация\" в страната. Това става в навечерието на срещата между президента на Южна Корея, Муун Дже-ин и американския му колега Доналд Тръмп, насрочена за 11 април във Вашингтон.", "date": "2019.04.12", "title": "Ким Чен-ун призова \"да нанесем удар по онези, които се опитват да поставят Северна Корея на колене\""}
{"url": "http://www.classa.bg/%D1%81%D0%B2%D1%8F%D1%82/item/394478-%D0%BC%D0%B0%D0%B4%D1%83%D1%80%D0%BE-%D1%81-%D1%82%D0%B2%D1%8A%D1%80%D0%B4-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%B9%D0%BA-%D0%BF%D0%B5%D0%BD%D1%81", "text": "Президентът на Венецуела, Николас Мадуро, отговори на вицепрезидента на САЩ, Майк Пенс, заявявайки че речта му пред Съвета за сигурност на Организацията на обединените нации \"смърди\". \"Днес в Съвета за сигурност на Обединените нации вице-президентът на САЩ произнесе реч - една безотговорна, миризлива реч. Вониш, Майк Пенс!\", заяви Мадуро в съобщение по националната телевизия. Мадуро нарече \"ненормално\" поведението на вицепрезидента на САЩ, което демонстрира обзетостта на Вашингтон от Венецуела, говорейки всеки ден за нея. Според президента, Пенс изглежда се стреми да позиционира своята президентска кандидатура за 2020 г.. Мадуро обвини Пенс в заплахи с военна инвазия към Венецуела, направени от трибуната на Съвета за сигурност: \"Такова нещо никога не се е случвало!\". Венецуелският лидер също засегна думите на Пенс, който по време на речта си в Съвета за сигурност сравни венецуелското правителство с нацизма, в опит да поиска международна помощ за свалянето на Мадуро. На това Мадуро отговори:\" Супрематистите, фашистите, расистите не са във Венецуела, те управляват на север\". \"Ние не сме хора като вас, с 800 военни бази по света, които окупират, нахлуват, бомбардират села и подкрепят превратите\", припомни президентът.", "date": "2019.04.12", "title": "Мадуро с твърд отговор на изказването на Майк Пенс"}
{"url": "http://www.classa.bg/%D1%81%D0%B2%D1%8F%D1%82/item/394479-%D0%BF%D1%83%D1%82%D0%B8%D0%BD-%D1%81%D0%BC%D1%8A%D0%BC%D1%80%D0%B8-%D0%BF%D1%80%D0%B5%D0%B2%D0%BE%D0%B4%D0%B0%D1%87%D0%B0-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D1%88%D0%B2%D0%B5%D1%86%D0%B8%D1%8F", "text": "Руският президент Владимир Путин леко укори за изкривяване на думите му преводача, който превеждаше речта му, по време на двустранна среща с министър-председателя на Швеция, Стефан Лофвен на 9 април.   По време на тази среща, проведена в рамките на V Международния арктически форум в Санкт Петербург (Русия), руският лидер започна речта си за обема на инвестициите, направени от Швеция в руската икономика, използвайки думите \"шведски приятели\". След като чу превода от руски на шведски, Путин протестира шеговито: \"Аз казах\" приятели \", той преведе „партньори\", докато Русия счита всички инвеститори и всички компании от Швеция, които присъстват в нашата страна (над 500) за приятели\". Поради тази причина наемателят на Кремъл шеговито заяви, че преводачът е \"просто бандит\".", "date": "2019.04.12", "title": "Путин смъмри преводача на срещата си с министър-председателя на Швеция"}
{"url": "http://www.classa.bg/%D1%81%D0%B2%D1%8F%D1%82/item/394480-%D1%82%D1%80%D1%8A%D0%BC%D0%BF-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B5%D1%81-%D0%B7%D0%B0-%D1%82%D0%B2%D1%8A%D1%80%D0%B4%D0%BE%D1%81%D1%82-%D0%BA%D1%8A%D0%BC-brexit", "text": "Американският президент Доналд Тръмп критикува Европейския съюз за справянето със ситуацията по излизането на Обединеното кралство от блока. \"Жалко е, че Европейският съюз е толкова твърд към Великобритания и Brexit,\" пише президентът в личния си профил в Twitter. \"Понякога в живота трябва да оставиш хората да дишат!\", добавя Тръмп. Държавният глава на Северна Америка посочи също, че ЕС също е \"брутален търговски партньор на Съединените щати\" и увери, че \"това ще се промени\". Преди това американският президент обяви следващото налагане на мита за определен внос от Европейския съюз на стойност 11 000 милиона долара, след като заяви, че субсидиите на ЕС за компанията Airbus - пряк конкурент на американския Boeing - са имали отрицателно въздействие върху американската икономика. \"ЕС търговски се възползва от САЩ в продължение на много години,\" каза Тръмп. На 10 април лидерите на Европейския съюз се съгласиха да отложат напускането на Обединеното кралство от ЕС до 31 октомври. От своя страна председателят на Европейския съвет Доналд Туск призна, че след удължаването са възможни всички вопции: Лондон може да промени стратегията си за излизане от ЕС, както и да вземе решение да прекрати Brexit. Туск каза също, че не може да изключи ново удължаване след крайния срок от 31 октомври. Междувременно британският парламент все още не е одобрил споразумение, което да регулира процеса на Brexit, като отхвърля възможността за напускане на ЕС без споразумение. В този контекст в понеделник двете камари на Парламента показаха подкрепата си за законопроект, който предотвратява „твърдия Brexit\". Проектът също получи одобрението на кралица Елизабет II и вече е станал закон.", "date": "2019.04.12", "title": "Тръмп критикува ЕС за \"твърдост\" към Brexit"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394481-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%81-%D1%80%D0%B0%D0%B7%D0%B1%D0%B8%D1%82%D0%B0-%D0%B3%D0%BB%D0%B0%D0%B2%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%B1%D0%BB%D1%8A%D1%81%D1%8A%D1%86%D0%B8%D1%82%D0%B5-%D0%B2-%D0%B3%D0%B0%D0%B1%D1%80%D0%BE%D0%B2%D0%BE,-%D0%B4%D0%BE%D0%BD%D1%87%D0%B5%D0%B2-%D0%BE%D1%81%D0%B2%D0%B8%D1%80%D0%BA%D0%B0%D0%BD", "text": "Когато чух \"Натискайте, ще пробиваме\", успях да хвана колегата и да го дърпам, за да не сме на първа линия, но не можах да избегна палката на жандармерист в главата ми. От главата ми шурна кръв, успяхме да излезем от тълпата. Двама журналисти пострадаха по време на снощните сблъсъци между протестирращи и жандармерията в Габрово. По време на протеста мнозинството е освиркало вицепремиера Томислав Дончев, който беше изпратен от правителството в града, където възникна напрежение, след като продавач в магазин беше пребит от трима роми на работното си място заради забележка.     Единият от пострадалите - операторът Даниел Стефанов, разказа в сутрешния блок на Нова телевизия за снощните сблъсъци. Вчера отразихме протеста, попаднахме на две блокади на жандармерията. Протестиращите се пръснаха на групи, една от групите се запъти към квартала, където явно живеят роми, а там също имаше блокада. Когато чух \"Натискайте, ще пробиваме\", успях да хвана колегата и да го дърпам, за да не сме на първа линия, но не можах да избегна палката на жандармерист в главата ми. От главата ми шурна кръв, успяхме да излезем от тълпата.     Посетихме Спешна помощ, където ми направиха четири шева, има съмнения за комоцио. Искаха да ме оставят в болницата за наблюдение, но отказах, каза Стефанов. Репортерът Веселин Цветанов, който е с оток на главата, каза, че между него, колегата му и жандармерията не е имало никакъв диалог. Бих казал, че реакцията им беше неправилна – на първата блокада протестиращите бяха стотици и успяха да ги овладеят с диалог. На втората протестиращите бяха в пъти по-малко, заяви Цветанов.", "date": "2019.04.12", "title": "Журналист с разбита глава по време на сблъсъците в Габрово, Дончев освиркан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394482-%D0%B3%D0%BD%D0%B5%D0%B2%D1%8A%D1%82-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B5-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D0%B4%D0%B0-%D0%B8%D0%BC%D0%B0-%D1%85%D0%B0%D0%BE%D1%81", "text": "Прекратява се неправомерното даване на социални помощи. Помощите на семействата, чийто деца не ходят на училище, се спират. Наложили сме десетки хиляди лева глоби, но събираемостта е ниска\", призна Дончев. Да проявим здрав разум. С гняв няма да постигнем нищо, само разруха и беззаконност. Не заселвам роми, няма правомощия и желание за това. Това каза кметът на град Габрово Таня Христова по време на извънреден брифинг след ескалацията на напрежението в града, след побоя на продавач от трима роми. „Призовавам партиите да не се заиграват с етническия мир, защото границата е много тънка\", добави тя. „Тази седмица разпоредих да се предприемат спешни мерки за опазване на сигурността на нашия град. Продължава премахването на общински сгради, в които могат да се самонастанят роми. Извършваме масови проверки на адресните регистрации. Призивът ми към всички е да гарантираме ред и спокойствие\", заяви още кметът на града. Вицепремиерът Томислав Дончев добави: „Силите на полицията не са тук да пазят една или друга част от обществото, а обществения ред, както и държавното имущество. Не можем да си позволим да има хаос и заплаха за живота на който и да е български гражданин. Взели сме мерки без да сме се съобразявали кой от какъв етнически произход е\".     „Едно обществото, в което няма закони, ще се самоунищожи. Целта ни е да се осигури ред\", увери той. \"Не е вярно, че след всичко това нещата ще си продължат по старому. Гневът на хората е справедлив. Ние водим диалог с всички. Хората са гневни. От усещането на някои групи в обществото, че имат повече права от други. Вземаме мерки. Прекратява се неправомерното даване на социални помощи. Помощите на семействата, чийто деца не ходят на училище, се спират. Наложили сме десетки хиляди лева глоби, но събираемостта е ниска\", призна Дончев.     \"Хората се бяха разделили на три лъча, имаше слагане на маски, хвърляне на камъни\", каза директорът на Главна дирекция Национална полиция Христо Терзийски по време на брифинга. В резултат на протестните действия бяха задържани четири лица. Срещу три от тях ще бъдат образувани досъдебни производства. Докладвани са на прокуратурата. Едно лице е задържано без лични документи. Четири лица бяха задържани за палеж. Има един леко пострадал служител. Има сигнали за две лица, които са постъпили в центъра за спешна медицинска помощ с оплаквания, заяви още Терзийски.", "date": "2019.04.12", "title": "Гневът на хората е справедлив! Не можем да си позволим да има хаос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394467-%D0%BD%D0%B5,-%D0%BD%D0%B5-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D0%BC-%D0%B4%D0%B0-%D0%B7%D0%B0%D1%89%D0%B8%D1%82%D1%8F-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D0%B4%D1%80%D1%83%D0%B3%D0%BE-%D0%BA%D0%B0%D0%B7%D0%B2%D0%B0%D0%BC", "text": "Вероятно някой ще си помисли, че с този текст се опитвам да защитя Делян Добрев. Не, просто казвам, че бих предпочел да се разделим с него заради спорни политики, а не заради кумове и баджанаци         Аз пък разбирам Делян Добрев, когато казва, че му е писнало - ако щете, защото някак ми изглежда по-симпатичен от останалите забъркани, а това явно ми позволява да се поставя на негово място. Представете си само: след десет години пребиваване в политиката единственото, за което трябва да се обяснявате на прощаване, е кой ви е кум и какво жилище е купила майка ви. Не обсъждат търсенето на газ в Черно море, на което сте заложили надежди, дори не критикуват санирането на жилища, представено от вас като алтернатива на новата атомна централа и покрило градовете ни със стиропор. Не, вас изобщо не ви третират като политик, който може да е сгрешил и потрошил милиарди - медиите просто ви „доубиват“ като дребен мошеник, уредил братовчедите си. Май скоро няма да има желаещи да стават политици Едно такова изпитание теоретически може да има два свършека. Ако политикът е имал някакви амбиции да свърши нещо за държавата си, да следва някаква своя мисия или поне да се прочуе, да начеше егото си, той ще остане горчиво разочарован. И обратно: ако наистина е използвач, влязъл във властта, за да се облажи, няма изобщо да бъде изненадан. И ще си вземе поука следващия път да е по-внимателен, да симулира управление и да вложи цялата си енергия в това да не оставя никакви улики за зулумите си.     Вече няколко коментатори казаха, че резервната скамейка на ГЕРБ започва да се скъсява, защото всеки нов кандидат си представя как ще започнат да ровят и в неговия частен свят. А едва ли има безгрешни хора, на които да не намериш поне една сбъркана данъчна декларация, поне един изобличаващ постинг във Фейсбук. И колкото по-образован и кадърен е човекът, толкова по-малко желание ще има да се гмурка в политическата кал. Мисля, че е същото и при другите партии: все по-трудно ще става да набират верни войници чрез обещания за някакви привилегии, ако използваме този любим термин от 1990-те. Не, днес управниците не са по-корумпирани от преди, но е нараснала нашата нетърпимост и към най-малките нарушения. Разбира се, това само по себе си изобщо даже не е лошо. Само дето поражда неочаквано следствие: ние сме все по-недоволни. Властта става все по-прозрачна, но това съвсем не увеличава доверието ни в нея. Точно наопаки - колкото повече знаем, толкова по-силно подозираме, че отзад има нещо, което не ни казват. За скъсяването на скамейките сме виновни и ние, гражданите. Мога да си представя политик, който да се съгласи да понесе атаките в стил shitstorm, обидите, майтапите, ровенето в любовните афери и депутатските кюфтета - но само ако зад него има хора, които вярват в каузата, за която се бори. Ако обаче ги няма, всичко е безсмислено. И сега идва големият въпрос: защо вече не вярваме в каузи, защо не се идентифицираме с лидери? Лесно е да кажем, че тези конкретни политици не струват и затова все чакаме отнякъде да се появят едни истински чисти хора. Но колкото по-големи са очакванията, толкова по-тежко е разочарованието. Някои казваха, че вече няма каузи, защото историята била свършила, ляво и дясно са се слели в един и същи истаблишмънт, политиците вече няма да ни водят напред, а ще предлагат управленски услуги, които скоро ще бъдат автоматизирани от изкуствения интелект. А истината е, че обществата ни се самонасъскват срещу всяка една форма на управление, дори срещу най-демократичната. И начело на това са не само старите и нови медии, но и самите политици, преобразени в борци срещу политическата класа и системата. Никога не е имало такава нетърпимост към това, че някой е излъчен да решава от името на друг. Огледайте се: Нетаняху - обвинен в корупция, Макрон - яростно оплюван от жълтите, задето бил надменен, Мей - оплетена като пате в кълчища, Тръмп - ненавиждан до смърт от половин Америка. Предстои дълбока промяна? Вероятно сме изправени пред дълбока промяна на демокрацията. Хората вече не се задоволяват да гласуват през четири години, искат непрекъснато да изказват мнения, които да насочват политиките. „Давам оценка за всеки хотел, в който съм бил, а те не искат да ме попитат какво мисля за закон, който ще промени живота ми“. Да, опасен е този път на „всекидневния (дигитален) плебисцит“ (по Ренан), но много хора днес виждат в него изход от пълното делегитимиране на политическата власт, което прави обществата ни неуправляеми. Въпросът е дали този „плебисцит\" ще може да тръгне в градивна посока. Или ще продължим все по-яростно да санкционираме политиците, както правят зрителите с несимпатичните в Биг Брадър. Възможно ли е непрекъснатият контрол отдолу да осъществява позитивен подбор, така че на гладиаторската арена, наречена политика, да излизат качествени, морални хора? Вероятно някой ще си помисли, че с този текст се опитвам да защитя г-н Добрев. Не, просто казвам, че бих предпочел да се разделим с него заради санирането, обществените поръчки или някаква друга спорна политика, а не заради кумове и баджанаци.    ", "date": "2019.04.12", "title": "Не, не се опитвам да защитя Делян Добрев. Друго казвам."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394468-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B7%D0%B8%D0%BD%D0%BE%D0%BD,-%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B0-%D0%B2%D0%B5%D1%80%D0%BE%D0%BD%D0%B0", "text": "  Свети Зинон бил грък, роден в Сирия. Като пътешествал из разни страни с намерението да получи християнско образование, пристигнал в Италия и се заселил в град Верона. Жителите на този град видели добродетелния му живот и го избрали за свой епископ.   Макар че по това време преследванията на християните вече били прекратени, все още имало много езичници, които Зинон просвещавал със светлината на християнското учение. Освен това му се наложило да води борба с арианите. В тази борба той се оказал твърд изповедник на истините на православието, въпреки гоненията, надигнати срещу православните от императорите Констанций и Валент, които покровителствали арианството. Зинон се потрудил много в полза на Божията Църква, достатъчно време ръководил своето паство, и отишъл с мир при Господа. Заради големите си подвизи той бил удостоен от Бога с дара на чудотворството. Свети Григорий Велики разказва следното чудо, което станало в деня на паметта на светеца през 558 година. През тази година в Италия имало необичайно наводнение. Най-голямата река на Италия, Тибър, излязла от бреговете си така, че всички околности на Рим били залети с вода. Река Атесис, която минавала близо до Верона, също излязла от бреговете си; водите й обкръжили храма, построен в чест на свети Зинон, и като се вдигали все по-високо, достигнали до самите прозорци на църквата. Църковните врати били отворени, но водата не влизала в храма, а застанала като стена при вратите, и мнозина, които били в храма, отивали при вратата и утолявали жаждата си, като требвали вода с ръце. И много други чудеса станали по молитвите на Божия угодник Зинон.", "date": "2019.04.12", "title": "Св. свещеномъченик Зинон, епископ на Верона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394469-12-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "238 г. - Римският император Гордиан II загива в битка с Максимин Трак, а баща му, съимператор Гордиан I, се самоубива, научавайки за смъртта на сина си.   467 г. - Антемий става император на Римската империя.   971 г. - Византийската армия на император Йоан I Цимисхи навлиза в българските земи.   1796 г. - Наполеон печели първата си значима победа при Монтеноте, разбивайки австрийските и сардинските войски.   1815 г. - По време на изригването на вулкана Тамбора загиват около 10 хиляди души.   1849 г. - Италианският астроном Анибал де Гаспарис открива 10 Хигея - четвъртият по големина астероид.   1861 г. - Американска гражданска война: Войници от Юга атакуват федералния контингент във Форт Съмтър в пристанището на Чарлстън (Южна Каролина). Това дава повод за начало на войната.   1896 г. - Основан е „Хановер 96\", немски футболен клуб.   1903 г. - В Лондон е пуснат първият в света градски автобус с двигател с вътрешно горене.   1911 г. - В Санкт Петербург е проведен първият всеруски Аргонавтен конгрес.   1914 г. - Пиесата на Джордж Бърнард Шоу Пигмалион се играе за първи път в Лондон.   1919 г. - Приет е Закон за конфискуване на незаконно придобитите имоти от държавни чиновници за времето след 17 септември 1912 година.   1927 г. - Чан Кай-ши предотвратява опит за комунистически преврат в Китай и установява еднолична власт.   1933 г. - Народното събрание отнема мандата на 33 народни представители от Работническата партия във връзка със Закона за защита на държавата.   1935 г. - Осъществен е първият полет на британския самолет Бристол Бленхайм.   1941 г. - Фриц Клингенберг с шест свои подчинени от Втора СС дивизия Дас Райх превзема Белград, а по-голяма част от местното офицерство се декларира като българско по народност.   1945 г. - Американският президент Франклин Делано Рузвелт умира, докато е в кабинета си; като 33-ти президент на САЩ полага клетва вицепрезидентът Хари Труман.   1954 г. - Бил Хейли записва на плоча песента си Rock Around the Clock, поради което денят се счита за рождена дата на рокендрола.   1955 г. - Ваксината срещу детски паралич, създадена от американския лекар Джонъс Солк е обявена за ефективна.   1961 г. - СССР изстрелва в Космоса „Восток 1\" - първият пилотиран космически кораб с космонавта Юрий Гагарин на борда.   1965 г. - Арестувани са участниците в опита за преврат срещу Тодор Живков.   1981 г. - САЩ изстрелват първата космическа совалка - „Колумбия\".   1990 г. - Премиерът Андрей Луканов обявява мораториум върху плащанията по външния дълг на България.   1992 г. - Във Франция е открит европейски Дисниленд.   2002 г. - Опит за военен преврат срещу президента на Венецуела Уго Чавес.  ", "date": "2019.04.12", "title": "12 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394470-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D1%8F%D0%BC%D0%B0-%D0%BB%D0%B8-%D0%B4%D0%B0-%D0%B3%D0%BE-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%B8%D0%BC%D0%BE%D1%82%D0%B8%D1%82%D0%B5-%D0%BA%D0%B0%D1%82%D0%BE-%D0%B4%D1%80%D1%83%D0%B3%D0%B8%D1%82%D0%B5", "text": "Припари им най-сетне под краката на самозабравилите се и разпоредиха проверки за имотите на бореца срещу корупцията Пламен Георгиев, на сина на директора на Националната следствена служба Борислав Сарафов, както и на съпругата на Лозан Панов – председател на Върховния касационен съд. Обърнете внимание – на съпругата, придобила имота години преди да сключи брак с Лозан Панов, който им е трън в очите на насраните крадци по високото.     Та той си „закупи“ цял етаж в луксозна сграда! Преди това „закупи“ си ШЕСТ АПАРТАМЕНТА? Цветан Цветанов и проверяващите го преди за тази купчина жилища и развеселиха, и разплакаха България – поне мислещата част от нея. Ами Майка Цецка? И тя ли като Цецко? Ама я разплакаха не от завист за имотите, а защото проверяващите, които не откриха нищо нередно, направено от Цветанов, буквално ни се изхилиха презрително в лицата: Какво като ни плащате заплатите! Това не означава, че сме длъжни да служим на народа, ни казаха компетентните органи с резултата от проверката си. Или сме свидетели на едно от правилата за манипулиране на публиката, формулирано от  : Замети скандала със скандал в друга посока (перифраза).    ", "date": "2019.04.12", "title": "Цветан Цветанов няма ли да го проверяват за имотите като другите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394471-%D0%B8%D1%81%D0%BA%D0%B0%D1%85%D0%BC%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%BE%D1%82-%D0%B7%D0%B0%D0%BF%D0%B0%D0%B4%D0%B5%D0%BD-%D1%82%D0%B8%D0%BF,-%D1%81%D1%82%D0%B8%D0%B3%D0%BD%D0%B0%D1%85%D0%BC%D0%B5-%D0%B4%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%82%D0%BE%D0%B2%D0%B0-%D0%BB%D0%B8-%D0%BC%D0%B5%D1%87%D1%82%D0%B0%D1%85%D0%BC%D0%B5", "text": "    Тъй като провеждаме тази среща в България 30 години след началото на промените, наричани преход към демокрация и пазарна икономика, не мога да не започна своето изложение с поглед назад – на какво се надявахме преди три десетилетия и как изглежда бъдещето днес. Тръгнахме с голям ентусиазъм, че от авторитарния режим на държавния социализъм от съветски тип (в нашия случай това е режимът на Тодор Живков) вървим към демокрация от западноевропейски тип, която ще позволи истинско народно представителство и общество на благоденствието. През първите 10-15 години от прехода тези надежди доведоха до резки движения на политическото махало – отляво надясно и обратното, докато то не се установи в една среда (поразителната изборна победа на бившия български цар Симеон Сакскобургготски, обявил се малко абсурдно за произхода му за либерал и поставил началото на неидеологическата политика, наречена прагматична, която днес вероятно трябва да наречем популистка – управление на основата на щедри обещания за по-добро бъдеще, но без политическа програма, като се разчита само на личната връзка на водещата фигура с масите).     Тази тенденция започна при правителството на НДСВ и ДПС на Сакскобургготски, който обаче поради собствената си елитарност бързо загуби обществена подкрепа. Тя обаче беше продължена с огромен успех от неговия и на Тодор Живков бодигард Бойко Борисов, изградил организационните си качества при създаването на българската организирана престъпност и управляващ вече десетилетие благодарение на безспорните си комуникационни качества и личната си харизма. Това ли беше мечтаната в началото на прехода демокрация? Не, повечето мислещи българи смятаме, че в днешна България имаме не истинска, а фасадна демокрация, при която съществува политически плурализъм, има свободни избори, постоянно действащ парламент, разделение на властите, но всичко това е формално, а по концентрация на властта политическата система напомня времето на Живков, само че без социалната роля на държавата, характерна за системата на държавния социализъм. Затова днес все повече хора гледат с носталгия към онзи социализъм – една позиция, която е непродуктивна, защото е обърната към миналото, а не към бъдещето, и която, според мен, се експлоатира от управляващите, за да представят управлението си като безалтернативно. За съжаление, стигнахме до положение, когато заменихме онова позабравено усещане от социализма, че настоящето е трудно, с дефицити и ограничения, но всичко хубаво предстои в далечното бъдеще, с новото усещане, че всичко хубаво е останало в миналото, а настоящето и бъдещето ни носи само материални проблеми, политически предизвикателства, засилващо се международно напрежение, което вече включва и заплахи от употреба на атомно оръжие. С други думи – вместо да гледаме в бъдещето с надежда, вече гледаме така на миналото. И ако тези тенденции бяха характерни само за България, можехме да се надяваме, както беше в началото на прехода, че Европейският съюз със съвети и умело насочване, ще ни помогне да излезем от задънената улица и да тръгнем към мечтаното народовластие (да използвам един термин от наследството на българския аграризъм) и социална справедливост (от арсенала на силната някога българска левица). Но за съжаление, макар и по различни причини, кризата на парламентарната демокрация е ясно видима и в останалите страни-членки на ЕС, включително и в старите. Тя се изразява в залеза на традиционните партии отляво и дясно, появата на нови, които отричат това разделение, говорят за нов подход към политиката, зад който независимо от привлекателните платформи, или може би точно заради тях, ясно прозира популизмът, които предлагат смесени ляво-десни решения с обща цел да се харесат на хората, да получат техните гласове, за да могат спокойно да упражняват властта. Не искам да губя времето на аудиторията, като посочвам примери, но те са навсякъде – като почнем с неслучайно тресяща се от протести Франция на Еманюел Макрон, продължим с все по-обърканата Великобритания и стигнем до сриналия се проект на „майката на ЕС” Ангела Меркел. Особено видими са признаците на кризата в парламентарната демокрация сред новите страни-членки, най-вече в странно харесвания и от българските леви дейци режим на Виктор Орбан в Унгария и в Полша с нейната хиперкатолическа и консервативна линия на управляващата „Право и справедливост” на Ярослав Качински. Тъй като съм историчка, може и да е професионална деформация, но винаги съм вярвала, че за да се намери правилно решение на някакъв обществен проблем, първо трябва да се потърсят причините за възникването му. Затова преди да се опитам несмело да потърся някакъв отговор на въпроса може ли да се излезе от кризата на политическата легитимност, ще се опитам да очертая защо се стигна дотук. Моят отговор на въпроса за причините на кризата е в събитията отпреди 30 години, когато триумфално за Запада приключи Студената война между западния модел на представителната демокрация и пазарната икономика, победил източния на т.нар. социалистическа политическа система (еднопартийна) и централно планирана икономика. В случая не ме интересуват причините за поражението на Изтока, независимо че и те са много интересни, а последиците от триумфа на Запада. Първата и може би най-тревожната е, че тогава изчезна алтернативата пред развитието на европейското общество. Остана само един верен път – този на свободния пазар, другото име на капитализма, както ние на изток осъзнахме едва няколко години по-късно. Изчезването на алтернативата доведе и до изчезване на конкуренцията в начина, по който се реализираха правата на хората от по-ниските социални слоеве. Идеята за държава на всеобщото благоденствие се оказа не същностна за т.нар. капитализъм с човешко лице, а родена от състезанието му със социализма и след като той изчезна, започна и нейното постепенно разграждане в Западна Европа. Причините за това, разбира се, са повече, тъй като не бива да пренебрегваме и въздействието на така ентусиазирано приветстваната през 90-те години глобализация, която наред с възможността да пътуваме свободно донесе и движението на капиталите без граници, разрушаването на възможностите на националната държава да контролира този процес. Така отпаднаха и последните ограничения пред капитала да търси необезпокоявано по-високи печалби, което винаги е свързано с нарастваща експлоатация. В сферата на политиката последиците от безалтернативността на капитализма означаваха сближаване между програмите на основните десни и леви партии (които загубиха крайната си цел), като това сближаване беше не толкова отдясно наляво, а обратното. То доведе до еволюцията на традиционните социалдемократически партии към центристките идеи – това бе същността на концепцията на Тони Блеър за Третия път, както и на Герхард Шрьодер за Центъра. Следващата „новаторска” идея беше за изчезването на идеологията. Идеологията като „фалшиво, превратно съзнание” беше заменена от технологични методи за въздействие върху общество чрез състезанието между привлекателни образи (политтехнологии или политически маркетинг). Така водещите фигури във всички предизборни кампания станаха специалистите по обществени комуникации. Дойде „великото време”, но не на интелигенцията, а на технологиите за манипулация на масите, наричани вече само електорат. Като илюстрация ще припомня големия успех на Жак Сегела в първите плуралистични избори в бившите социалистически страни през 1989–1990 г., като май единственият му непълен успех беше в България през юни 1990 г., но и тук причините не бяха в неговите умения, а в неготовността на новите политически сили за промените и в липсата на истински обществени нагласи за драстична промяна. Най-значимата последица от промените отпреди три десетилетия все пак беше безалтернативното утвърждаване на икономическата концепция, възникнала през 80-те години на основата на монетаризма на Милтън Фридмън и приложена, както тогава изглеждаше, с пълен успех в САЩ с рейгъномиката и във Великобритания с тачъризма. Дойде безразделното господство на неолиберализма, който в Източна Европа се въплъти във Вашингтонския консенсус, довел не само до тотална приватизация, но и до бърза и ефективна деиндустриализация. За броени години беше разрушена както социалистическата социална държава, така и социалистическата индустрия. И когато днес отчитаме ниски равнища на безработица в България, не бива да забравяме, че процесът започна с много висока безработица, която обаче успя да се изнесе благодарение на отворените граници и на възможността хората, останали без препитание (това се отнася и за другите страни в преход), да намерят работа в ЕС и отвъд океана. Резултатът е не само депрофесионализацията на повечето от тези хора, но и демографската катастрофа, която заплашва самото съществуване на много източноевропейски държави в по-далечна перспектива. При липсата на икономическа и политическа алтернатива трябва ли да се чудим, че парламентарната демокрация е в криза? Та нали тя се гради върху плурализма, който трайно изчезна в умереното ляво-дясно политическо пространство. А тъй като природата не търпи вакуум, там бързо и както виждаме все по-успешно се настаниха нови дясно националистически и ксенофобски сили. Няма как да не видим в генезиса им плашещия пример на Голямата депресия и политическите ѝ последици. Разбира се, историята никога не се повтаря по един и същи начин и вероятно така ще бъде и сега. Но няма как да избегна извода, че в момента върви дълбока дясна революция – поне такива са тенденциите, очертани от изборите в различни европейски страни от последните години. Какво в тази мрачна действителност може да направи левицата? Първото, според мен, е да осъзнае, че няма чудодейно решение, което да ѝ върне старата мощ. Пътят е дълъг и труден, той минава през дълбок анализ на причините за намаляващата ѝ привлекателност. Традиционната умерена левица е станала твърде елитарна, загубила е връзката с реалните проблеми на обществото, изоставила е защитата на истинските губещи от неолиберализма, защото твърде дълго е следвала идеята за защита само на правата на малцинствата (те несъмнено трябва да се защитават), за сметка на изоставянето на мнозинствата. И аз като мнозинството от тук присъстващите смятам, че Европейският съюз е полезен и необходим, особено за страни като нашата. Но ЕС може да реализира прекрасните си цели само ако се промени, ако се опита да се съобрази с желанието на гражданите за връщане към социалните програми, а не толкова с интересите на политическите и финансовите елити. И може би трябва да преразгледа тоталното отричане на системата на държавен социализъм, защото от миналото на Източния блок могат да се почерпят и полезни решения. Последното, което ще кажа, но то ми се струва и достатъчно важно е, че левицата има пред себе си задачата да изработи нов социален проект, защото тя е възникнала по този начин и само така може да продължи съществуването си като важна част от европейския политически живот. Този проект трябва да се съобрази с коренно променената обстановка за действия на левите сили – изчезването на масовите работнически общности, атомизирането на обществото благодарение на новите технологии. Тя трябва да потърси път към нарастващите недоволни млади, които най-лесно се поддават на отговорите, които им дават ксенофобите. Това минава през усилия за социално образоване на младите хора (с ударение върху социално), по-голяма опора върху пряката демокрация въпреки всички опасности, които тя носи при разрушителното въздействие на социалните мрежи, стимулиране на прякото действие и проявите на гражданското общество. Ако не вярваме на умението на хората да се учат от собствените си грешки и да търсят верни пътища, нямаме шанс да живеем в общество на разума, а ще се върнем към времената на римската поговорка, олицетворяваща дясното: Homo homini lupus est.  ", "date": "2019.04.12", "title": "Искахме демокрация от западен тип, стигнахме до Борисов. За това ли мечтахме?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394472-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82", "text": "Любопитна аналогия направи Миролюба Бенатова в пост във Фейсбук, където коментира , че зам.-председателят на ГЕРБ Цветан Цветанов пак влезе в парламента като сътрудник на ГЕРБ, а по-късно и излезе. Нещатният сътрудник си е нещатен сътрудник. И си е прав, че не се чувства наказан, защото няма кой да го накаже. Това сътрудничество е показване на обикновен среден пръст. Към публиката и към всички купувачи на имоти без телепатични връзки. Струва ми се, че е среден пръст и към председателя на ГЕРБ, но той си знае как ще го разчете, пише Бенатова.     Ние сме парламентарна група на ГЕРБ, нормално е зам.-председателят на партията Цветан Цветанов да има възможност да посещава заседанията на групата. Това заяви пред журналисти в Народното събрание председателят на ПГ на ГЕРБ Даниела Дариткова по повод на информация, че Цветанов е вписан като нещатен сътрудник към групата на ГЕРБ. Само преди часове Цветанов пак се обърна на 180 градуса. Във фейсбук той реагира на общественото възмушение с пост, в който пише, че се отказва да е нещатен сътрудник на НС. Но стореното-сторено. Средният пръст към Борисов остава. И май не само в историята.", "date": "2019.04.12", "title": "Цветанов показа на Борисов среден пръст"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394473-%D0%B1%D1%81%D0%BF-%D0%B2%D0%BE%D0%B4%D0%B8-%D0%BF%D1%80%D0%B5%D0%B4-%D0%B3%D0%B5%D1%80%D0%B1-%D1%81-0-6-66-%D1%81%D0%B0-%D0%B7%D0%B0-%D1%82%D0%BE%D0%B2%D0%B0-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B4%D0%B0-%D0%B1%D1%8A%D0%B4%D0%B5-%D0%B2-%D0%B5%D0%B2%D1%80%D0%BE%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B1%D1%81%D0%BF", "text": "Социологическо проучване на агенция \"Медиана\" \"Евроизбори и трусове във властта\" - Април 2019 г. Основни изводи ✓ Прогнозите за ниска (традиционна) изборна активност на предстоящите Евроизбори у нас едва ли ще се потвърдят. Към момента, над 80 % от избирателите споделят, че тези избори са важни, а 70 % от всички заявяват намерение да гласуват на тях.    ✓ Причината е, че голямата част от избирателите (две трети от тях) възприемат тези избори като насочени към вътрешните проблеми на страната - своеобразен вот на доверие към управляващите и подготовка за политическо преструктуриране на властта.  ✓ Кризата около така наречените „апартаменти на властта“ и оставките тежко е ударила престижа на основната управляваща партия. За първи път от началото на третото правителство на Бойко Борисов  желаещите управлението да продължи мандата си и искащите то да си отиде предсрочно са се изравнили - по 34 % във всяка група.  ✓ За огромната част от избирателите скандалите около така наречените „апартаменти на властта“  не е просто предизборна политическа атака на техни опоненти (интерпретации, които се появяват), а отразяват реални далавери по върховете на властта. Близо 70 % от запитаните споделят това и само 15 % определят скандалите само като предизборна политическа атака. Дори и сред избирателите на ГЕРБ по-малко от половината определят случващото се като политическа атака на опонентите им. Над 60 % от симпатизантите на ГЕРБ определят случващото се като тежък удар върху партията с възможност сериозно да я отслаби и да и навреди. ✓ Всичко това рефлектира и върху политическите нагласи. Симпатизантите на ГЕРБ са се свили до т. нар. „твърдо ядро“. При това положение БСП успява да изпревари коалицията ГЕРБ/СДС с около половин процент (0,6 %) – 32.1 % за БСП срещу 31.5 % за ГЕРБ/СДС. Разликата ГЕРБ/БСП би била по-голяма, но марката „СДС“ съвсем реално привнася в коалицията около един процент. Третата партия, която може да бъде сигурна, че ще вкара евродепутати е ДПС.  ✓ Разправията около номинирането/не номинирането на Сергей Станишев за евродепутат (на избираемо място) в листата на БСП може да предизвика сериозен трус в партията.  Според доминиращата част от симпатизантите на БСП (66 %) президентът на ПЕС трябва да бъде в листите на партията (12 % са против). Над една трета от избирателите на БСП (36 %) смятат, че тези спорове могат да доведат до сериозно разцепление и отслабване на партията преди изборите.  Това е и един от основните рискове пред БСП - вместо да се яви обединена, да затъне във вътрешнопартийни разделения и да пропусне шанса за победа. Данните показват, че на левицата в момента й е нужен всеки глас (разликата е под 1 %). Резултатът от изборите до голяма степен ще зависи от способността на БСП да се яви единна и да мобилизира избирателите си.        ✓ БСП е изправена и пред още един сериозен проблем – позиционирането на партията по отношение на европейските структури. Очевидно е, че дебатът около номинирането на президента на ПЕС за листата на БСП има по-дълбоки мотиви – цялостно поставяне под съмнение на позиционирането на партията в семейството на европейските социалисти и търсенето на „консервативна“ идентичност. Сред симпатизантите на БСП обаче, 54 % са за оставането в ПЕС, 14 % са против, а останалите нямат мнение по въпроса. Другият риск - дебелото подчертаване на различията с ПЕС дава възможност за пропукване на европейската принадлежност на БСП, а това може да отблъсне много избиратели.  ✓ Разочарованието от властта, както скандалите и последвалите оставки са засилили търсенето на политическа алтернатива вън от противопоставянето ГЕРБ/БСП (както и засиленото желанието за участие в изборите). От една страна избирателите търсят алтернатива, а от друга различните партии засилват активността си с оглед  очакваното  политическо преструктуриране на властта и заемане на позиция за едни потенциални предсрочни избори. Към момента, Воля, ВМРО и Атака се възползват най-много от тази ситуация и се намират близо до възможността да достигнат изборната бариера (5.88 %).  В тази динамична среда не може да се изключат и възможностите на  „Демократична България“ и новата/стара „Коалиция за България –АБВ“. Доколко последната краде гласове от БСП или се вижда от избирателите като реална алтернатива предстои да видим.  ✓ Ударът върху ГЕРБ относително слабо се отразява върху личния имидж на премиера Бойко Борисов. Той е сочен от респондентите   (39 %) като българския политик с най-висок авторитет и влияние в Европа. Следват го Сергей Станишев (27 %) и президентът Румен Радев (26 %). Доверие в правителството  „ април 2019 ВДЪХВА ДОВЕРИЕ 20 ПО-СКОРО РАЗОЧАРОВА 64 НЕ МОГА ДА ПРЕЦЕНЯ 16 100 % Апартаменти и оставки „ април 2019 ИМА РЕАЛНИ ДАЛАВЕРИ 69 ТОВА Е ПРОСТО ПРЕДИЗБОРНА АТАКА 15 НЕ МОЖЕ ДА ПРЕЦЕНИ 16 100 % ОЦЕНКА НА ПРАВИТЕЛСТВОТО ПО ШЕСТОБЛНАТА СИСТЕМА „ Април 2019 СРЕДНА ОЦЕНКА ПО ШЕСТОБАЛНАТА СИСТЕМА „Среден“  3,17 Да остане или да си ходи? „ април  2019 ДА ИЗКАРА ПЪЛЕН МАНДАТ 34 ДА СИ ХОДИ ПРЕДСРОЧНО 34 БЕЗРАЗЛИЧНО МИ Е 18 НЕ ЗНАМ/НЕ СЪМ МИСЛИЛ/НЯМА МНЕНИЕ 14 100 % Евроизбори Заявена изборна активност за евроизборите „ април  2019 ДА, КАТЕГОРИЧНО ЩЕ ГЛАСУВАМ 36 ПО-ВЕРОЯТНО ЩЕ ГЛАСУВАМ 33 ПО ВЕРОЯТНО НЯМА ДА ГЛАСУВАМ 13 НЕ, КАТЕГОРИЧНО НЯМА ДА ГЛАСУВАМ 18 100 % Важни ли са предстоящите евроизбори? „ април  2019 ДА 51 ДОНЯКЪДЕ 36 НЕ 13 100 % „ ” април  2019 ПРЕДИ ВСИЧКО, ЗАЩОТО ЩЕ ПОКАЖАТ ОБЩЕСТВЕНОТО ДОВЕРИЕ КЪМ ПАРТИИТЕ У НАС 30 ЗАЩОТО Е ВАЖНО КОИ ХОРА ЩЕ ВЛЯЗАТ В ЕВРОПАРЛАМЕНТА 36 И ДВЕТЕ ПОРАВНО 34 100 % Изборни  НАГЛАСИ  - Е вроизбори 2019 „ април  2019 БСП ЗА БЪЛГАРИЯ 32.1 ГЕРБ/СДС 31.5 ДПС 9.5 ВОЛЯ 4.9 ВМРО 4.4 АТАКА 3.8 НФСБ 2.1 ОБЕДИНЕНИ ПАТРИОТИ* 2.1 КОАЛИЦИЯ ЗА БЪЛГАРИЯ – абв** 3.1 ДЕМОКРАТИЧНА БЪЛГАРИЯ 2.9 ДВИЖЕНИЕ 21 1.7 ВЪЗРАЖДАНЕ 1.1 ДОСТ 0.2 ЗА ДРУГА ПАРТИЯ 0.7 100 % *Въпреки, че няма заявена коалиция „Обединени патриоти“ за Евроизборите някои респонденти заявяват, че ще гласуват именно за нея. В каква посока ще отидат тези избиратели при самостоятелно явяване на отделните партии, засега не може да се каже. ** Сборът от отговорите „коалиция за България“ и АБВ ПОЛИТИЦИ, КОИТО СЕ ПОЛЗВАТ С АВТОРИТЕТ В ЕВРОПА „ април 2019 БОЙКО БОРИСОВ 39,1 СЕРГЕЙ СТАНИШЕВ 27,1 РУМЕН РАДЕВ 26,4 МАРИЯ ГАБРИЕЛ 14,0 АНГЕЛ ДЖАМБАЗКИ 13,3 КОРНЕЛИЯ НИНОВА 5,8 ЕЛЕНА ЙОНЧЕВА 3,6 КРИСТАЛИНА ГЕОРГИЕВА 3,0 ТОМИСЛАВ ДОНЧЕВ 2,6 КРАСИМИР КАРАКАЧАНОВ 2,3 НИКОЙ 12,6 Посочени са общо 48 имена. Тук са дадени първите десет. Трусовете в ГЕРБ „ април 2019 ДА, МОГАТ 61 НЕ 29 НЕ МОЖЕ ДА ПРЕЦЕНИ 10 100 % Трусовете в БСП – проблемът Станишев „ април 2019 ТРЯБВА ДА БЪДЕ В ЛИСТАТА 66 НЕ ТРЯБВА ДА БЪДЕ 12 НЕ МОЖЕ ДА ПРЕЦЕНИ 21 100 % „С април 2019 ДА, МОГАТ 36 НЕ 39 НЕ МОЖЕ ДА ПРЕЦЕНИ 25 100 % БСП и ПЕС „ април 2019 ОДОБРЯВАМ 14 НЕ ОДОБРЯВАМ 54 БЕЗРАЗЛИЧНО МИ Е/НЕ МОЖЕ ДА ПРЕЦЕНИ 32 100 %                            ", "date": "2019.04.12", "title": "БСП води пред ГЕРБ с 0.6% - 66% са за това Станишев да бъде в евролистата на БСП"}
{"url": "http://www.classa.bg/%D1%81%D0%B2%D1%8F%D1%82/item/394464-%D0%BC%D0%B0%D0%B4%D1%83%D1%80%D0%BE-%D0%BF%D0%B5%D0%BD%D1%81-%D0%B5-%D0%BD%D0%B5%D0%BD%D0%BE%D1%80%D0%BC%D0%B0%D0%BB%D0%B5%D0%BD", "text": "Венецуелският лидер Николас Мадуро нарече «ненормално» поведението на вицепрезидента на САЩ Майк Пенс. «Какво прави вицепрезидентът на САЩ всеки ден? Нима управлява в името на американския народ? Аз питам. Нима вицепрезидентът обръща внимание на проблемите на американския народ, решава проблемите на американския народ?», заяви Мадуро.     Според него, Пенс «цяла ден, цяла седмица в социалните мрежи, на срещите си с пресата говори само за едно: Венецуела, Венецуела, Венецуела. Това е ненормално поведение. Вторият човек в САЩ се държи абсолютно ненормално», добави Мадуро. Той допълни, че това «е фатална лудост спрямо Венецуела». По-рано Пенс анонсира подготовката за проекта за резолюция до Съвета за сигурност на ООН за признаването на Хуан Гуайдо за лидер на страната.", "date": "2019.04.12", "title": "Мадуро: Пенс е ненормален"}
{"url": "http://www.classa.bg/%D1%81%D0%B2%D1%8F%D1%82/item/394465-%D0%B7%D0%B0%D1%89%D0%BE-%D1%82%D0%BE%D0%B7%D0%B8-%D0%BA%D0%BB%D1%83%D0%B1-%D0%B5-%D0%BE%D0%BF%D0%B0%D1%81%D0%B5%D0%BD-%D0%B7%D0%B0-%D0%B5%D1%81", "text": "В Дубровник се провежда поредната среща на върха на т.нар. формат 16+1. Този хетерогенен клуб, в който членуват Китай и 16 страни от Централна, Източна и Югоизточна Европа, е особено опасен за ЕС         Само седем страници! Толкова дълга e съвместната декларация за икономическо сътрудничество, подписана преди броени дни от ЕС и Китай. Според нея, в бъдеще сътрудничеството трябва да бъде разширено. Китай трябва да се отвори към света и да не залага само на технологичен трансфер. А при държавните субсидии трябва да важи международното право. Как, кога и дали изобщо тази съвместна декларация ще бъде осъществена на практика е друг въпрос. Отговор засега няма. Договорените в Брюксел правила и условия надали ще бъдат централна тема на срещата на китайския премиер Ли Къцян с представителите на 16 държави от Централна, Източна и Югоизточна Европа. На срещата в Дубровник става дума само за бизнес. И за по-нататъшното разширяване на новия \"Път на коприната\" от Поднебесната империя до сърцето на Европа.     Китайски милиарди за Европа 16+1. Това е името на формáта, чието начало бе положено през 2012 година в унгарската столица Будапеща. Оттогава насам той постепенно набира скорост. Междувременно става дума за милиардни проекти в почти всички сфери на 16-те бивши комунистически страни: инфраструктура, технолигии, тежка промишленост, жилищно строителство, енергия, селско стопанство. Особено интересна е констелацията на участниците в тази среща. 11 от държавите са членки на ЕС, пет от които са и част от еврозоната. Други четири водят присъединителни преговори, а една от тях скоро ще седне на масата за преговори. Ако всичко върви по план, и Гърция трябва да се присъедини официално към този формат. Все пак предмостието към Югоизточна Европа в случая е именно гръцкото пристанище в Пирея, което от години е под контрола на китайците.  За Китай обаче тук става дума за много повече от пари и икономическа експанзия. Милиардните кредити и инвестиции си заслужават и в политическо отношение. Така например миналата година гръцкото правителство блокира планираната обща декларация на 28-те страни-членки на ЕС, която трябваше да осъди катастрофалната ситуация с човешките права в Китай. Пекин може да разчита на своите партньори. Проблем в сърцето на Европа Сега и Дубровник ще помогне за по-нататъшното осъществяване на държавния китайски колосален проект в Европа. ЕС и САЩ отново ще бъдат само наблюдатели, които ще установят колко бързо нараства външнополитическото влияние на Китай. Брюксел се опасява, че със своите колосални проекти в Централна и Югоизточна Европа Китай торпилира единството на ЕС. Няма спор: участничките от Централна, Източна и Югоизточна Европа се нуждаят спешно от тези проекти. Вярно е също, че ЕС и САЩ помогнаха за икономическия подем на региона, но те обвързаха своята помощ със спазването на определени правила. А Китай изобщо не се вълнува от въпросните правила и по този начин само подсилва антиевропейските националисти и популисти в тези страни. Новият \"Път на коприната\" подкопава демократичните и правни ценности. И то в сърцето на Европа. Затова ЕС трябва да измисли нещо повече. Декларация от седем страници е крайно недостатъчна.  ", "date": "2019.04.12", "title": "Защо този клуб е опасен за ЕС"}
{"url": "http://www.classa.bg/%D1%81%D0%B2%D1%8F%D1%82/item/394466-%D1%82%D1%80%D0%B8%D1%83%D0%BC%D1%84%D1%8A%D1%82-%D0%BD%D0%B0-%D0%B5%D0%B4%D0%B8%D0%BD-%D1%82%D1%83%D1%80%D1%81%D0%BA%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82", "text": "Комунизъм в цяла Турция? Това не би било трудно за постигане, казва Мехмет Фатих Мачоглу от ТКП. Той стана кмет на Тунджели. Преди това бе кмет на т.нар. \"малка Москва\".  През годините Мачоглу печели все повече симпатии.         На местните избори в Турция, които се проведоха на 31 март, станахме свидетели на една сензация: кандидатът на Турската комунистическа партия (ТКП) Мехмет Фатих Мачоглу отново се наложи. Той спечели надпреварата за кметския пост в източноанадолския град Тунджели (Тунджели е една от турските провинции с най-малобройно население. Административният център на провинцията носи същото име). Преди това Мачоглу беше кмет на малката община Оваджик, известна и като  \"малката Москва\".      В цяла Турция го наричат \"комунистическия кмет\". Факт е, че Мехмет Фатих Мачоглу спечели сърцата на много турци. Навремето негови поддръжници се преселиха в Оваджик само заради неговата философия, туристите пък пристигат там на тълпи. Сега той е новият кмет на Тунджели - провинция, в която турското правителство беше назначило служебен кмет. Гезал Ачер разговаря с Мехмет Фатих Мачоглу: Бих казал, че в тази община вече има зрял социалистически манталитет, зародил се още през 1970-те години. Затова и не бе необходимо кой знае колко, за да превърнем този манталитет в политика. Това е първата причина за победата ми. Второ: ние затвърдихме тази традиция и в нашия управленски модел в Оваджик и по този начин спечелихме сърцата на хората в Дерсим (кюрдското име на Тунджели). Негативните реакции бяха сравнително малко. Пристигнаха няколко презрителни писма. Но по време на изборна борба това е напълно нормално. В най-общи линии реакциите бяха много положителни. Дори комунистическите партии и сдружения от чужбина ни подкрепяха и след победата ни поздравиха. Покрай това, което направихме в Оваджик, хората в Турция, а и в различни части на света придобиха ново съзнание. Чрез разширяването на производствените площи в Оваджик работниците и селото имаха възможността да се завърнат към природата и да започнат да задоволяват своите собствени потребности. Така в обществото се разви един кооперативен, социалистически манталитет. Все повече и повече се разви и културата на съвместното съжителство. Един малък свят на подкрепа, без класи и граници. Така възникна и доверие към общинската администрация. Когато един гражданини има трудности, той знае, че отговорните в общината ще му помогнат. Всичко е въпрос и на образование. Ние даваме стипендии на 150 деца. Учениците от бедните семейства имат нужда от подкрепа, за да могат да си купят учебници. Още по-важно е, че защитата на човешките права и околната среда станаха част от нашата политика. За да бъде предотвратено замърсяването на природата. Това не е толкова трудно. Досега като малка община в провинцията можехме да се захващаме само с определени теми поради ограничения бюджет. Въпреки това работихме по проблеми, засягащи няколко населени места. Сега ще се опитаме да подсилим цялата местна администрация. Ще подобрим всички сфери на селското стопанство. От житните растения, през бобовите растения, до животновъдството и пчеларството. Ние ще подкрепяме всеки един селянин с дизел, със семена за посев и добитък. Важно е фермерите да изкарат стоката си на пазара и да бъдат съответно добре платени. Когато производителите не могат да продадат стоката си, те губят. Това е най-големият проблем за тях в Турция. И ние ще се погрижим за силна подкрепа. В големите градове ще открием потребителски кооперации, офиси и магазини. Дали алевити, сунити, леви, десни, мюсюлмани или изповядващи друга религия, вярващи или атеисти - за нас това няма значение. Ние създаваме един безкласов манталитет без граници. Между хората няма никаква разлика. Затова подхождаме еднакво към всички. Както бедните, така и богатите получават същите услуги и имат същото право на глас. Освен това ние подкрепяме бедните, там където можем. От 15 години насам ние съществуваме като движение \"Солидарност на демократичното право в Дерсим\". След като нашата концепция функционира ефикасно на местно равнище, защо да не функционира и в цялата страна? И когато големите партии говорят за модела Оваджик, знаем, че сме на прав път. Общественият натиск е налице. Навсякъде хората искат помощ за селските стопани и работниците. Те искат повече обществени услуги вместо подсилване на сектора на недвижимите имоти и безкрайни приватизации. Те искат програма, в чието създаване да участва и народът. И това може да функционира в цяла Турция. Иначе нямаше милиони хора да наблюдават развитието на нашия модел.    ", "date": "2019.04.12", "title": "Триумфът на един турски комунист"}
{"url": "http://www.classa.bg/%D1%81%D0%B2%D1%8F%D1%82/item/394461-%E2%80%9E%D1%82%D0%BE%D0%B9-%D0%BD%D0%B5-%D0%B5-%D0%BD%D0%B8%D0%BA%D0%B0%D0%BA%D1%8A%D0%B2-%D0%B3%D0%B5%D1%80%D0%BE%D0%B9%E2%80%9C-%E2%80%93-%D0%B2%D1%8A%D0%B7%D1%85%D0%BE%D0%B4-%D0%B8-%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6", "text": "Дългото затворничество в еквадорското посолство в Лондон приключи, както се очакваше: британската полиция арестува основателя на Wikileaks Джулиан Асанж в същата сграда, в която той прекара последните седем години. Сергей Смирнов припомня в руското онлайн издание   историята на Асанж, неговия главен проект и обвиненията във връзки с Русия. Убеждения.  Роден в Австралия през 1971 г., Асанж започва като ляв активист, програмист и хакер от ерата преди интернет. В края на 90-те той е един от първите, които осъзнават опасността от интернет като средство за събиране на информация от службите за сигурност и започват да се борят за анонимност в мрежата. През 2006 г. Асанж основава Wikileaks. Първите години ресурсът публикува изтичания като вътрешните правила на американския затвор в Гуантанамо, книгите от най-високите нива на сиентологията и кореспонденцията на Сара Пейлин.     Слава.  Едва през 2010 г. Асанж получава световна слава и става враг номер едно за специалните служби на САЩ. Само за една година Wikileaks публикува четири изтичания, всяко от които има ефект на избухнала бомба: видеозапис как хеликоптер на американските военновъздушни сили разстрелва група цивилни в Багдад, „ирански“ и „афганистански“ файлове, и особено 260 000 конфиденциални дипломатически досиета на САЩ. Цялата тази информация е предадена на Wikileaks от информатора, анализатор във военното разузнаване Брадли Манинг (по-късно сменя пола и името си). През същата година САЩ започват разследване и след това подготовка за наказателно преследване на Асанж. Ако бъде им бъде предаден, той е заплашен от до 35 години затвор или със смъртно наказание. Връзки и „руска следа“.  Вторият връх в популярността на Wikileaks е свързан с публикуването през 2016 г. на кореспонденцията на Джон Подеста, ръководител на щаба на Хилари Клинтън за президентските избори в САЩ. Кореспонденцията разкрива неблаговидни практики на централата, включително координация на въпросите за прес-конференциите на Клинтън. Файловете, получени от хакери още през пролетта на 2016 г. от Wikileaks, са публикувани на порции в критичния етап от предизборната кампания през октомври-ноември. Публикацията съвпада с падането на рейтинга на Клинтън, а самата тя твърди, че хакерските атаки и изтичанията са повлияли на резултата в изборите. Още през декември 2016 г. американските разузнавателни служби приписват изтичането на „руските хакери“ от групата Fancy Bear, свързана с руските власти, а целта й според тях е да бъде дискредитирана Клинтън заради победа на Тръмп. Тъй като Асанж не е можел да не знае какъв е произходът на файловете, той се превръща от герой и борец срещу специалните служби в руски агент. Връзките на Асанж с Русия многократно са отричани както от Асанж, така и от Русия. Но САЩ са напълно сигурни, че те съществуват. През 2017 г. директорът на ЦРУ Майк Помпео нарича Wikileaks „враждебна недържавна разузнавателна организаация, често получаваща държавна помощ, включително от Русия“. В задочното обвинение на специален прокурор Мюлер срещу 12 предполагаеми руски служители на военното разузнаване се твърди направо, че те са се уговаряли в какво време да се публикуват откраднатите документи от Wikileaks, за да се увеличи тяхното въздействие върху президентската кампания през 2016 година. През 2012 г. Асанж прави за телевизия RT няколко издания на програма, наречена The World Tomorrow (Светът утре). Принадлежащата на тази телевизия агенция Ruptly единствена заснема момента на задържането на Асанж при извеждането му от посолството. Убежище.  През август 2010 г. Асанж посещава Швеция във връзка с прехвърлянето на сървърите на Wikileaks в тази страна, но става обект на обвинения в сексуално насилие. За да избегне ареста и екстрадирането в Съединените щати, Асандж заминава за Великобритания и през август 2012 г. получава политическо убежище в еквадорското посолство в Лондон. Нарича всичко, което се случва, американска провокация. В ранните години в посолството Асанж действа активно в интернет, което силно дразни властите на Еквадор. Той дори успява да се скара с Боливия: тя обвинява Асанж за слуха, че президентът на Боливия Ево Моралес щял изведе друг разобличител, Едуард Сноуден, от Русия с президентския си самолет. В резултат на това самолетът на Моралес е приземен в Австрия и претърсен. Съединените щати засилват натиска върху Еквадор, а осигуряването на безопасността на основателя на Wikileaks струва на страната поне 5 млн. долара През 2015 г. Асанж иска от Франция убежище, но не го получава. Прогонване.  Повратният момент настъпва, когато през 2017 г. в Еквадор идва на власт президентът Ленин Морено. Той сравнява Асанж с „камъче в нашата обувка“ и заявява, че постоянното присъствие на активиста в посолството вече не е възможно. Там започват последователно да влошават условията за престой на Асанж и да контролират достъпа му до интернет. Миналата година става известно, че „тихата дипломация“ с Великобритания най-накрая е дала резултат: Морено получава гаранции, че Асанж няма да бъде екстрадиран в страна, където го заплашва смъртно наказание. След това се съобщава, че Съединените щати с нетърпение се подготвят за публично обвинение срещу Асанж в шпионаж. Съдбата му е предрешена, остава само въпрос на време. През септември 2018 г. „Гардиън“ пише, че Русия е подготвяла спасителна операция за извеждане на Асанж от еквадорското посолство в Лондон, но я е отменила няколко дни преди датата поради прекомерния риск. На 11 април 2019 г. Еквадор лиши Асанж от убежище и гражданство, разреши на британската полиция дотъп до посолството и бившият хакер бе задържан за неизпълнение на съдебни решения и в съответствие с искането на САЩ за екстрадиция. Британският външен министър Джереми Хънт благодари на властите на Еквадор и лично на Морено. „Джулиан Асандж не е никакъв герой, а законът е над всичко. Той се криеше от правосъдието в продължение на много години. Благодаря на Еквадор и на президента Ленин Морено за сътрудничеството с външното министерство, за да бъде изправен Асанж пред закона”, написа той в Twitter. Какво следва.  Няколко часа след ареста му американското Министерство на правосъдието разгласи обвиненията, повдигнати на Асанж. Американските власти смятат, че през 2010 г. Асанж е влязъл в сговор с бившия информатор на Wikileaks Челси (Брадли) Манинг, за да получи достъп до правителствен компютър. По това обвинение основателят на Wikileaks е заплашен от затвор до пет години, според Министерството на правосъдието на САЩ. Британски съд може да обмисля екстрадирането няколко месеца или дори години, отбелязва агенция Блумбърг. Ако Асанж бъде екстрадиран в Съединените щати, той може да бъде разпитан и по делото за намесата на Русия в американските избори.  ", "date": "2019.04.12", "title": "„Той не е никакъв герой“ – възход и падение на Джулиан Асанж"}
{"url": "http://www.classa.bg/%D1%81%D0%B2%D1%8F%D1%82/item/394462-%D0%BF%D0%B0%D0%BA%D0%BE%D1%81%D1%82-%D0%B8%D0%BB%D0%B8-%D0%BB%D0%B0%D0%BA%D0%BE%D0%BC%D1%81%D1%82%D0%B2%D0%BE", "text": "Сякаш не е достатъчно, че призракът на Брекзита преследва от три години Великобритания и Европейския съюз, та рано тази сутрин двете страни се договориха да удължат крайния му срок до Хелоуин. Новата крайна дата – 31 октомври – предотвратява един крайно рисков и потенциално апокалиптичен Брекзит, до който можеше да се стигне в петък.     „Моля ви, този път не губете време“, настоя председателят на Европейския съвет Доналд Туск. Той каза, че ЕС дава на Великобритания още шест месеца, „за да намери най-доброто възможно решение“ на дилемата Брекзит. Като много други неща, свързани с Брекзит, удължаването бе труден компромис. Тереза Мей дойде на извънредния съмит в Брюксел с искане напускането на Великобритания да бъде отложено до 30 юни. Някои европейски лидери предпочитаха по-дълго удължаване, но френският президент Еманюел Макрон настояваше за много кратка отсрочка. Лидерите на 27-те оставащи страни членки на ЕС заседаваха повече от 6 часа след вечеря с миди и треска, преди да се договорят за края на октомври с опция за по-ранен Брекзит, ако Великобритания ратифицира споразумението за развода. Мей каза, че възможността за напускане преди този краен срок е нейно ключово искане. „Продължавам да вярвам, че ние трябва да напуснем ЕС със споразумение и колкото е възможно по-скоро“, каза тя пред репортери. Премиерката отбеляза, че ако британските депутати подкрепят нейното споразумение за Брекзит, страната все още може да напусне до 30 юни – крайният срок за Брекзит, който тя поиска от ЕС, а дори и до 22 май, което ще спести на Великобритания участие в изборите за Европейски парламент. Мей говори пред 27-те лидери от ЕС малко повече от час, преди те да се съберат на вечеря без нея, за да решат съдбата на страната й. За разлика от някои неотдавнашни срещи на върха, преминали в препирни, този път имаше признаци на топлота, дори на добро настроение. Мей и германската канцлерка Ангела Меркел бяха заснети как се смеят, гледайки таблет, на който се вижда тяхна снимка как говорят пред своите парламенти, облечени в приличащи си сини сака. Много от лидерите казаха, че са склонни да дадат отсрочка на Брекзит, но Макрон изрази резерви и още с пристигането си на срещата предупреди, че „нищо не е решено“. После обаче каза, че е доволен от резултата. „Постигнахме най-добрия възможен компромис, за да запазим единството на 27-те, давайки на Обединеното кралство повече време да постигне споразумение“, посочи френският президент. Доналд Туск каза, че по време на удължения срок Великобритания „ще продължи да сътрудничи искрено като пълноправен член на съюза, с всички права и като близък приятел и верен съюзник в бъдеще“. Изминаха няколко месеца, откакто Мей и ЕС постигнаха споразумение за условията на британското оттегляне и рамката на бъдещите отношения. Оставаше само то да бъде ратифицирано от британския и Европейския парламенти. Но британските депутати го отхвърлиха и то три пъти. С приближаването на датата на британското оттегляне – 29 март, и без изгледи за изход от задънената улица, ЕС даде на Великобритания срок до петък (утре) да одобри план за изтеглянето, да смени курса и да поиска нова отсрочка за Брекзит, или да напусне ЕС неорганизирано, без споразумение, което да смекчи удара. Икономисти и бизнес лидери отдавна предупреждават, че Брекзит без споразумение ще доведе до огромни проблеми в търговията и пътуванията, а митата и митническите проверки ще причинят задръствания на британските пристанища, вероятно и дефицит на стоки. Един хаотичен Брекзит би навредил на страните от ЕС, както и на Великобритания, и всички искат да го избегнат, но има твърде малко съгласие как да стане това. В същото време бъдещето на Тереза Мей е несигурно. Тя ще говори пред британския парламент по-късно днес за резултата от срещата. По-рано тя беше казала, че „като премиер“ не може да допусне Великобритания да остане в ЕС след 30 юни и беше обещала да се оттегли, след Брекзита. Много депутати от Консервативната партия биха желали тя да се оттегли още сега и да се даде възможност на нов лидер да се заеме със следващия етап от Брекзита. Но те не могат да я принудят да си тръгне преди края на годината, след като тя оцеля във на недоверие през декември. До момента всяка британска инициатива да се постигне споразумение удря на камък. От няколко дни се водят преговори между консервативното правителство на Мей и главната опозиционна Лейбъристка партия за намиране на компромис, но пробив няма. Лейбъристите предпочитат по-мек Брекзит от предложения от правителството и искат запазване на близки икономически отношения с ЕС. Двете страни казаха, че ще продължат разговорите днес. Сега във Великобритания започва битката за това как да се процедира през отпуснатото допълнително време. На масата остават всички опции: от Брекзит без споразумение, до парламентарни избори и отказ от Брекзит изобщо. Проевропейски настроените политици казаха, че следващите няколко месеца трябва да се използват за провеждане на нов референдум за напускане или оставане в ЕС. Лейбъристката депутатка Мери Крейг писа в Туитър, че парламентът трябва бързо да разсече гордиевия възел на Брекзит с подлагането на предложеното от премиерката споразумение на референдум. Депутатите, които са за Брекзит, казаха, че е време Мей да бъде сменена с друг консервативен лидер – за предпочитане някой от „твърдите привърженици на Брекзит“. Ирландският премиер Лео Варадкар каза, че е дошло времето Великобритания да реши какво иска. „Даваме им много време да вземат решение – посочи той. – Вижте, Европейският съюз не е затвор. Никой не е длъжен да остава (в него), но той също така е и дом и ние няма да изхвърлим никого от него.“ А що се отнася до символиката на новия краен срок? Варадкар каза, че лидерите на ЕС не са мислили за това. „Както научих тази вечер, Хелоуин не е празник, който се празнува широко из Европейския съюз“, отбеляза ирландският премиер. БТА", "date": "2019.04.12", "title": "Пакост или лакомство?"}
{"url": "http://www.classa.bg/%D1%81%D0%B2%D1%8F%D1%82/item/394463-%D0%BF%D0%B5%D1%82%D0%B8%D1%8F%D1%82-%D0%BC%D0%B0%D0%BD%D0%B4%D0%B0%D1%82-%D0%BD%D0%B0-%D0%BD%D0%B5%D1%82%D0%B0%D0%BD%D1%8F%D1%85%D1%83", "text": "Макар че израелският премиер Бенямин Нетаняху изглежда е готов за пети мандат след парламентарните избори, но рекордно дългото му управление, може да бъде съкратено, ако му бъдат предявени обвинения, предричат анализатори. Но Нетаняху няма да се даде лесно: според анализатори той ще направи всичко възможно, за да не допусне евентуални обвинения в корупция да скъсят мандатът му, ако бъде номиниран за премиер. Опасността от обвинения се очаква да изиграе и ключова роля в преговорите за съставяне на коалиция. „Много е вероятно Нетаняху да изиска от коалиционните си партньори да не развалят коалицията, ако бъде обвинен, което е твърде вероятно“, казва пред ДПА Еманюел Навон, преподавател в Университета в Тел Авив. Той добави, че Нетаняху несъмнено е победител на изборите. „Няма как Бени Ганц да състави правителство“, каза Навон за основния съперник на Нетаняху и добави: „Не само защото той няма повече места в парламента от „Ликуд“ и дори не може да претендира за някаква психологическа победа, но и защото не може да разчита на мнозинство в парламента“. Менахем Клайн, професор в Университета Бар Илан, каза пред ДПА: „Нетаняху ще направи всичко по силите си, за да избегне предявяването на обвинения“.     Главният прокурор Авишай Манделблит каза в края на февруари, че възнамерява да повдигне на Нетаняху обвинения за подкуп, измама и злоупотреба с доверие, но каза, че чака от него обяснения. Ако Нетаняху бъде обвинен, докато още е на власт, това ще е първият път в историята на Израел на повдигане на обвинения на действащ премиер. Въпреки това законът не изисква той да подаде оставка, преди да бъде осъден. Клайн отбеляза, че е възможно (подкрепящата Нетаняху) коалиция да приеме закон, който би дал на избраните политици имунитет срещу наказателно преследване. Попитан в предизборно интервю по Канал 12 дали ще иска приемане на подобен закон, Нетаняху отговори, че не „се е замесвал“ в такива опити и няма намерение да го прави. Клайн посочи, че утраортодоксалните партии, смятани за естествени коалиционни партньори на партията на Нетаняху „Ликуд“, едва ли ще възразят срещу подобен закон. Освен това Безалел Смотрич, лидер на крайнодесния Съюз на десните партии, каза по-рано, че партията му би подкрепила подобно законодателство. Алуф Бен, главен редактор на израелския в. „Аарец“, вчера предположи, че Нетаняху и Смотрич ще постигнат сделка, при която Нетаняху ще предложи анексии на палестински територии в замяна на имунитет срещу наказателно преследване. „За да бъде прието законодателство, което по един или друг начин да „погребе“ обвиненията срещу Нетаняху, премиерът ще трябва да координира очакваната „сделка на века“ с американския президент Доналд Тръмп по начин, позволяващ на Израел да обяви суверенитет над еврейските селища и да гарантира, че никой заселник няма да бъде изселен“, написа Бен. Въпреки това лидерът на дясноцентристката партия „Кулано“, Моше Кахлон каза, че не би подкрепил закон, който би спрял съдебното преследване срещу Нетаняху, отбеляза Реувен Хазан, професор в Еврейския университет в Ерусалим. „Той ще помогне на Нетаняху да състави правителство, но няма да му помогне да остане на власт“, прогнозира Хазан. Хазан каза, че Нетаняху лесно ще изгради коалиция, но „тъй като има силен съперник, който му диша във врата, а главният прокурор го е взел на мушка, това е само началото на петия мандат на Нетаняху“. „Този пети мандат може да се окаже най-късият“, заключи Хазан. БТА", "date": "2019.04.12", "title": "Петият мандат на Нетаняху"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394454-%D0%B4%D0%B6%D0%B5%D0%BD%D0%B8-%D1%81%D1%83%D1%88%D0%B8-%D1%81%D0%B5-%D0%B7%D0%B0%D1%8F%D0%B4%D0%B5-%D0%B3%D1%80%D0%BE%D0%B7%D0%BD%D0%BE-%D1%81-%D0%B0%D0%BD%D0%B4%D1%80%D0%B5%D0%B0", "text": "Джени Суши се заяде с Андреа в социалните мрежи. Скандалната репортерка пусна на живо в Инстаграма си част от сторито си, в което откровено се заяжда с родната певица. При това директно, за да няма никакво съмнение към кого са отправени думите й.     \"Защо ме гледаш?\", написа Суши към сторито си, като е оградила, че е Андреа го е преглеждала. \"Можеш да гледаш какво ям. Продължавай да ме наблюдаваш!\", допълни Суши, придружено от иронично сърчице.   Голяма част от феновете пък са убедени, че поведението на репортерката е провокирано от яда й, че не успя да свали Кобрата. За никого не е тайна, че преди злополучната целувка тя му се е увъртала доста сериозно в опити да получи нещо повече от него, пише hotarena.net.     И след неуспеха си, тя реши да се възползва от емоцията и целувката му, за да го съди като отмъщение. А защо не и да получи някой лев. И като част от озлобените ѝ действия, скача и на половинката му Андреа.    ", "date": "2019.04.12", "title": "Джени Суши се заяде грозно с Андреа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394455-%D0%BD%D0%B0-%D0%B7%D0%BB%D0%B0%D1%82%D0%BA%D0%B0-%D0%B9-%D0%BF%D0%BE%D1%80%D0%B0%D1%81%D0%BD%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0", "text": "Откакто е с футболиста Благой Георгиев, плеймейтката Златка Райкова тотално е отсвирила близките си. Приятелите й не са я виждали с месеци, като дори не си вдигала телефона, разказват нейни бивши дружки. Блондинката движела само с аверите на Благо, а с всички останали се държала надменно, сякаш не са й на нивото. „Порасна й работата. Като е сгодена за Джизъса, да не е хвала Господ за шлифера“, съскат столични клюкари, пише \"Галерия\".     Всъщност Благой Георгиев не е първата известна личност, с която Златка е имала връзка. Дори напротив – всичките й гаджета са били по някакъв начин популярни в светските среди. Факт е обаче, че Благо е най-апетитната й хапка.", "date": "2019.04.12", "title": "На Златка й порасна работата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394456-%D0%B4%D0%B0-%D0%B2%D0%BB%D0%B5%D0%B7%D0%B5%D1%88-%D0%B2-%D0%B1%D0%B8%D0%BA%D0%B8%D0%BD%D0%B8%D1%82%D0%B5-%D0%BD%D0%B0", "text": "Бикини на риалити звездата и бивша баскетболна половинка Ким Кардашиян се предлагат под наем и феновете имат шанс да се възползват от уникалното предложение да поносят това бельо на известна марка.   Красавицата бе публикувала провокативна снимка в „Инстаграм“ на бикините миналия октомври, а сега те се предлагат от винтидж магазин в Лос Анджелис, но могат да се наемат за период от максимум три дни, като цената не е посочена.     Както е известно, арменската хубавица се омъжи за баскетболиста Крис Хъмфрис, но го заряза 72 дни след сватбата, а след това се захвана с певеца заигра с Кание Уест.  ", "date": "2019.04.12", "title": "Да влезеш в бикините на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394457-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Ако се почувствате настинали, днес трябва да бъдете особено внимателни към вашето здраве. Дори ако на улицата е много по-топло, не трябва все още да сваляте топлото яке. От големи покупки, пътувания и подписване на договори, днес по добре се откажете. ТЕЛЕЦ ( 21 април - 21 май )  Не трябва да започвате общ бизнес с близък приятел. В противен случай, връзката ви ще се влоши и на преден план, ще остане само финансовия интерес. Възможен е провал на големи събития и сделки, но не трябва да се разстройвате. Всичко с времето си – това трябва да научат тези, които бързо се стремят към изпълнение на желанията. БЛИЗНАЦИ ( 22 май - 21 Юни ) Не пренебрегвайте, дори и незначителната информация. Тъй като рискувате да попаднете в непредвидени ситуации и да пропуснете същественото по време на работа. В любовта, ще имате успех, ако не стоите вкъщи и копнеете за бивш приятел. Вечерта, ще имате възможност да се запознаете с очарователен човек във всеки смисъл.   РАК ( 22 юни - 23 юли ) Днес е добре да се въздържате от пътувания на дълги разстояния, алкохол и прекалено шумни компании. Прекарайте времето си в самота или в кръга на най-близките си хора. Не влизайте в спор с хора, които са по-възрастни и по-опитни от вас. Редица предизвикателства в личния ви живот, ще се решат без активното ви участие. ЛЪВ ( 24 юли - 23 август ) Искрено, ще се радвате на всички приятни малки неща, които ще имат положително въздействие върху вас. По-малко слушайте съветите на другите и действайте интуитивно. Особено, когато става въпрос за личните ви интереси и вашия любим. Денят обещава впечатляваща печалба и изгодна оферта за сътрудничество с чужбина. ДЕВА ( 24-ти август - 23 септември ) Много от събитията през деня, , ще зависят не само от действията ви, но също така и от вътрешното ви настроение. Мислете позитивно, за да реализирате плановете си, във финансовата област и работата. С успех, ще се развиват личните и бизнес дела. Вечерта, ще получите добри новини от приятел. ВЕЗНИ( 24 септември - 23 октомври) Денят не е добър за дълго пътуване, особено ако обстоятелствата са срещу това събитие. Може да имате проблеми с учение и обучение, така че е най-добре да не градите планове в тези области. Необходимо е също, да платите всичките си данъци и дълговете. Тогава финансовата ситуация, ще се стабилизира веднага. СКОРПИОН ( 24 октомври - 22 Ноември ) Днес, ще и е трудно да контролирате емоционалното си състояние, което може да предизвика множество спорове и конфликти. Бъдете особено внимателни в работата и общуването с колеги. Прекомерната прямота, може да доведе до неразрешими ситуации. Обърнете внимание на здравето си.   СТРЕЛЕЦ ( 23 Ноември - 21 Декември ) Не се препоръчва да работите до изнемогване, в противен случай това, ще подкопаене не само здравето ви, но и ще развали отношенията с близките. Вие и така, много време прекарвате на работа, така че дайте на организма си почивка, а на близките си възможност да общуват с вас. Погрижете се също за здравето си, като ограничите консумацията на мазни и солени храни. КОЗИРОГ (22 Декември - 20 януари ) Мислите ви, ще се \"въртят\" около миналото и неприятни събития. Имайте предвид, че вече е невъзможно да промените нищо, така че не си губете времето в самосъжаление. Денят е подходящ за творчество и развитие на оригиналните ви идеи. Сутринта започнете с упражнения, а вечерта завършете с релакс.  ВОДОЛЕЙ ( 21 януари -  19  февруари ) Днес, може не само успешно да почистите дома си от ненужни вещи, но и тялото си от токсини. Обърнете внимание на здравето си, храненето и нервната система. Денят ви обещава, чести пътувания по бизнес и работа с важни документи. Ако домашните проблеми прекалено много ви дразнят, отложете решението им, за по късно.   РИБИ ( 20 февруари - 20 март ) Днес, ще почувствате напрежение във всички сфери на живота. Бъдете особено внимателни на пътя, пазете се от извънредни ситуации и контузии. Не трябва да приемате непознати лекарства и алкохол. Възможни са усложнения, свързани с хронични заболявания.", "date": "2019.04.12", "title": "Дневен хороскоп 12 април"}
{"url": "http://www.classa.bg/%D1%81%D0%B2%D1%8F%D1%82/item/394458-%D0%BD%D0%B0%D0%B9-%D0%B5%D0%BB%D0%B8%D1%82%D0%BD%D0%B0%D1%82%D0%B0-%D0%B3%D1%80%D1%83%D0%BF%D0%B0-%D0%B0%D0%B2%D0%B0%D0%BD%D1%82%D1%8E%D1%80%D0%B8%D1%81%D1%82%D0%B8-%D0%BD%D0%B0-%D1%81%D0%B2%D0%B5%D1%82%D0%B0", "text": "В суровите степи на пустинята Гоби сухият пейзаж, който наподобява много на Марс, се простира до хоризонта. Това е най-голямата пустиня в Азия и заема приблизително 30 на сто от Монголия, както и голяма част от северен Китай. Преди повече от век в тези сурови земи американският естествоизпитател Рой Чапман открива гнездо с динозавърски яйца. Мащабното откритие води до многобройни разкопки на фосили. Миналото лято хонконгският клон на Explorers Club заедно с Монголския институт по палеонтология и геология очертава подобен маршрут през пустинята като този път ползва технологиите на НАСА.     Те използват картографиране чрез дронове и многоспектърно и термално заснемане - същата технология, използвана за изследването на Марс. Така събират данни и спомагат за идентифицирането на местоположенията на фосили. По време на 20-дневната експедиция в чест на 100-годишнината от находката на Рой Чапман групата от 35 души намира потенциални доказателства за поне три неизвестни досега вида динозаври и провежда разкопки на 250 нови находища на фосили на динозаври. Но това е само едно от многото приключения на клуба, които се случват на най-различни дестинации по света. Заедно членовете извършват пешеходни преходи през снежните планини на Казахстан, карат ски в далечните възвишения на Кашмир, а по-късно през тази година ще поемат на нови мисии за изучаване на скрити под водата цивилизации в Индонезия и подземните пещерни системи в Тайланд. Директорът на хонконгския клон на Explorers Club - Мат Прайър - искрено вярва, че изследването на непознати неща е в основата на човечеството. Според него то е и причината да сме там, където се намираме сега и причината сериозно да се стремим да бъдем многопланетен вид и то в не толкова далечното бъдеще. Прайър е категоричен - това е инстинкт, който е жизненоважен за нашето оцеляване. Запознайте се с членовете на хонконгския Explorer Club. Приключенията са неотделима част от ДНК-то на всеки от тях, а Прайър е перфектният пример за това. Той е бивш пилот от британските военно-въздушни сили. През 2006-а стига от Лондон до Монголия със стар автомобил Suzuki, който струва едва 200 долара. именно това приключение го води до пътя, който следва и в момента. След пътешествието до Монголия се случват няколко други сухопътни пътешествия, включително обиколка на сибирското езеро Байкал посред зима и на мотоциклет от ерата на Втората световна война. Прайър участва и в околосветска обиколка и в изкачване до базов лагер на Еверест със старо лондонско такси. В момента 34-годишният мъж държи три компании, които се занимават с приключенски пътешествия и държи световния рекорд в книгата на Гинес за най-голяма надморска височина, достигната с такси. И тя е 5225 метра, в случай че се питате. Можете да го наречете инстинкт за изследване на непознатото или просто чисто любопитство, казва Прайър. Докато изгражда биографията си на авантюрист, той се среща с интересни катерачи, гребци, изследователи, учени и фотографи от цял свят. Те имат едно нещо помежду си - Explorers Club. Създаден е през 1904-а с централа в Ню Йорк и събира някои от най-добрите умове в света. Общата им мисия е да задълбочат научните изследвания на терен във възможно най-много дисциплини и във възможно най-много държави. Мат Прайър прекарва няколко години в периферията на клуба, но след това през 2015-а в Ню Йорк е официално поканен да се присъедини. След като напуска британските ВВС, той се мести в Хонконг, за да изкарва прехраната си като пилот в комерсиалната авиация и да търси нови възможности. Скоро нещата се подреждат. Майкъл Барт, ветеран изследовател и експерт по Бутан, кани Прайър и още няколко други членове да му помогнат в създаването на хонконгския клон на Explorers Club през 2016-а. Сега филиалът е едно от 32-те международни поделения на организацията. Като всичко от подобно естество, това означава буквално начало от нулата. Най-трудно се оказва да се съберат заети, успешни и пристигащи за кратко в страната хора в едно помещение едновременно и после да направиш така, че на такава среща нещо действително да се случи, обяснява Прайър. Той успява да сформира основната група и скоро осъзнава, че трябва да направи нещо мащабно, за да постави на картата хонконгския клон на Explorers Club. Затова решава да планира и реализира експедицията в пустинята Гоби. И точно това и постига. На годишната официална вечеря на клуба през март месец централата удостоява хонконгския клон с престижната \"грамота за заслуги\" за техните открития. Това е първият клон в историята на Explorers Club, който получава такава грамота. Преди това тя е била връчвана на личности като Наоми Уемура - първия човек, достигнал до Северния полюс в самостоятелна експедиция, безстрашния активист за защита на дивата природа Ан Лабастий и екипа на Джеф Безос за издирването и изваждането от океана на двигателя \"Аполо F-1\". Кое е първото правило на Explorers Club? Не го наричайте \"туристически клуб\"! Клубът не е някакъв вид услуга за почивки или туристически клуб, както смятат някои хора, обяснява Прайър. Идеята е до голяма степен членовете да бъдат самостоятелни и инициативни и да събират на едно място подходящите хора и ресурси за мащабни научни експедиции, за да превърнат идеите си в реалност. Елитната група от изследователи и учени има малко над 3500 членове по света и е участвала в някои от най-престижните открития в света в областта на астрономията, археологията, физиката, етнологията, палеонтологията, зоологията, географията и много други. Това не са просто обикновени пътешественици. Изключително ексклузивният клуб изисква да покривате сериозни критерии за членство, които включват участие в \"една или повече документирани научни експедиции\", както разкрива сайтът на клуба. Туристическата фотография, образователните турове, ловуването или разглеждането на отделни кътчета по света не е достатъчно. За тези, които не са квалифицирани да бъдат пълноценни членове, все пак е възможно да се присъединят като \"приятели на клуба\", докато си изградят подходящата биография. Тези, които преминат през процеса на одобрение обаче, попадат във впечатляваща компания. Членове на Explorers Club са сред първите, достигнали Северния полюс, изкачили Еверест и разхождали се по повърхността на Луната. В Хонконг има над 70 членове, сред които са и Барт и Прайър, но и ултрамаратонецът Дейвид Гетинг, специалистът по пешеходни преходи Ейдриън Ботъмли, бившият канадски посланик в Северна и Южна Корея Тед Липман и активистът за защита на дивата природа и изследовател на National Geographic Лоръл Чор. Клубът е легендарен, споделя Чор. Explorers Club е прочут с изключителните си членове, които са правили забележителни неща. Невероятно е да бъдеш част от тази общност, допълва изследователят. Членовете на хонконгския клон се срещат веднъж месечно, за да присъстват на лекции от други членове, да обсъждат предстоящите експедиции и да приветстват новите лица. Всеки е поканен, за да представи себе си и областта си на експертни познания. Целта е да се задълбочат контактите и да се насърчават новите идеи. Това е и социална възможност да се информират за съществуващи проекти и да разберат как могат да си помогнат един на друг. Годишният членски внос за клуба е между 340 и 1365 долара годишно, в зависимост от членския статут. В Хонконг има и допълнителна такса от 1000 хонконгски долара или 128 щатски долара. Източниците на финансиране на пътешествията са най-различни. Инициативите за ски спускания и гмуркания обикновено се финансират самостоятелно, а за по-големите експедиции клубът често се опитва да осигури спонсори, макар че това е само за някои конкретни случаи. Постоянно изникват нови идеи, уточнява Прайър. В рамките на 2019-а членовете на Explorers Club ще обиколят целия свят в търсене на научни открития. Всичко е все още в процес на планиране. Очакваните експедиции варират от откриване на подводни цивилизации в Индонезия до проекти за защита на околната среда в Африка, от изучаване на подземни пещерни системи в Тайланд до проучване на системите за известяване за внезапни поройни наводнения в Бутан. Това са мултидисциплинарни експедиции, които събират на едно място експерти от цял свят, които да работят в сурови условия. Всяко пътешествие е резултат от изключително сериозна организация, сътрудничество и трансгранично планиране. Преди всичко трябва да се мисли за това какво се опитвате да постигнете и после да се работи на тази база, коментира Прайър. Това включва неща като оцеляването, климатичните и природни условия, технологиите, логистиката, бюджета, партньорите, разпределението и следенето на ресурсите. Дали този подход е ефективен? Как ще бъдат обработени и използвани данните? Има ли резервен план, ако нещо се обърка? Какъв е медицинският и евакуационният план? Списъкът с въпроси може да е безкраен. Но според членовете на Explorers Club светът отчаяно се нуждае от повече изследвания и изучаване на непознатото. Прайър отново подчертава, че това любопитство е жизненоважно за нашето оцеляване. С всички разсейващи фактори и технологии, които са голяма част от съвременния живот, според него много хора имат затруднения да си отговорят на въпроса кои сме ние като хора и защо сме тук. Личното му мнение като пътешественик по цял свят и наблюдател е, че много хора не са съзнателни и не обръщат внимание на това, което се случва около тях, а и нямат желание да си причиняват излишни неудобства, дори и за кратко време. Въпреки че може и да не е реалистично за обикновени пътешественици да откриват нови видове динозаври в пустинята Гоби или да издирват древни подводни цивилизации в Индонезия, Чор се съгласява, че излизането от зоната на комфорт може да доведе до по-смислени пътешествия. Мисля, че изследването на нови, непознати неща отразява тази нарастваща тенденция при хората да искат да имат по-смислени изживявания, които допринасят за нещо - за обществото, за науката, за изследванията - вместо просто да посещават дадено място, казва той. Смята, че по някакъв начин това отразява по-голяма информираност и осъзнатост по отношение на екологичните въпроси, тъй като изследователите естествено имат във фокуса на вниманието си защитата и запазването на дивите територии. Прайър е съгласен с тази теза като допълва, че пътешествениците, които преодоляват своите психически и физически граници, не само се развиват като личности, но и допринасят за глобалната общност. Като изследваме и изучаваме нови места и неща, можем да намерим отговори на многото загадки на живота, много от които имат глобално приложение, което е от полза за всички, казва той. А това спомага за преодоляването на граници в отношенията и познанието, което в крайна сметка води позитивен прогрес за нас като човешка раса.", "date": "2019.04.12", "title": "Най-елитната група авантюристи на света"}
{"url": "http://www.classa.bg/%D1%81%D0%B2%D1%8F%D1%82/item/394459-twitter-%E2%80%9E%D0%BF%D0%BE%D1%81%D0%B5%D1%87%D0%B5%E2%80%9C-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D1%82%D0%BE%D1%80%D1%81%D0%BA%D0%BE-%D0%BF%D1%80%D0%B0%D0%B2%D0%BE", "text": "Предизборно видео, публикувано вчера от американския президент Доналд Тръмп, беше свалено от Twitter, тъй като в него незаконно е използвана музиката от филма от поредицата за Батман “Черният рицар: Възраждане” от 2012 г. Филмовото студио “Уорнър Брос”, собственик на франчайза “Батман”, е сигнализирало, че използването от президента на музиката от “Черният рицар: Възраждане” “не е разрешено”.В клипа присъстваха снимки на демократите Барак Обама и Хилари Клинтън, съпоставени със снимки от двугодишното управление на Тръмп. На фона на музиката от филма се четеше текст: “Първо ви пренебрегват. След това ви се надсмиват. После ви наричат расист. Доналд Дж. Тръмп. Вашият вот. Доказа, че всички те грешат. Тръмп: голямата победа. 2020”. Това не е първият случай, когато Доналд Тръмп се обръща към попкултурата, за да прокара политическите си послания. Милиардерът вече няколко пъти се е позовавал на сериала “Игра на тронове” и прочутия му девиз “Зимата идва”, като писа в Twitter “Санкциите идват”, във връзка с Иран, или “Стената идва” – за стената по границата с Мексико.Как се казва “злоупотреба със запазена марка” на дотракски език”, реагира остроумно тогава телевизия HBO, имайки предвид измисления език, който говорят част от героите в сериала. КРОСС      ", "date": "2019.04.12", "title": "Twitter „посече“ Доналд Тръмп заради авторско право"}
{"url": "http://www.classa.bg/%D1%81%D0%B2%D1%8F%D1%82/item/394460-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D0%B8-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D1%81-400", "text": "Анкара и Москва могат да сключат още една сделка за доставка на зенитно-ракетни системи С-400, ако Съединените щати откажат на Турция доставка на ракетни системи „Пейтриът”, заяви турският външен министър Мевлют Чавушоглу. „Ако Съединените щати не искат да ни продадат „Пейтриът”, тогава утре ще можем да закупим втори комплекс С-400, можем да закупим и други системи за противовъздушна отбрана”, заяви министърът на външните работи.     В допълнение Чавушоглу каза, че Турция ще се обърне към друга страна, ако САЩ откажат да доставят изтребители F-35. „Ако не получим F-35, тогава ще трябва да задоволим нуждата си от изтребители другаде”, каза той. През март Турция потвърди плановете си за закупуване на руски системи за противовъздушна отбрана C-400, въпреки натиска от Вашингтон, който заяви, че придобиването на C-400 може да доведе до преразглеждане на участието на Анкара в програмата F-35. Доставките на С-400 могат да се извършват до юли 2019 г.", "date": "2019.04.12", "title": "Турция се замисли за покупката на допълнителни С-400"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394453-%D0%B0%D1%84%D0%B5%D1%80%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D0%B8-%D0%B4%D0%B5%D1%81%D0%B8-%D0%B4%D0%BE%D0%B1%D1%80%D0%B5%D0%B2%D0%B0", "text": "В последното издание на шоуто \"Като две капки вода\" Деси Добрева сътвори чудовищен скандал, който ще й коства много. Още по време на представянето й в социалните мрежи заваляха негативни коментари, провокирани от безобразното й поведение.  \"Бутонът на късмета\" бе отредил на Деси да имитира великата Дженифър Лопес. Излъченото клипче от репетициите показа негативното отношение на нашенката към световната звезда. Добрева си позволи да говори за колежката си с много остри думи и далеч от миловидната същност, в която ни увеждаваше толкова години.      Това вбеси голяма част от зрителите на шоуто, които се прекланят пред успеха на Джей Ло. \"Оф, точно тая пача да ми коментира колко зле била Джей Ло...wtf? Ти, моето момиче, дето си известна с единствената си песен, говориш, че Джей Ло нямала умения. И точно ти си адски надменна и надута пуйка, от личен опит го знам...Теб те знаят 5 човека, а Джей Ло цялата планета...Къде си тръгнала да говориш глупости не знам...ако не беше Слави щеше да пееш по циганските сватби в мааалата\", гласи един от коменатрите под нейната снимка в официалната страница на имитаторското шоу.      \"Добре че пусна на Слави, че да те направи известна\", пише друг недоволен зрител.  Наблюдателни зрители забелязаха и още един гаф на певицата. Тя си позволи да нарече Тита \"свое протеже в шоуто\". Самата Тита остана изумена от коментара на конкурентката си и не знаеше по какъв начин да реагира. Истината е, че Деси не получава високи оценки от журито, нито пък от гласовете на зрителите и това вероятно я е озлобило към останалите, които се радват на любовта на хората. Превъплъщението й в Джей Ло не бе оценено подобаващо. Зрителите са категорични, че по визия Деси го докарвала на фолкпевицата Есил Дюран, а не на световната звезда Джей Ло .    ", "date": "2019.04.12", "title": "Афера на Слави и Деси Добрева"}
