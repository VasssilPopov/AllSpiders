{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403070-%D0%B4%D0%B5%D0%BD%D0%B8%D1%86%D0%B0-%D1%81%D0%B0%D1%87%D0%B5%D0%B2%D0%B0-%E2%80%93-%D0%BF%D0%BE%D0%B4-%D0%BA%D1%80%D1%8A%D1%81%D1%82%D0%BE%D1%81%D0%B0%D0%BD%D0%B8%D1%8F-%D0%BE%D0%B3%D1%8A%D0%BD-%D0%BD%D0%B0-%D0%B1%D0%BF%D1%86,-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%B8-%D0%B8%D0%B3%D1%80%D0%B0%D1%87%D0%B8", "text": "Новият социален министър заяви готовност да се отложи Закона за социалните услуги. Засега това тушира напрежението, но предстоят трудни дебати. Много трудни, защото се разпределят много пари         Министерският мандат на Деница Сачева започва с огромно напрежение. Не само защото поема чувствителната социална сфера, което моментално я конфронтира със синдикати, работодатели, уязвими групи или опозиционни искания. Още на прага на министерството тя попадна под кръстосания огън на родители и на Православната църква.   Причината е новият Закон за социални услуги , който трябва да влезе в сила от 1 януари 2020 г. На този етап Сачева е готова да отложи действието на разпоредбите и да изслуша всички различни позиции. Но предстои да се види как ще реагира неправителствения сектор. За 7 декември бе обявен протест с призив „Спаси семейството, защити децата“, организиран от сдружение „РОД“.  Още в края на ноември пък Светият синод на Българската православна църква публикува дълго и детайлно становище, в което се казва, че      Законът бе гласуван от Народното събрание през март, но трябваше да влезе в сила от началото на годината. На  4 декември  парламентарната група на Обединените патриоти внесе проект за отлагането му с половин година. Още при одобрението на новия социален министър се подразбра, че това е било условието те да подкрепят Сачева. В дебата на  3 декември  депутатът от ВМРО Искрен Веселинов заяви, че Сачева се е вслушала в притесненията около новите правила в Закона за социалните услуги и на този етап имало разбиране, че те трябва да бъдат отложени, да има дебат, да се изяснят текстовете и да бъдат ремонтирани. На  5 декември  самата Сачева потвърди, че подкрепя отлагането и че  Напрежението около закона не е от тези дни, но масовата аудитория научи за заложените в него капани след истерията в Сливен, когато за броени минути местните роми изпразниха училището, като прибраха децата си по домовете. Паниката бе предизвикана от слух, че социалните идват да им ги вземат, а случаят можеше да мине за куриозно изключение или локален инцидент, ако просветното министерство не изнесе тревожните факти, че сходни ситуации са се разиграли в Сливен, Карнобат, Сунгурларе, Ямбол, Силистра, кв. „Факултета“ в София. Накратко, не става дума за случайност, а за реално подплатена тревога или, както се казва, няма дим без огън. Новата протестна вълна, която се надига от септември насам, стъпва върху преживяното около Истанбулската конвенция и Стратегията за детето , които не станаха правен факт, но фокусираха вниманието върху опитите на неправителствения сектор да се вклини здраво в държавната политика за закрила на децата. Нещо повече –  да я определя, насочва, моделира, контролира, като при това получава съответно финансиране от бюджета, от фондове, спонсори. Различими ли са подобни амбиции в новия Закон за социалните услуги, който прави изменения и в други правни актове като Закона за закрила на детето, Семейния кодекс, закона за социално подпомагане? Според Светият синод на православната ни църква – категорично да. В подробния анализ, на който висшият клир подлага законовите текстове, се казва следното:  И още:  Църквата е убедена, че „функции на държавата, свързани с основните права на гражданите на Република България, се предоставят на частни доставчици на социални услуги, които могат да осъществяват и финансирането им.“  Синодът допуска, че част от средствата, които ще се усвояват за предоставяне на социални услуги, ще дойдат от Норвежкия финансов механизъм. И това са само малка част от възраженията и изводите на православната църква. Мониторинг на реакциите около спорния закон показва, че от другата страна на своеобразната барикада са глобални бенефициенти, които от години действат в България, като сменят каузите и фондациите, с които са се ангажирали. Те са силно ангажирани в подкрепа на новите разпоредби. В последните месеци те не само обработват общественото мнение в желаната от тях посока, но и откровено иронизират и се подиграват със страховете на родители и граждани, които съвсем не са лишени от основание. Социалните мрежи са пълни с подмятания, че норвежците идват да товарят български деца и други подобни безвкусици.  Води се информационна война по всички възможни канали, в която и двете страни са изострили позициите си до крайност.  А проблем в новия закон има и той не засяга само децата, а всички уязвими хора и групи, които имат и ще имат нужда от социална помощ и грижа. Истинската новост, която законът създава, е нова структура, различна от съществуващите Агенция за социално подпомагане и Държавна агенция за закрила на детето.  Тя се нарича Агенция за качеството на социалните услуги, ще има нов чиновнически апарат, ще бъде към социалния министър, а задачата й е да контролира предоставянето на социални услуги. И да лицензира частните доставчици! Фундаменталната промяна е точно тук – отменя се сегашният регистрационен режим (в момента се лицензират само организациите, работещи с лица до 18 г.) и се създава  лицензионен режим, както е в банковия и редица други сектори. По парадоксален на пръв поглед начин държавата хем преотстъпва терен на частни доставчици на социални услуги (разбирай и неправителствени организации), хем хваща здраво ножа, като предстои да определя кой точно ще усвоява увеличаващите се пари за социална дейност. Ще го кажем така:  новата структура и министър Сачева ще могат да определят дали лиценз за социални услуги да получи приютът на отец Иван или някой глобален играч. Всички, с изключение на общините, ще подлежат на лицензиране.  Нямаш лиценз, не можеш да извършваш социална дейност. Точка. Правата на частните доставчици на социални услуги, които ще подлежат на лицензиране, са много, а периметърът им на действие – голям. Големи са и парите, които предстои да се дават за социални дейности.  За следващата година от бюджета са 30 милиона повече в сравнение с тази година. По оперативна програма „Развитие на човешките ресурси“ от 2021 до 2027 се предвиждат 4 милиарда лева.  Който трябва, мисли още отсега как  да бъдат усвоени милиардите. Може да се допусне, че където има големи пари, ще има и големи, глобални играчи.  Подчертаваме отново - новият регламент не засяга само децата.  Засяга и възрастните хора, например, за които ще се плащат скъпи социални услуги на частни структури, вместо да се подпомогнат с по-малко средства техни близки, ако могат да се грижат за тях. Засяга всички, които опират до нуждата от социална закрила. Развръзката – отлагането на закона, е добро решение на този етап.  Предстои да се види чии аргументи ще чуе новият социален министър.  При радикализиралите се страни, зад които стоят страхове, емоции, мощни интереси и финансови ресурси, е редно в дебата да бъдат допуснати колкото се може повече независими становища. В противен случай напрежението, потушено тези дни, за пореден път ще се окаже само временно. Налице са всички предпоставки за превръщане на социалната политика на държавата в комерсиална дейност, а последиците от подобна метаморфоза трудна могат да бъдат предвидени.  ", "date": "2019.12.06", "title": "Деница Сачева – под кръстосания огън на БПЦ, родители и глобални играчи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403071-%D1%81%D0%B2%D1%8A%D1%80%D1%88%D0%B8-%D1%81%D0%B5-%D0%BC%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%8F%D1%82%D0%B0-%D0%BF%D0%B0%D0%B4%D0%BD%D0%B0-%D0%B3%D0%B0%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%81%D0%B0%D1%89", "text": "  Световната общественост така и не разбра, дали председателят на  –  ГЕРБ, осъществи грозната си заплаха към своя бивш дългогодишен заместник. Непосредствено след изборите за местни органи на властта, Борисов заяви:   Каза го сякаш президентът Тръмп ляга и става с въпроса От продукцията на премиерския журналистически пул, от пътеписите, информациите и хрониките за несвършващите премиерски победи, се разбира как светът е изумен и вдъхновен едновременно от извоюваното от българския министър-председател преди дни  партньорство и  с  ?     За съпровождащите вожда хроникьори на неговия неудържим устрем в защита на националния интерес, триумфът е пълен: Метрополията падна в краката на победителя. Той дойде, видя и победи!... А победителите никой не ги съди. Вестоносците обаче за техните победи ги награждават. Завистниците, разбира се, ще припомнят разни досадни подробности, ще отлайват една сделка, която нямала аналог в световната търговия, но сложна игра е белотът за две ръце! Ако не искаш да паднеш – не блъфирай! Плащай в аванс! За по-сигурно – в пълен размер! Така ще размекнеш партньора!    Срещу това - получаваш крила (може и на чертеж).  Над тебе обаче – небе! А в небето – все някой ден – ще долетят бленуваните птици:  Големанов е прав:  Някакви там аджамии, партия някаква санким, писала на Големия брат, и се опитвала по да го склони да намали цената, да получи парите след доставката или пък да ги падари на \"малкия брат\". Момчетии! Не знаят ощекак се печели уважение. Няма молби, няма петиции. Плащаш! Петицийте са пунта мара, отдушник на народа!...  Но да оставим народа да пъшка.    Той това си и знае. Най-големите му тарикати обичат да казват Да е мислил навреме. А сега да погледнем  .  Министър-председателят Борисов можеше, освен да проверява какви ги е свършил в Метрополията най-преданния му и информиран заместник в партията,  поне да се опита да промени вече подписаните клаузи на новия   с който уж ни дават ,вместо да ни вземат С освободената сума собственото му  правителство можеше да увеличи през идните осем години пенсионните добавки за Коледа и за Великден на 1 млн. и 300 хил. българи, едва свързващи двата края.  И те, вместо по 40 лева, щяха да получават по 100 лева!...   Погледнато сериозно българският народ очакваше именно такива действия от  В делегацията бяха включени  само сановници,  които отговарят за парите в България, в смисъл, прибират и разпределят, т.е. тези, които освен, че показват  от телевизионния екран и плашат журналистите, че ще им спрат парите, могат  и да отстояват националните интереси. Но не би!  Те бяха в Америка за  да изслушват мълчаливо  новите указания за  бъдещите български харчове в помощ на великия ни партньор и съюзник – купуване на втечнен газ по пазарни цени; създаване на военно-морски координационен център и на голяма военна база; доставка на американско ядрено гориво; изграждане на интерконектори, на плаваща платформа за съхранение и регазификация на втечнен газ и само безплатна ще бъде дейността по промиването на българските млади мозъци от Америка за България и от  !   Изненадата дойде не толкова от странното посрещане на високите гости,  на военно-въздушното летище  , а от това, че  в състава на делегацията не бе включена Екатерина Захариева - външен министър на РБългария, нито дори Джема Грозданова - председател на парламентарната комисия по външна политика. Да не говорим за представител на президентската администрация.    Преведено на дипломатически език това означава, че преговорите не ще да са били за Че те са само за  във военното производство, в търговията с въоръжение, както и във въпросите на военно-политическата консолидация за борба с потенциалния противник от Изток. Трудно някой може да каже като какво се определя посещението на българската делегация според Единния държавен протокол на САЩ  –  ... Химнът и салютите в чест на гостите са прозвучали в  Националния гробищен парк  но церемонията никъде не беше показана! Може би, за да не се види, че домакините отсъстват от нея!   Не се състоя и официалната пресконференция на двамата ръководители. Целият български народ получаваше информация в реално време по фейсбук от специален оператор с камера, следващ неотстъпно българския премиер. По думите на самия Борисов, препредавани с умиление от мадам В. в нейния пътепис, поместен в ,  самият той  не скрива притесненията си, които е имал в началото на срещата , когато разбрал, че и  Пенс, и Помпео  ще присъстват на разговора и си помислил – или   или ще ме  . И  излиза, че Борисов въобще не е знаел предварително кой ще участва от американска страна в преговорите и с основание го е било страх, че ! Единствената официална информация от американска страна за протичането на преговорите е качения на сайта на Белия дом във Вашингтон  видеоклип за \"разговора пред камината\".    В този клип с продължителност 8 минути и 20 секунди министър-председателят Борисов казва общо шест думи в течение на 4 секунди. Останалото време говори Тръмп, като след четвъртата минута той е и единственият показван на екрана! По време на общуването с пресата премиерът Бориов кимаше утвърдително след думите на Тръмп. Броихме ги - 11 пъти! Един път го подкрепи с вдигане на палеца си нагоре, и един път се помъчи да го погали по коляното.   В един момент така си изви главата надясно, че за малко да падне от стола. И се забеляза една приемственост: така се усмихваше Плевнелиев при срещатата му с Обама преди години. Нашият Винету не разбираше езика, на който му говорят, а и някак извътре му идваше да използва изразни средства с присъщите му жестове и физиономии. Те само препотвърждаваха известното отнапред негово преклонение, неговата любов и страхопочитание, неговата готовност на всичко, което поръчва  И разбира се неговото възхищение. Много гледахме и много видяхме.   Не чухме обаче нищо по-конкретно от господин Тръмп или от друг висш чиновник от американската страна, като коментар  на това, което е записано в  изявленията на двете правителства.  Единствено, с което покровителствено  президентът на САЩ  се е обърнал към българските журналисти, според мадам В., е: \" !\" Тези негови думи, смеем да отбележим, показват, че господин Тръмп небрежно е информиран; че   медийния конфорт, в който живее и работи българският премиер, е нещото за което той може само да завижда на своя гост.  Американското държавно ръководство изглежда е в дълбоко заблуждение относно свободата на словото в България! Как тъй ще ни препоръчват скромното  Ние тук гоним превъзходните степени! Държим най-високите октави,  а те само !   По думите на  нашия министър-председател,  изявленията на двете правителствата, публикувани  след четиричасовото пребиваване на българската делегация в Белия дом са били подготвяни в София в течение на два месеца.  „ “ – заяви Борисов пред българските журналисти на връщане в самолета. И те предадоха вярно думите му. В такъв случай да видим, какво ни казват думите от изявлението.   Първият многозначителен факт в това отношение  е, че след проведените междуправителствени преговори са публикувани  два варианта на изявления – единият е Съвместно заявления на Президента на САЩ Тръмп и Министър-председателя на България Борисов, обнародвано на 25 ноември 2019 г. на сайта на Посолството на САЩ в София като съобщение на Офиса на прессекретаря на Белия дом във Вашингтон. Вторият е съвместно заявление на Съединените щати и България по рамката на стратегическото партньорство, публикувано на 26 ноември 2019 г. на сайта на МС на РБ и определено като заявление на двете правителства, ръководени от Борисов и Тръмп?!  Личи си, че и двата документа, вероятно, са писани на ул. в София, което иде да подскаже, че най-достоверно би било да анализираме текста, излязал от Офиса на прессекретаря на Белия дом. Първото разтърсващо впечатление е постановката в стил \"Тръмп\",  че двете страни  За най-бедната, най-нещастната, най-болната и най-обезверена нация в Европа да казваш, че е   и да обявяваш, че се грижиш за нейния просперитет и икономически растеж,  след като преди тридесет години, с Програмата на групата икономисти под ръководсто на Ричард Ран и Доналд Ът от Американската търговска камера, си я довел до днешното трагично и безнадеждно положение, е направо черен хумор!  И още, българският народ като цяло никога не е имал трансатлантически прозападен избор и не е гласувал за членството си в НАТО.   Втората впечатлителна теза от заявлението е за  \" \".  Тук интересното е защо е пропусната авиобазата   в контекста на по-нататъшно бъдещо развитие. Дали не е затова, че базите  и  ще се обединят и ще се готвят в близките години да поемат многократно по-големи натоварвания, обеми и вид въоръжения?  В този текст има и една  смръзяваща кръвта перспектива,  напомняща за началото на деветдесетте години на миналия век –  тоталното унищожаване  чрез рязане на всички видове ракети и най-съвременно за онези години въоръжение на българската войска. Явно идва ред и на всичко останало, на което в момента все още, макар и символично, се крепи  българската отбранителна способност!   Третият абзац е направо вцепеняващ.  Оказва се, че \" \". Става дума за закупуването на 8-те самолета F-16 бл.70, които ще бъдат доставени през лятото на  20 2 3  година, но вече са заплатени изцяло за сумата от  2,2 млрд лева! По въпросите на енергийната сигурност като елемент от националната сигурност страните с поделят  \" . Тази формилировка дава право да бъде спрян всеки нежелан от САЩ енергиен проект с довода, че няма икономическа ясност и не е търговски необходим.   Този   скромно казано,  вече сме го гледали неведнъж.  Знаем от опит, че  има последната дума и че не е задължен да се аргументира, независимо дали е реч за транзит на природен газ, строителство на ядрена централа или пренос на суров петрол!  Страните положително са възприели възможността и са изразили  съвместно желание  американска компания  да доставя ядрено гориво , но да не прибира отработеното, както е по настоящем! В това становище защо ли ни се струва, че няма икономическа и екологическа логика! Това обаче е  фирмения стил на българското държавно ръководство във взаимоотношенията му с   В следващият абзац на заявлението  най-накрая разбираме истината за бленувания от Борисов \"газов хъб\".  Оказва се, че става дума за транзит...  на американски втечнен газ,  който да влиза в страната по интерконектор от  Гърция и да стига до Сърбия и Източна Европа,  чрез друг интерконектор.  В тази връзка България ще трябва да инвестира в терминали за съхранение и регазификация в Средиземно и Адриатическо море и да осъществи реверс по съществуващия газопровод от Украйна.  Мотивът за този \" глобален\" и \"комплексен\" подход   е настъпващата либерализацията на газовия пазар в страната и неограничените доставки на  . С други думи става ясно, че по газапровода  природен газ от Турция за България скоро няма да тръгне!    Следващият абзац в изявлението е с геополитически характер. Инициативата на Полша и на още 11 държави-членки на ЕС   е призвана да  гарантира американските интерси в Европа с участието на бившите социалистически европейски държави, обединени в самостоятелна регионална организация.  Днес тази идея придобива актуалност след излизането на Великобритания от ЕС и позицията на Франция за създаване на Общ фронт с Русия, както и поради антиевропейските настроения в Италия, Германия и Холандия, и проблемите с протекционизма. Двамата ръководители предлагат  . Тук е уместно да припомним казаното от Емануел Макрон в интерюто му пред сп.  :  (САЩ-б.а.) „ Срещу злонамерени чуждестранни фактори“   Следващият абзац е задължителен и традиционен в българо-американските отношения. В него има заложено огромно вътрешно противоречие. Двете високодоговарящи се страни подкрепят  \" Едната страна в преговорите обаче е българския министър-председател! Излиза че той сам себе си подкрепя в борбата и че иска да определя сам своето бъдеще. Не се казва обаче кой е този злонамерен фактор!!  И понеже става дума за  държавни агенции,  то такава от българска страна е  ДАНС,  която се прояви в последните пет месеца с две шумни разследвания - случая с   и разобличаването на руския шпионин с дипломатически паспорт, на който така и не научихме името. Браво , г-н Борисов! Вече сте съавтор на новата редакция на  !\" По втория случай, на връщане от  премиеръткоментира и конкретизира: \" , докато по първия случай използва известния си лаф от първите му телевизионни изцепки  в ролята на Робин Худ: (съдиите-б.а.) В действителност, в случая руската направи за смях американските си колеги, поради което се очаква второ действие на бутафорния шпионски водевил!!   В заключителните пасажи на изявлението може да се констатира, че Борисов сам си дава оценка при положение, че изявлението е двустранно: \" (в България - б.а \". Следват поредица от едностранни оценки и напътствия на Тръмп към Бойко Борисов:  \", \" \". Има разбира се и една  констатация без ангажименти: \". За тези тридесет часа гостуване на българската правителствена делегация в САЩ бяха допуснати и няколко тежки политически гафа.  Българската държавна делегация се е срещнала с представители на  двете политически партии на САЩ – Републиканската и Демократическата.  Имайки предвид, че мнозинството в състава на българската делегация са членове само на една партия – ГЕРБ, то според нас е  недопустимо, при конституционно регламентирана многопартийна система и парламентарна форма на управление, националният флаг на Република България да се използва за тясно партийни цели.  А това, което е казал пред журналистите Борисов за споделеното отп него с ръководствата на двата политически института на САЩ е направо  фрапиращо на фона цялата сага с искания от демократите на Тръмп  и звучи като перифраза на думите на бай Ганьо пред домакина му Иречек:  - (Алеко Константинов).   Вторият гаф  е с прослувутите 3,1 % от БВП, заделяни за въоръжение при изискваните от НАТО 2% до 2024 година. На всички е ясно, че заплащането на безумната цена за 8-те американски самолета бе  за осъществяването на мечтата на Бойко Борисов майка му  отгоре в Белия дом . Това е и начина да се печелят избори и България да има висок ръст на БВП. В същото време този процент, споменат от Борисов даде възможност Тръмп да  Меркел, че не купува в достатъчно степен американско оръжие, защото ако за нас 2,2 милиарда лева народна пара са гаранция за нисък жизнен стандарт и недофинансирани училища, болници, пенсионна система, социално слаби и прочее, то 1% от БВП на Германия се измерва с десетки милиарда долара поръчки за американския военно-промишлен комплекс .  Едва ли Меркел ще забрави тази   на Борисов на Тръмп!   Третият гаф  е свързан с френския президент Емануел Макрон. В период, когато Макрон търси модела на развитие, който би защитил Европа от американския протекционизъм в търговията, от излизането на САЩ от ДРСМО, от излизането на Съединените щати от ядрената сделка с Иран и от Парижкото споразумение за климата, да се демонстрира отсъствие на собствено мнение, различно от американското за бъдещето на Европа и за собствената си страна – член на ЕС, да се проявява сервилност и пълна васалност в провежданата политика е повече от опит за дистанциране от общата европейска политика. Едва ли Макрон ще забрави този   на поведение . Още повече, че САЩ пари и бизнес не дават, те само вземат!   Четвъртият гаф  е по отношение на Турция. Явно САЩ търсят противодействие на самостоятелната и независима политика  на президента Ердоган . След опита за преврат от юли  2016 година,  когато американските  F -16 преследваха самол e та на Ердоган със заповед да бъде свален,  турският президент едва ли ще се откаже да търси нови приятели в т.ч. извън блока НАТО. Ужасяваща демонстрация в това отношение са  ученията, провеждани в Турция за прихващане на  F -16 от новите противоракетни системи, руските С-400, с което Ердоган показва на враговете си, че вече винаги ще е гарантиран срещу нов опит за преврат. На фона на отказа на САЩ да екстрадират в Турция подозирания за организатор на преврата Фетхуллах Гюлен, сърдечните прегръдки на Бойко Борисов с новия посланик на САЩ, Н.Пр. Херо Мустафа – с кюрдска националност и преднамерената инициативност на България  за разполагане на натовски черноморски координационен център във Варна,  едва ли взаимоотношенията между двете страни ще се отличават с досегашното си взаимно разбирателство !   Петият гаф естествено, е свързан с Русия на Владимир Путин.  Въпреки че в личния си разговор с журналистите  Бойко Борисов  с всички сили се е стремял  да оправдава антируското си поведение в САЩ , то от написаното и подписаното в изявленията на двамата държавни ръководители не  остава и съмнение,  че България отново, за пореден път, се превръща в  за нормализирането на отношенията на ЕС с Русия.  Тази едностранчива политика безспорно  ще повлияе  и на  отношенията ни със Сърбия, което ще влоши и без това политическия климат на Балканите.   Тъжно и жалко Тези няколко часа българско присъствие във Вашингтон не дадоха нищо положително в практическо отношение на България и българския народ. Тръмп и Борисов се запознаха отблизо, но не могат да общуват по понятни причини!  Многостранността в геополитика все повече ни изтласква в периферията, и когато дойде време за  ще се окаже, че в нашия въобще няма пилци!  Няма , които да се погрижат за това! Тъжно и жалко! За финал нещо от пътеписа  на големия и истински велик български писател Алеко Константинов:  \"", "date": "2019.12.06", "title": "Свърши се! Метрополията \"падна\"! /Гафовете на Борисов в САЩ/"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403072-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D1%81%D0%B5-%D0%B8%D0%B7%D1%80%D0%BE%D0%B4%D0%B8-%D0%B2-%D0%BA%D1%80%D0%B5%D1%89%D1%8F%D1%89%D0%BE-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE-%D0%B8-%D0%BC%D0%B0%D1%81%D0%BE%D0%B2%D0%B0-%D0%B1%D0%B5%D0%B4%D0%BD%D0%BE%D1%81%D1%82", "text": "Изминаха 30 години от промяната в развитието на българското общество (10.11.1989 г.). Промените бяха масово и широко прокламирани като преход към демокрация, като свобода. Терминът „демокрация“ бе изведен на преден план, масово и повсеместно политико-демагогски използван. Но всъщност терминът „демокрация“ у нас бе употребен като синоним на либерална демокрация, т.е. на капитализъм. И сега с огорчение се питаме: „Това което постигнахме, демокрация ли е?“ Отговор на този въпрос намираме в капиталния философски труд на проф. д.ф.н. М. Янков: „Демокрация или „демагогска олигархия“ (Изд. къща „Тип-топ прес“, 503 стр., 2019 г.). Това е по същество дълбок аналитико-критичен разрез на същността на съвременния неолиберален капитализъм. В него не само се изследва в исторически план (гл. 1, 2 и 3), но и се анализират съвременните проявления и недъзи на пряката и на представителната демокрация, демагогската същност на партийно-политическия плурализъм. Особено място е отделено на новите олигархически трансформации на либералната демокрация. Научният анализ е направен през призмата на социалистическите ценности свобода, равенство, справедливост, солидарност. Особено внимание заслужава тезата за  . Проф. Янков сполучливо посочва, че в установената у нас по западен модел неолиберална демокрация по същество „понятието социално равенство се заменя с понятието социална справедливост“, което маскира „непрекъснато растящото количественото различие между доходите на богатите и бедните под формата на социална справедливост“ и че без „социално равенство няма оптимална социална справедливост“ (с. 15). Бичът на социалното неравенство е, че то се премълчава или се подменя с други неравенства в отношенията между хората. А социалното неравенство се обуславя от социално-класовите различия. Огромните социални напрежения в ЕС и в България са продукт на бързо разширяващото се социално-икономическо неравенство. Демокрацията, справедливостта, солидарността и равенството са взаимно свързани ценности. Но както посочва проф. Янков  . Главното в тях се свежда до социалното равенство и неравенство в неговото социално-класово разбиране. . Много точно е позоваването на разбирането на Платон, че пропорционалното равенство в обществото на „идеалната държава“ трябва да е в съотношение 1:4. А в съвременните общества индексът на неравенството на Джини (съотношението на доходите на 20% от най-богатите и 20% от най-бедните) е много високо. През 2017 г. за България е 8.2 пъти, при 5.5 пъти средно за ЕС, но е 3.4 в Чехия и Словения, а в Словакия е 3.5. Нарастването на неравенството в доходите в България през последните 10 години е ускорено – от 6.5 за 2008 г. на 8.2 пъти за 2018 г. В същото време в Латвия то се понижава от 7.3 на 6.3 пъти. Съпоставката с бившите соцстрани ясно разкрива, че новобългарският капитализъм има една основна ценност - обедняване на огромната маса от хората на труда и пенсионерите и обогатяване на малка група от български и чуждестранни олигарси. В големи мащаби е   в България по отношение на възможностите на отделния човек  . Сега за богатия има почти неограничени възможности да се лекува, да си купува необходимите му лекарства, да използва болнично лечение, лекари-специалисти и т.н. не само у нас, но и в чужбина. Неравенството в доходите и огромната бедност лишават повечето българи от качествена здравна помощ в повечето случаи дори и да се доплащат необходимите им животоспасяващи лекарства. Подобни проблеми с  . Неравенствата се проявяват при назначаването на работа, чрез или без конкурс, когато решаващото е дали принадлежиш към управляващата политическа сила. Неравенството води до крещяща бедност. А бедността на огромната част от населението на България е не само продукт на либералната демокрация (капитализма), но тя е главният фактор за демографския срив и по-точно демографската катастрофа. Все повече нарастват  . Образованието се раздели на елитни училища и училища за плебса, които се наричат общински, т.е. лошо обзаведени и поддържани училища от една страна и от друга – богати дори луксозни и супер престижни частни училища. Няма и трудно да може да има равен старт в живота на бедния гимназист и на богатия наследник на олигархията. Бедният може най-много да влезе в неелитен български университет. По-заможният може да си позволи реномирани специалности, изискващи частна скъпоплатена подготовка за кандидатстване, като например медицина, или пък реномиран чуждестранен университет. Съвсем вярно проф. Янков обосновава тезата си, че   от дивиденти от акции, лихви, наеми и т.н., които засилват неравенството. Да вземем, като пример, доказващ правотата на развитата от автора на книгата теза, случаят с дивидентите. У нас бе въведен плосък данък на доходите на физическите лица и корпоративен данък от 10%. Но данъкът върху дивидентите е само 5%. Това означава, че притежателите на дялове в акционерните дружества са „по-равни“ (по израза на Оруел) от другите хора и поради това плащат 5% по-нисък данък. Ето единичен пример с депутата Делян Пеевски. По данните в Интернет той е получил през 2018 г. дивиденти в размер на: 7 609 002 лева и върху тях е платил 380 450.10 лева данък. По-такъв „законен“ начин му е спестен данък от още 380 450.10 лева, размер на пари, с които може да се спаси една общинска болница. И си задавам наивния въпрос: „Защо ръководството на парламентарната група на Коалиция за България не внася предложение за изравняване на тази ставка с плоския данък?“. Дали някои от тях не са крупни акционери? В същото време бизнесмените в чужбина плащат значително по-високи данъци върху дивидентите, които получават. Да кажем в Чехия, където данък дивидент е от 15 до 35% за физическите лица, а за фирмите 25%. А данъкът дивидент в Естония от 25%. В Полша данъкът върху дивидентите и търговията с ценни книжа е 19%. Доходите от лихви и отстъпки (сконто) по корпоративни облигации с емитенти от България, ЕС и ЕИП, както и доходите чрез платформа SEE Link (България, Хърватска и Словения) са необлагаеми. Всичко това е икономическо неравенство в полза на финансовия капитал.  в България формира неблагоприятна структура на обществото, разделя хората на неравноправни класи, страти, слоеве, елити и неелити. То има измерения в разделението: по доходи и имущество на богати (едър бизнес), средна класа и работническа аристокрация и бедняци, ровещи по кофите или едва свързващи двата края; по отношение на властовите функции на ръководещи (командващи) и изпълняващи (подчинени) на всички равнища и във всички икономически, държавни, общински и т.н. социални структури; по образование и квалификация; по обществен престиж и т.н. Присъща характеристика на неолиберализма е нарастването на неравенствата до гигантски размери, обедняване на милиарди хора и обогатяване на стотици икономически акули. За съжаление българската действителност е една от най-крещящите за огромното равнище на неравенството в обществото.  в условията на либерална демокрация с глобалисти привкус  . Формално имаме всеобщо избирателно право, право на всеки да избира и да бъде избиран, плурализъм на мненията и политическите и социалните образувания, парламентаризъм, свобода на словото и т.н. демократически мантри. Но това в условията на чудовищни размери на неравенствата в доходите и в начина на живот води до парадоксални деформации на политическото равенство, до неговото израждане в примитивен див лобизъм, задкулисие, срастване на изпълнителната и съдебната власт с олигархически и мутренско-бандитски кръгове. Върхът е пазарът на същинските демократични права, в най-крещяща му видима форма с продажбата на гласове на избирателите, с купуването на цели избирателни комисии и фалшификации на изборите. В основата на уродливите форми на т.нар. политическо „равенство“ е социалното и духовно-културното неравенство. Под силна ерозия е и равенството пред закона. И възниква естественият въпрос: „Кой има интерес да се деформира политическата демокрация?“. И отговорът е ясен – олигархията. У нас властта се взема и използва не на основата на състезание на политически идеи, програми и стратегии, а на основата на политико-икономическите интереси на тясна група олигарси. И именно държащите властта български и чужди олигарси ни призовават за единство. А за какво единство на българите става дума? Става дума за отклоняване от каквато е да е борба и съпротива срещу ограбването на българския народ в интерес на чужди и български инвеститори. Забравя се, че всяко „общонародно единство“ е измамно, че демокрацията е управление на мнозинството, изразяващо коренните интереси на множеството хора, а не на малкия брой богаташи и властници (олигархията), т.е. незначителното малцинство. Както посочва проф. Янков в постсоциалистическите общества понятието „демокрация“ се превръща в „демагогска олигархия“ под влиянието на идеологическата манипулация, осъществявана предимно чрез електронните масмедии и интернет мрежите, чрез пряка пропаганда и чрез налаганата комерсиална масмедийна масова култура. В резултат на масово-психологическата операция чрез СМИ, чрез демагогско представяне на политически идеи и програми се внушава на хората на наемния труд (работници, инженери, техници, строители и т.н.) дори „осъзнато и по вътрешно-субективни убеждения да поддържат на избори … много често политическите партии, защитаващи…интересите на богатото капиталистическо малцинство“ (стр. 493). И за СМИ е може би уместно да цитираме Дейвид Рокфелер: „В двадесет и първия век не е нужно да бъдат убивани стотици граждани, за да се получи желаната власт над масите, достатъчно е да се купят телеканалите, с тяхна помощ да се възпитат бъдещите поколения управляеми роби“. В неолибералните условия и власт в България има надеждна „самоцензура“ на огромната маса от журналистите, подплатена от високите им заплати и/или хонорари, страхът от уволнение и т.н.          Когато се прочете новата книга на проф. Янков, може да се разбере, че „либералната демокрация като правно-политическа технология“ (стр. 409) е зависима от социално-икономическата същност на политическата система в страните.   не   самоцел, а  . Чрез демокрацията се отразяват в управлението на обществото доминиращите интереси, т.е. интересите на народа (демоса), а не единствено интересите на богатото малцинство.", "date": "2019.12.06", "title": "Либералната демокрация се изроди в крещящо неравенство и масова бедност"}
{"url": "http://www.classa.bg/%D1%81%D0%B2%D1%8F%D1%82/item/403073-%D0%BD%D0%B0%D0%B4-200-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%BE%D0%BB-%D0%B2-13-%D0%B4%D1%8A%D1%80%D0%B6%D0%B0%D0%B2%D0%B8-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8", "text": "Повече от 200 души бяха арестувани в 13 държави като част от глобална акция срещу изпирането на пари, съобщи в сряда европейският полицейски орган Европол. Акцията на правоприлагащите органи в европейските страни, както и в Австралия и Съединените щати, се проведе между септември и ноември, съобщава AFP. Операциите доведоха до „идентифициране на 3833 парични мулета заедно с 386 набирачи на мулета, от които 228 бяха арестувани\", заяви Европол. Повече от 650 банки, 17 банкови асоциации и други финансови институции помогнаха да съобщят за 7,520 измамни сделки с мулета на пари, като предотвратиха обща загуба от 12,9 милиона евро (14,3 милиона долара), се казва в съобщението.", "date": "2019.12.06", "title": "Над 200 арестувани от Европол в 13 държави за пране на пари"}
{"url": "http://www.classa.bg/%D1%81%D0%B2%D1%8F%D1%82/item/403074-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D1%81%D0%B5%D1%82%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "Държавният съветник на Китай Уанг Йи, който също е и министър на външните работи, пристигна в Сеул в сряда, за да възстанови връзките, разрушени от разполагането на американските противоракетни системи през 2017 г. Той направи първото си посещение в южнокорейската столица от над четири години. Уанг се срещна с министъра на външните работи на Южна Корея Кан Кюн Уа и с президента Муун Джае-ин в четвъртък. Наричайки двете страни „близки съседи, приятели и партньори\", Уанг съобщи, че те трябва да работят заедно, за да запазят „регионалния мир и стабилност\".   Дневният ред на срещите вероятно ще включва плановете за тристранна среща на върха с Япония, която ще се проведе в Китай по-късно през декември, евентуално посещение на китайския президент Си Дзинпин, както и прекъснатите преговори със Северна Корея, според Йонхап.   Южна Корея също се стреми да открие допълнителни военни горещи линии с Китай, след като техните министри на отбраната обсъдиха въпроса в кулоарите на конференцията в Банкок миналия месец, посочва Ройтерс.", "date": "2019.12.06", "title": "Китайският външен министър посети  Южна Корея"}
{"url": "http://www.classa.bg/%D1%81%D0%B2%D1%8F%D1%82/item/403075-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D0%B7%D0%B0%D1%81%D1%80%D0%B0%D0%BC%D0%B8-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%BA%D0%B0-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B1%D0%B0%D1%80%D1%8A%D0%BD", "text": "Първата дама Мелания Тръмп влезе в темата за изслушването на импийчмънта с рядък туит, посрамвайки юридически експерт, която се позова на Барън Тръмп в показанията си за използване на дете за натрупване на политически точки. Помолена по време на изслушването за импийчмънт да сравни поведението на президента Тръмп с това на монарх, професорката по право от Станфорд, Памела Карлан, язвително каза, че „президентът може да назове сина си Барън, но не и да го направи барон\". Така тя предизвика реакции на възмущение и подигравки в Twitter. Коментарът обаче привлече и много рядко срещания туит от Първата дама. „Едно непълнолетно дете заслужава уединение и трябва да се пази от политиката. Памела Карлан, трябва да се срамувате от вашето много ядосано и очевидно предубедено публично изявление и използването на дете за това \", отвърна тя. Доналд Тръмп-младши също се ангажира да защитава малкия си брат, обвинявайки либералите за двойни стандарти в действията им. Карлан по-късно публикува извинение, което не направи впечатление.", "date": "2019.12.06", "title": "Мелания Тръмп засрами свидетелка по импийчмънта заради атака срещу Барън"}
{"url": "http://www.classa.bg/%D1%81%D0%B2%D1%8F%D1%82/item/403076-%D1%80%D1%83%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%E2%80%9E%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%B2-%D0%B1%D0%B5%D1%80%D0%BB%D0%B8%D0%BD%E2%80%9C", "text": "Руският посланик в Берлин заяви категорично, че няма данни за участие на правителството в августовския инцидент в Берлин, при който грузински гражданин е бил убит уж от руски гражданин. По-рано през деня германското външно министерство обяви за personae non gratae двама служители на руското посолство. „Ние сме силно разочаровани от подхода на германската страна\", каза посланик Сергей Нечаев. „Считаме тази стъпка за безпочвена и недружелюбна. Няма данни за участие на руското правителство в този инцидент. \" „Това е немотивирана политизация на престъплението, разследването на което далеч не е пълно, както и ясен опит да се предвидят резултатите от това разследване\", заяви посланикът. Канцлерът Ангела Меркел заяви в кулоарите на срещата на върха на НАТО в Лондон в сряда, че Германия е взела решение за експулсиране на руски дипломати, „защото не е получила помощ от Москва при разследването на престъплението\", предаде ТАСС.", "date": "2019.12.06", "title": "Руското посолство: „Няма доказателства за участие на правителството в инцидента в Берлин“"}
{"url": "http://www.classa.bg/%D1%81%D0%B2%D1%8F%D1%82/item/403077-%D0%B3%D1%80%D0%B5%D1%82%D0%B0-%D0%BF%D0%BE%D1%80%D0%B0%D1%81%D1%82%D0%B2%D0%B0-%D0%B8-%D0%B2%D0%BE%D0%B9%D0%BD%D1%81%D1%82%D0%B2%D0%B0%D1%89%D0%B8%D1%82%D0%B5-%D0%B5%D0%BA%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%B8-%D1%81%D0%B0-%D0%BF%D1%80%D0%B5%D0%B4-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D1%82%D0%B0%D0%BB%D0%B8%D1%81%D0%BC%D0%B0%D0%BD%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80", "text": "Докато шведската тийнейджърка Грета Тунберг се отправя към Мадрид за срещата на върха по въпросите на климата, признаците на нейното израстване носят загриженост на нейните кукловоди, които се страхуват, че най-голямото й предимство, детството, ще се изплъзне скоро, а няма какво да направят. Всеки, който има тийнейджър у дома, знае колко необосновани и неочаквани могат да бъдат моментите им на ярост, изстрелвайки емоционални ракети по най-близките цели, без да се съобразяват с последствията и моментално да забравят мотивите за нападението си. Подкрепена от либерали и еко-воини, открито експлоатирана, шведската тийнейджърка се превърна в талисман за бригадата по измененията на климата, която, макар да обича медийното внимание, което това дете привлича, не успя да я снабди с бронята, от която се нуждаеше за да се справи с първоначално страховитото медийно внимание, което сега се превърна в нещо друго. Тя пристигна в Лисабон във вторник след трансатлантически преход на 15-метров катамаран, телевизионните екипи командвани от татко й заснеха сцената, и я насърчиха да маха на обожаващите тълпи, събрани да я посрещнат. Но на събитието липсваше по-раншната спонтанност, гребенът на Грета изглеждаше доста поизносен, а приветстващите изглеждаха някак странни. Защо пораснали мъже, облечени в костюми и три пъти нейната възраст се събраха, за да стиснат ръката на озадачената тийнейджърка, не е ясно, освен че всичко беше единствено заради снимките. След ласкателства към хората от Лисабон, от типа „прекрасно място, прекрасни хора, дрън, дрън\", Грета продължи с обичайния си дискурс „да спаси света за нашите деца, децата на нашите деца и всеки друг жив човек\". Когато тя заяви мнението, че „всички ние трябва да сме сигурни, че сме от правилната страна на историята, като правим всичко възможно\", кратката реч започна да звучи като случайна амалгама от ключови думи, чувани преди и от други високопоставени еко-грижовници от най-новата история, като Ал Гор. Грета казва, че за първи път е чула за изменението на климата, когато е била на осем години, и се зачудила защо не се прави повече. На тази възраст повечето момичета се чудят дали някога ще видят еднорог и дали Дядо Коледа действително ще подари желаните подаръци на Коледа.   Нейните мама и татко, в най-добрата шведска либерална традиция, са отдадени на малката си любимка, избягвайки яденето на месо и пътуването по въздух, по настояване на недоволната им дъщеря. Първо беше да атаката в Организацията на обединените нации в Ню Йорк, втренчването в Доналд Тръмп със смъртоносен поглед, на което той не обърна внимание, а сега отново е тук и преподава на родителите навсякъде, че трябва да слушат обърканите си деца. Когато чу, че някои възрастни я смятат за \"ядосана\", на благосклонната преса в Лисабон, събрала се да погълне всяка нейна дума, тя каза „Ако искат да спрем да се ядосваме, може би трябва да спрат да ни ядосват\". И как, моето малко венчелистче, бихме успели ние - големите лоши възрастни да направим това? Изпълнявайки всяка ваша прищявка, стъпвайки на пръсти в близост до вас, когато не сте в настроение, защото сме направили нещо, с което не сте съгласни? Повечето родители ще се съгласят, че снизхождението поражда просто разглезени деца. Те са смешни по някакъв начин на крехка възраст, но стават непоносими с остаряването. Да си признаем, ако младата Грета беше една стара Грета, която плава по планетата, проповядвайки на всички за нашите грешки, малко вероятно тя щеше да получи медийното отразяване, от което се ползва в момента. Тя просто ще бъде поредният член на Greenpeace или на Приятели на Земята, които протестират пред двореца на Уестминстър, или пред Шел, или пред една от големите банки. И затова влюбената преса се страхува, че в не твърде далечното бъдеще ще настъпи денят, когато Грета видимо ще порасне и хората ще я гледат като просто още един възрастен и тутакси ще спрат да обръщат внимание на нейните бълвания. Тогава онези, които в момента ни я поднасят като някаква еко-светица, ще разберат, че най-голямата ценност на Грета Тунберг не е в това, че е добре информирана, ангажирана или дори ядосана. Нейната продажна стойност е в това, че Грета е дете! Деймиън Уилсън, британски журналист и специалист по политически комуникации", "date": "2019.12.06", "title": "Грета пораства и войнстващите еко-либерали са пред загуба на талисмана-тийнейджър"}
{"url": "http://www.classa.bg/%D1%81%D0%B2%D1%8F%D1%82/item/403078-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BE%D1%82%D1%80%D0%B8%D1%87%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BE%D0%B1%D0%BC%D0%B8%D1%81%D0%BB%D1%8F-%D1%83%D0%B4%D0%B2%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Пентагонът опроверга твърденията, че администрацията на Тръмп обмисля да увеличи американските сили в Близкия изток с до 14 000 военнослужещи, което би удвоило броя на войниците, разположени в региона.   The Wall Street Journal съобщи в сряда, че Белият дом проучва възможността да изпрати 14 000 войници в допълнение към десетки военни кораби и друг хардуер в Близкия изток, под предлог, че за да противодейства на „иранската заплаха\".   Позовавайки се на американски служители, в доклада на WSJ се казва, че се очаква Тръмп да се произнесе по въпроса до края на този месец и че той все още може да се съгласи на по-малък брой войски. Този ход би могъл да нажежи напрежението между Вашингтон и Техеран, който видя на собствения си праг масивно увеличение на войниците на САЩ с 14 000 американски военни, разположени в региона между май и октомври.   Малко след излизането на доклада обаче той бе отречен от говорителката на Пентагона Алиса Фарах. „Това отчитане на WSJ е погрешно. САЩ не изпращат 14 000 военнослужещи в Близкия изток, за да се противопоставят на Иран \". Тъй като мнозина от Twitter изтъкват, че първоначалният доклад казва, че Тръмп все още претегля опцията, Фарах по-късно поясни, че САЩ дори не обмислят изпращането на хиляди допълнителни войски в района. Въпреки това остава въпрос на спекулации дали администрацията на Тръмп все още може да увеличи войските, макар и в по-малък мащаб.   Напрежението между Иран и САЩ нарасна, след като Тръмп оттегли Америка от забележителното ядрено споразумение, подписано с Техеран през 2015 г., въвеждайки нова партида осакатяващи икономически санкции - наричайки това „кампания за максимум натиск \", насочена към намаляване до нула на вноса на енергия от Иран. Вече обтегнатата ситуация, взе нов завой в по-лоша посока след атаката на 14 септември срещу саудитската петролна инфраструктура, претендирана от бунтовниците Хути от Йемен, но с обвинение срещу Техеран от Вашингтон. Оттогава САЩ разгръщат военните си мускули с поглед към иранските брегове, разполагайки ударна група на самолетоносачи и оперативна група бомбардировачи в региона, както и извършвайки няколко операции на кибервоенни действия срещу Иран. Но въпреки настояването на Тръмп, че иска да измъкне САЩ от всички „безкрайни войни\", повтарящо се появяват слухове, че Вашингтон е готов да изпрати хиляди войски в Близкия изток, за да се отблъсне „иранската заплаха\".", "date": "2019.12.06", "title": "Пентагонът отрича Тръмп да обмисля удвояване на войските в Близкия изток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403079-%D0%BF%D0%BE%D1%87%D0%B8%D0%BD%D0%B0-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0", "text": "Почина актрисата Стоянка Мутафова. Тя е издъхнала тази сутрин в 6.15 часа. За това съобщи мениджърът на актрисата. \"Тази сутрин в 6, 15 ч. загубихме Стоянка Мутафова. Нейния Нейчо си я прибра на Никулден! Поклон пред светлата й памет!\", написа той. Мутафова беше приета в реанимацията на Военномедицинска академия. Легендата на българското кино и театър претърпя операция на жлъчката в болница „Лозенец\".      Актрисата е родена на 2 февруари 1922 г. в София. Баща ѝ Константин Мутафов е драматург в Народния театър „Иван Вазов“. Роден е в град Русе, където малката Стоянка често гостува в своето детство. През 1941 г. завършва Първа софийска девическа гимназия. Завършва класическа филология в Софийския университет „Климент Охридски“, Държавна театрална школа към Народен театър „Иван Вазов“ в София (1946 – 1947) и театралния отдел на Академията за изкуства в Прага, Чехословакия (1947 – 1949). От 1946 г. до 1949 г. работи в театър в Прага, а от 1949 до 1956 г. в Народния театър. Тя е сред основателите на Държавния сатиричен театър „Алеко Константинов“, където работи от 1956 до 1991 г., след това в Драматичен театър „Адриана Будевска“ в Бургас – от 1991 г.     Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова. Стената на славата пред Театър 199 – пано с отпечатъци, послание и шарж на Стоянка Мутафова. На 94-годишна възраст през 2016 г., осъществява мащабно турне в театрални зали в САЩ, Канада, Германия, Нидерландия, Швейцария и Великобритания.     От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески-срещи разговор и представяне на книгата „Добър вечер, столетие мое“. Гостува с книгата си в Пловдив, Стара Загора, Кюстендил, Русе, Пазарджик, Хасково, Димитровград, Шумен, Велико Търново, Горна Оряховица, Перник, Велинград, Силистра, Тутракан, Балчик, Поморие, Трявна, Левски, Царево, Бургас, Асеновград, София, и др. По време на националното турне е получана близо 20 почетни знака, някои от които в градовете Левски, Трявна, Поморие, Бургас, Пловдив, Асеновград и др.  ", "date": "2019.12.06", "title": "Почина великата Стоянка Мутафова"}
{"url": "http://www.classa.bg/%D1%81%D0%B2%D1%8F%D1%82/item/403060-%D0%BC%D0%B5%D1%80%D1%86%D0%B5%D0%B4%D0%B5%D1%81,-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B8-%D1%81%D0%B8%D0%B5", "text": "Магистралите, Мерцедес, БМВ, Фолксваген и Ауди: споменаването им кара сърцата на мнозина германци да се изпълват с гордост. Но символите на германската слава и блясък постепенно избледняват.       След като Фолксваген и БМВ обявиха драстични съкращения на персонал, към тях се присъедини и концернът „Даймлер\", който произвежда марката Мерцедес. Според автомобилния експерт професор Фердинанд Дуденхьофер, предстои мащабно съкращаване на работните места в целия автомобилен бранш. Пред радио „ffn\" Дуденхьофер каза, че само в провинция Долна Саксония до 2030 година могат да бъдат закрити 40 000 работни места. По негови сметки, от германското автомобилостроене ще отпаднат общо 125 000 души. Долна Саксония е най-силно засегната Преструктурирането на бранша ще засегне особено сериозно провинция Долна Саксония, казва Дуденхьофер. Автомобилостроенето е най-важният индустриален сектор и най-големият работодател там. Около 250 000 души са заети пряко или косвено в този бранш. Редом с Фолксваген ще бъдат засегнати също компании като МАН и поддоставчика на части „Континентал\".      Нуждата от намаляване на персонала, според Дуденхьофер, е възникнала поради сегашната американска митническа политика, както и тенденцията за преминаване към производство на електромобили. Електрическите автомобили се нуждаят от значително по-малко части, отколкото колите с двигател с вътрешно горене, затова са необходими и по-малко работници за производството им. Скоростна кутия също не е необходима. „ Оптимизиране на предприятията \" Тези ключови моменти бяха договорени от ръководството и синдикатите. Не всички подробности са окончателно уточнени, но едно е сигурно: предвидено е до края на 2029 г. да няма съкращения на реални работни места. Пред инвеститори в Лондон главният изпълнителен директор Ола Калениус вече обрисува в общи черти плановете за намаляване на разходите. Гледната точка на „Даймлер“ е,  че броят на служителите (178 000 само в Германия) е твърде голям, което намалявало конкурентоспособността. И точно в настоящия момент „Даймлер“ е длъжен да осигури средствата, нужни за развитието на технологии на бъдещето - електромобилността и безпилотните автомобили. Нуждата от свежи пари идва в неподходящ момент: Глобалната автомобилна индустрия не е в цветущо здраве, има проблеми с производството и продажбите, концернът трябваше да плати милиардни глоби заради скандала с дизеловите автомобили. Придържането към въведените от Европейския съюз по-строги норми за нивата на въглеродния окис при новите модели също ще струва много пари. Доставчиците са под натиск Програмата за намаляване на разходите в концерна „Даймлер\" за идните три години ще доведе до съкращаване на повече от 10 000 работни места в цял свят. За да икономиса 1,4 милиарда евро от разходите за заплати, щутгартският концерн смята да не запълва вакантните места, да въведе съкратен работен ден за хората пред пенсия и да предлага обезщетения на онези, които доброволно напускат. Когато сметките на автомобилопроизводителите излязат криви, част от тях плащат доставчиците. Така на „Бош“ се налага да закрие 500 работни места. При „Континентал“ става въпрос за около 20 000 работни места в цял свят. Компанията заяви, че по този начин отговаря на намаленото автомобилно производство и растящото дигитализиране на работните процеси.", "date": "2019.12.06", "title": "Мерцедес, Фолксваген и сие..."}
{"url": "http://www.classa.bg/%D1%81%D0%B2%D1%8F%D1%82/item/403061-%D0%BF%D1%80%D0%B5%D1%85%D0%BE%D0%B4%D1%8A%D1%82-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%BF%D1%80%D0%B5%D0%B7-2024-%D0%B3%D0%BE%D0%B4%D0%B8%D0%BD%D0%B0", "text": "Преходът на властта през 2024 година - проблемът ще бъде решен преди крайния срок, може би чрез интеграционните процеси на \"постсъветското пространство\" Според експерти от СБД, уж предполагаемо активните преговори зад „затворени врати“ за „прехода на властта пред 2024“ и „избора на наследник на Путин“, които проникват в публичното медийно пространство с публикации като статията на главния редактор на “Независимая газета” Константин Ремчуков, който има слава на „Сив кардинал“ на Кремъл, всъщност са „операция за прикриване на информация“, тъй като този проблем ще бъде решен много по-рано от официалния „срок“, може би чрез процесите на политическа интеграция на „постсъветското пространство“ и то не непременно с Беларус. Твърди се, че именно този „пакет“ е представен на срещата на ръководителите на ОДКБ в Бишкек - засега, за свободна дискусия и насрещни предложения… *** Решението на “Газпром” да изплати 50% от печалбата, получена през фискалната 2019 г. като дивиденти на акционерите, ще бъде важен фактор не само за по-нататъшен растеж на капитализацията на руския „естествен монопол“, привличане на нови инвеститори към него, но и ще осигури значително увеличение на федералния бюджет на Русия през 2020 г., отбелязват нашите кореспонденти в Цюрих ... *** Според доклади от Филаделфия, посещенията на Тръмп: „тайно“ в Афганистан на Деня на благодарността на 28 ноември и официално в Лондон на срещата на високо равнище на НАТО по случай 70-годишнината от създаването на този военно-политически блок, са тясно свързани помежду си, тъй като в навечерието на новата президентска надпревара \"стопанинът на Белия дом\" избра да не се кара с Пентагона и американския военно-промишлен комплекс, най-накрая “благослови” “хероинената мафия” с присъствието си и всъщност поиска от европейските съюзници спешни и извънредни допълнителни финансови вноски в бюджета на Алианса \"за отразяване на общата заплаха в лицето на Русия и Китай\". Подчертава се, че ключов фактор за решението на Тръмп са личните му финансови интереси и напускането на по-голямата му сестра от поста на федерален съдия в САЩ ... *** Скандалното и неадекватно поведение на украинската делегация по време на 12-тата сесия на Форума на ООН по въпросите на малцинствата в Женева се дължи на преките указания на Службата за сигурност на Украйна и Министерството на външните работи, предадени от посолството на САЩ, с цел да се провокира Русия на „ответни мерки“, в идеалния случай - да откаже среща във формат \"Нормандска четворка\" в Париж на 9 декември, за да предотврати процеса на сближаване между Москва с Берлин и Париж, предават от Киев .. *** Надут от усилията на WADA, \"допинг скандалът\" срещу Русия може като бумеранг да удари самата организация, която пое ролята на \"съд на честта\" в световните спортове, тъй като големите състезания без участието на руски спортисти водят до намаляване на статута на тези състезания и сериозни финансови загуби, а „доказателствената база“ на „борците срещу допинга“, както показаха изслушванията на МОК, е не само слаба, но и изградена на „двойни стандарти“, създавайки нелегитимни предимства за „болни“ спортисти от САЩ, Великобритания и Европа, такава информация дойде от Лондон... ***", "date": "2019.12.06", "title": "Преходът на властта през 2024 година"}
{"url": "http://www.classa.bg/%D1%81%D0%B2%D1%8F%D1%82/item/403062-l%E2%80%99express-%D1%80%D1%83%D1%81%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D1%80%D0%B0%D1%87%D0%BA%D0%B0-%D0%BD%D0%B0%D0%BF%D1%80%D0%B5%D0%B4-%D0%BA%D1%8A%D0%BC-%D0%BD%D0%B0%D1%82%D0%BE-%D0%B8-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B2-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "На военното съвещание в Сочи Владимир Путин заяви, че Русия е готова да си сътрудничи със Североатлантическия алианс, въпреки „некоректното“ поведение на организацията, съобщава L’express. В същото време по време на срещата на НАТО френският президент призова съюзниците да започнат диалог с Москва и да направят решаването на кризата в Украйна предпоставка за нормализиране на отношенията. Русия направи крачка към НАТО и демонстрира готовността си да сътрудничи с него, докато френският президент Еманюел Макрон по време на срещата на върха на алианса призова за стратегически диалог с Москва, пише L'express. , заяви Владимир Путин във вторник на военното съвещание в Сочи, което съвпадна с началото на срещата на върха на НАТО. Въпреки това, отбелязва френският вестник, руският президент критикува   поведение на алианса, който действа  , докато Москва многократно се опитва да  . Еманюел Макрон от своя страна призова да се възобнови стратегическия диалог с Кремъл. На пресконференцията с Доналд Тръмп той каза, че Западът трябва да   с тази страна. Според него   трябва да бъде  в разрешаването на руско-украинската криза. Според изданието Москва много пъти упреква съюза, че продължава да се разширява, въпреки обещанията си преди разпадането на Съветския съюз. “, сподели своята гледна точка Владимир Путин. Той добави, че днес Русия е   да види в разширяването на НАТО и развитието на военната му инфраструктура в близост до руските граници  В заключение L’express припомня, че срещата на върха на НАТО се провежда на 3-4 декември в Лондон в напрегната атмосфера на фона на разногласията между страните-участнички по въпросите за Сирия, Русия и финансирането на организацията, на която президентът Макрон наскоро постави диагноза  .  ", "date": "2019.12.06", "title": "L’Express: Русия направи крачка напред към НАТО и получи подкрепа в лицето на Макрон"}
{"url": "http://www.classa.bg/%D1%81%D0%B2%D1%8F%D1%82/item/403063-%D0%B7%D0%BB%D0%BE%D0%B1%D0%BD%D0%BE,-%D0%B4%D0%B2%D1%83%D0%BB%D0%B8%D1%87%D0%BD%D0%BE,-%D0%BC%D0%BE%D0%B7%D1%8A%D1%87%D0%BD%D0%B0-%D1%81%D0%BC%D1%8A%D1%80%D1%82-%E2%80%93-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D0%B1%D0%B8%D0%B4%D0%B8%D1%82%D0%B5-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%B1%D0%BB%D0%B0%D0%B3%D0%BE%D0%BF%D0%BE%D0%BB%D1%83%D1%87%D0%BD%D0%BE", "text": "Лидерите от НАТО загърбиха публичните обиди - вариращи от \"нарушители\" до \"мозъчна смърт\" и \"двуличен\" - и на срещата на върха по случай 70-годишнината на алианса декларираха, че ще застанат заедно срещу общата заплаха, произтичаща от Русия, и ще се подготвят за възхода на Китай. Официални лица настояха, че срещата е била успех: най-вече защото  , ако съюзниците не обявят кюрдските бойци в Сирия за терористи, посочва Ройтерс в свой материал, цитиран от БТА. Но самата среща започна и завърши с размяна на хапливи реплики, будещи учудване дори в ерата на президента на САЩ Доналд Тръмп, който при пристигането си нарече френския си колега \"злобен\", а на изпроводяк нарече канадския премиер \"двуличен\", след като от включен микрофон се чу как канадецът му се присмива. „Успяхме да преодолеем различията си и да продължим да изпълняваме обещанията си във връзка с основната ни задача, която е взаимната защита\", заяви на пресконференция вечно оптимистичният генерален секретар на НАТО Йенс Столтенберг. В заключителното комюнике на 29-те лидери от алианса се казва: „Агресивните действия на Русия представляват заплаха за евроатлантическата сигурност; тероризмът във всичките си проявления остава постоянна заплаха за всички нас\". За половиндневната среща на върха в голф комплекс в покрайнините на Лондон още от самото начало беше ясно, че ще бъде трудна. Официалните лица се надяваха да избегнат шумните караници, с които беше съпроводена миналогодишната им среща, когато Тръмп изрази недоволство, че съюзниците не поемат своя дял от финансовата тежест на колективната сигурност. Тазгодишната среща беше усложнена от Ердоган, който предприе нахлуване в Сирия и купи руски ракети въпреки възраженията на съюзниците си, и от френския президент Еманюел Макрон, който в интервю миналия месец определи стратегията на алианса като мозъчна смърт. За публиката изглеждаше, че нещата са по-зле от очакваното още от вторник, когато Тръмп нарече изказването на Макрон „много, много злобно\" и определи харчещите недостатъчно за отбрана сред съюзниците като „нарушители\" („некоректни платци\") - понятие, което според официални лица Тръмп е използвал още веднъж и при закрити врата на самата среща.  На приема в Бъкингамския дворец във вторник вечерта канадският премиер Джъстин Трюдо бе хванат от камера заедно с Макрон и колегите си от Великобритания и Холандия Борис Джонсън и Марк Рюте да осмива дългите медийни изяви на Тръмп. \"На хората от екипа му им увиснаха ченетата\", каза Трюдо. Тръмп заяви, че канадският премиер е недоволен, че е бил изобличен от него, че не плаща своите 2 процента от брутния вътрешен продукт за разходите на НАТО. \"Той е двуличен\", каза Тръмп за своя северноамериканския си съсед. Но на пресконференция след срещата на върха Трюдо заяви, че в изказването си за „увисналите ченета\" е имал предвид неочакваното съобщение на президента на САЩ, че следващата среща на върха на Г-7 ще бъде в Кемп Дейвид. Канадецът допълни, че не е искал да обиди никого. „Вчера имахме прекрасна среща с президента\", каза той. В сряда, вече към края на форума, Тръмп реши да не дава заключителна пресконференция, заявявайки, че вече е говорил достатъчно, даже е коментирал предстоящите избори във Великобритания, макар че беше казал, че не иска да го прави. Въпреки споровете официалните лица заявиха, че на срещата са били взети важни решения, включително за споразумение за гарантиране на сигурността на комуникациите, в това число по отношение на новите далекосъобщителни мрежи от пето поколение. САЩ искат да бъде забранено съюзниците да купуват техника от най-големия световен производител на телекомуникационно оборудване, китайската компания Huawei.  “Наистина смятам, че това е риск за сигурността, това е опасност за сигурността\", заяви Тръмп в отговор на въпрос за Huawei, макар че в лидерската декларация компанията на беше назована. „Разговарях с Италия и те изглежда няма да пристъпят към (подобна сделка). Говорих и с други страни, и те няма да го направят\", каза той за договорите с Huawei. Преди срещата Джонсън - британският домакин, който избра да избягва всякакви публични появи с Тръмп заради изборите другата седмица - призова към единство, заявявайки, че това, което обединява изкования във Великобритания алианс, е повече от това, което го разединява. На въпрос за Huawei Джонсън отговори, че е важно да има баланс между инвестиции и сигурност, допълвайки, че Великобритания няма да взима никакви решения, които да се разминават с позициите на нейните съюзници в сферата на разузнаването. „Не можем да вземаме решения в ущърб на изключително важната за нас национална сигурност\", каза той. „Нито можем да ощетяваме способностите си за сътрудничество с нашите изключително важни партньори в сферата на сигурността от \"Петте очи\" (разузнавателния съюз между Австралия, Канада, Нова Зеландия, Обединеното кралство и САЩ) - именно от тези принципи ще се ръководим при вземането на решението ни за Huawei, добави той. Макрон не отстъпи от критиките си към стратегията на НАТО, заявявайки, при пристигането си за срещата, че е важно лидерите да обсъждат проблемите открито, ако ще търсят решения. „Смятам, че е наша отговорност да повдигаме въпроси, по които имаме различия, които биха могли да ни навредят, и да проведем истински стратегически дебати\", каза той. „Тези дебати започнаха, така че аз съм доволен\", добави Макрон. Едно от основните недоволства на Макрон е, че Турция, членка на НАТО от 1952 г. и изключително важен съюзник в Близкия изток, действа все по-едностранно, предприемайки нахлуване в Сирия и купувайки руските системи за противовъздушна отбрана С-400. В коментар пред представителите на медиите Столтенберг заяви, че макар Русия да е заплаха, НАТО иска да има конструктивен диалог с нея. За Турция той добави, че системата С-400 по никакъв начин не е съвместима с отбраната на алианса. Франция и Германия също така спечелиха подкрепа за стратегически преглед на мисията на НАТО. Алиансът ще създаде група от „мъдреци\", която ще изготви анализ как да се позиционира организацията в бъдеще. Сред вариантите е изместване на фокуса от Източна Европа към заплахите в Близкия изток и Африка.  ", "date": "2019.12.06", "title": "Злобно, двулично, мозъчна смърт – въпреки обидите срещата на НАТО приключи благополучно"}
{"url": "http://www.classa.bg/%D1%81%D0%B2%D1%8F%D1%82/item/403064-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B0%D0%BA%D0%BE-%D0%BF%D1%83%D1%82%D0%B8%D0%BD-%D0%B1%D0%B5%D1%88%D0%B5-%D0%BD%D0%B0-%D0%B2%D0%BB%D0%B0%D1%81%D1%82-%D0%BF%D1%80%D0%B5%D0%B7-1999,-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0%D1%88%D0%B5-%D0%B4%D0%B0-%D0%BD%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0", "text": "Сръбският президент Александър Вучич заяви, че е изключително доволен от преговорите, които води днес в Сочи и благодари лично на Владимир Путин. „Ние в Сърбия ценим Путин повече от всички други руски управляващи. Ако той беше на власт през 1999-а, никой нямаше да ни бомбардира“, коментира Вучич на съвместна пресконференция с руския си колега. От своя страна Владимир Путин категорично подчерта, че руската позиция по въпроса за Косово не се е променила. Той каза също, че до седмици ще бъде готова сръбската част от трасето на газопровода „Турски поток“. Руският президент увери, че сътрудничеството в Сърбия ще продължи и във военната сфера. Вучич сподели задоволството си от полученото уверение, че Русия и „Газпром“ са изразили готовност да доставят допълнителни количества газ за Сърбия по всяко време, независимо от изхода на преговорите им с Украйна. „Сърбия е на европейски път, но няма да прекъснем връзката си Русия. Нещо повече, няма да позволим някой да ни се меси по този въпрос“, каза още президентът на Сърбия.", "date": "2019.12.06", "title": "Президентът на Сърбия: Ако Путин беше на власт през 1999, никой нямаше да ни бомбардира"}
{"url": "http://www.classa.bg/%D1%81%D0%B2%D1%8F%D1%82/item/403065-%D0%B7%D0%B0%D1%89%D0%BE-%D0%B7%D0%B0-%D0%B5%D0%B2%D1%80%D0%B5%D0%B8%D1%82%D0%B5-%D1%81%D1%81%D1%81%D1%80-%D1%81%D1%8A%D0%B2%D1%81%D0%B5%D0%BC-%D0%BD%D0%B5-%D0%B5-%D0%BE%D0%B1%D0%B5%D1%82%D0%BE%D0%B2%D0%B0%D0%BD%D0%B0%D1%82%D0%B0-%D0%B7%D0%B5%D0%BC%D1%8F", "text": "Неофициално антисемитско, съветското общество от 1960-те до 1980-те години все пак отблъсква хиляди евреи, включително и тези, принадлежащи към интелектуалния елит, далеч от родния им край:  към Израел, САЩ и други страни.       \"Антисемитизмът като крайна форма на расов шовинизъм е най-опасният остатък от канибализма\",   Йосиф Сталин през 1931 г., отговаряйки на запитване на американската агенция за еврейски новини. Така той подчертава, че СССР няма нищо против евреите и като интернационалистична държава няма нищо общо с антисемитизма. Реалността обаче е точно обратната. Именно Сталин заличава изтъкнатите болшевишки лидери от еврейски произход (Лев Троцки, Григорий Зиновиев, Лев Каменев и т.н.) от съветската политическа арена. Именно той след Втората световна война започва мащабна кампания срещу евреите в съветската култура, наука и обществен живот. Официално те са наречени \"безкоренни космополити\", но всички разбират кои са тези космополити. \"За да не бъдеш наречен антисемит, наречи евреина космополит\",   тогава популярна поговорка. Когато Сталин умира през 1953 г., това е голямо облекчение за евреите: държавата прекратява антиеврейската си кампания. Но все пак евреите остават едно от най-малко обичаните деца на Родината.         За съжаление, Русия има дълга история на антисемитизма: в Руската империя в края на XIX и началото на XX век слабо образованите маси вярват в еврейската враждебност към християните и в абсурдните слухове, че пият кръвта на православните бебета. До 1950-те години тази клевета е повече или по-малко опровергана, но възприемането на евреите като хора с голямо финансово влияние в целия свят си остава. Декларацията за независимост на Израел от 1948 г. само влошава нещата за съветските евреи: оттогава Кремъл гледа на тях с подозрение, имайки предвид, че може би имат израелски, а не съветски интереси. \"Да бъда евреин беше малко срамно, когато бях малък, тази дума беше всичко, но беше забранена\",   Лев Симкин, писател и публицист, израснал в СССР през 1960-те и 1970-те години. \"От друга страна, те (властите) критикуваха ционистите, а не евреите… Мнозинството дори не знаеше, че ционизмът не е нищо повече от идея за създаване на еврейска държава… Но хората бързо разбраха, че \"ционисти\" означава \"евреи\".\"         Хитрото при съветския антисемитизъм след Сталин е, че той е скрит, а не популяризиран на официално ниво, сведен до вътрешна грубост и критики към Израел в пресата: тъй като Москва силно подкрепя арабските държави в техния постоянен конфликт с Израел, еврейската държава е естествен враг. Властите дават всичко от себе си, за да спасят името си и да не преминат определени линии, бъдейки антиционисти - но не и антисемити. Например те не допускат филма от 1973 г. Secret and Explicit (The Aims and Acts of Zionists) (\"Тайно и явно\" (Целите и деянията на ционистите), в който са използвани материали от нацистки пропагандни филми, представящи предполагаемия световен еврейски сюжет. Леонид Брежнев решава, че ще е твърде много, след като получава писмо от оператор с еврейски произход, лоялния комунист Леонид Коган, който  : \"Това е подарък за онези, които клеветят на нашата нация… филмът е пронизан с чужда за нас идеология; след като го видиш, оставаш с впечатлението, че ционизмът и евреите са едно и също.\"         Все пак да си евреин в СССР е тежка съдба, особено като се има предвид, че съветските лични документи имат скандална \"пета точка\", където човек трябва да посочи своята националност. Има пътища, по които човек, чиято пета точка твърди, че е \"евреин\", просто не може да поеме: като да стане дипломат или да служи в КГБ. Или например да се запишете в Механико-математическия факултет на Московския държавен университет. \"След 1967 г. почти няма евреи, които успяват да влязат във факултета... на най-талантливите сред тях, спечелили олимпиада по математика, им се дават изключително трудни задачи при приемните изпити\",   публицистът Марк Джинсбърг. \"Академик Сахаров (Андрей Сахаров, известният физик и правозащитник) казва, че му е бил нужен час усилена работа, за да реши математически проблем, предоставен на еврейските ученици, които имат само 20 минути да се справят с него.\" Подобна политика не е спонсорирана от държавата: както отбелязват много източници, това е инициатива на ръководството на факултета. Но държавата не направи нищо, за да ги приобщи в МГУ. Много еврейски родители се опитват да улеснят живота на децата си, описвайки ги като руснаци (украинци, татари и т.н.), ако са от смесени бракове. Но не винаги това работи. Популярна поговорка гласи: \"Ако нещо се случи, те ще те ударят в лицето, а не в паспорта.\"     Всяко споменаване на еврейското наследство е забранено - дори и в толкова деликатен въпрос като Холокоста, за който съветската държава никога не споменава. \"Никой паметник не стои над Бабин Яр\",   поетът Евгений Евтушенко относно мястото на клането на над 100 000 евреи от нацистите в Украйна през 1941 г. и той е прав - СССР никога не признава някакви специални \"антиеврейски\" масови убийства, настоявайки, че всички съветски граждани страдат еднакво по време на войната.       Израснали в такава негативна атмосфера, младите съветски евреи не се отнасят толкова добре към СССР. В същото време Израел става все по-силен, побеждавайки арабските държави във войните от 1967 и 1973 г. и защитавайки своята независимост. \"Появи се образ на побеждаваща страна. И съветските евреи започнаха да мислят: тук те се срамуват от националността си... а в Израел се гордеят, че са евреи\",   журналистът Леонид Парфьонов във филма \"Руските евреи\". Така идеята за емиграция става много привлекателна.           Има няколко причини. Разведряването в отношенията със САЩ (през 1972 г. президентът Ричард Никсън посещава Москва) кара Кремъл да направи нещо, за да заглуши гласа на хората от Запада, които хулят СССР заради липсата на човешки права. Плюс това са налице и вътрешни протести. На 24 февруари 1971 г. група от 24 (отчаяни) евреи, на които им е отказано разрешение да напуснат страната,   сградата на Върховния съвет на СССР, изисквайки разрешение да напуснат страната. Тъй като успяват да привлекат вниманието на чуждестранната преса, правителството пусна повечето от тях. По-късно съветската политика към еврейската емиграция се променя няколко пъти, с относителна свобода през 1970-те години и сурови ограничения през 1980-те години. Но като цяло евреите стават нация, толкова нежелана в СССР, че комунистите предпочитат да се отърват от тях, като просто пускат хората. Между 1970 и 1988 г. 291 000 евреи и членове на семействата им напускат СССР, установявайки се в Израел, САЩ и други страни по света. Може би им е липсвала родината им - но не и комунистическата партия.    ", "date": "2019.12.06", "title": "Защо за евреите СССР съвсем не е Обетованата земя?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403066-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%BC%D0%B8%D1%80%D0%B0", "text": "К′ви грандиозни успехи, к′ва икономика, к′ви рейтинги, к′ви хвалби, к′ви пет лв. бе, Баце?     Днес Н.пр. Баце от с. Банкя се хвалѝ, хвалѝ, каза̀ “много можемЕ да се хвалимЕ, не можемЕ се спремЕ”, пред оная с джуките, че чак се позапенѝ накрая, милият. Писа̀ла му била неква агенцийка по рейтингите, частна май, че в България всичко било мамата си трака, от хубаво по-хубаво, толкоз хубаво, че вече няма накъде. Баце не знае, че в момента съществува изключително голяма заплаха, която е реална, непосредствена и опасна за съществуването ни като нация. Тази заплаха най-общо се състои в следното: България е на първо място в света сред 250 страни по намаляване на населението. От 9 млн вече сме 6,8 млн., а може би и много по-малко.     Емигрират по 50-70 000 души на година, все млади хора. Намаляваме с 16 души всеки час, но етническите българи намаляват за този час с 19 души, а братята цигани се увеличават с 4 души на час (-16 = -19 + 4). Прогнозите на Световната банка, ЦРУ и др. сочат, че през 2050 г. ще сме само 4,5 млн. души, като етническите българи ще бъдат екзотично малцинство от 1,3 млн. души (при 3,5 млн цигани и 0,8 млн. турци), след още няколко десетилетия, според прогнози на ООН, етническите българи ще са 0,3 млн. а впоследствие ще изчезнат напълно.  Българската нация умира.     По смъртност на населението (16,6‰ годишно по последни данни на Евростат) България твърдо заема първо място в света, пред Лесото, Сирия, Сомалия и Свазиленд и др. Освен намаляващи и изчезващи, ние, българите, сме и най-болната нация, държим призови места по много заболявания. Според данните на НСИ, от починали 110 117 души, най-висок дял смъртни случаи е от болести на сърцето – над 70 хил. души, втора причина за смърт у нас са били раковите заболявания (17 хил.), следват болестите на дихателната система и т.н.     Излиза, че у нас всеки ден 238 души, или 10 души всеки час, или 1 човек на всеки 5-6 минути от денонощието умират от инфаркт и инсулт, или от рак. Този факт е многозначителен и показва системата на здравеопазването ни. Заедно с печалните факти за смъртността и болестите, трябва да се посочат още и данните за срива на раждаемостта, който е умопомрачителен – от 182 000 раждания у нас през 50-те години на миналия век сега новородените са 3 пъти (300%) по-малко, около 60 000. По раждаемост сме на 214-то място от 220 държави, като след нас са разни острови. Никъде не се оповестяват данните, че 11% от новородените са недоносени, 2-3% са изоставени, 3-5% са с малформации и т.н., а 55% нямат за майчин език българският език, т.е. новородените са от циганския или от турския етнос. Изключително много българи (64% според националния консултант по психиатрия) имат психични проблеми. Цените на лекарствата в България са брутално високи и са недостъпни за бедните хора. Според Евростат 61% от възрастните български граждани са застрашени от мизерия и социално изключване. Същото се отнася, според Евростат, и за българските деца – 52% от тях живеят в пълна бедност, лишени от храна, дрехи, обувки и др. България е първа в ЕС по неграмотност, 47% от учениците ни са в някаква степен неграмотни. Нарастването на неграмотните е с 6% за 3 години. Значи, ако този темп се запази, след 27 години, през 2046 г. няма да има нито един грамотен българин, освен Баце. Според докладите на Европейската комисия България е най-престъпната и най-корумпирана страна от Европейския съюз. Кви са тези 3 милиарда лева, дето били иззети от лошите корумпирани, де са? Корупцията обхваща цялото общество, държавата, Парламента, Правителството, съдебната система, здравеопазването и т.н. По самоубийства, включително и детски самоубийства, и по протестни самозапалвания от негодувание, мизерия и отчаяние заемаме едно от първите места в Европа и в света. Въобще България е най-бедната, най-болната, най-престъпната, най-корумпираната, най-намаляващата по население, според световните класации, държава в Европа, и в света, която е рай за местни и чужди монополисти, измамници, крадци на национално имущество, сгенти на ДС и простаци-политици. А българите, според международните изследвания и рейтинги, са най-мизерстващите, най-болните, най-неграмотните, най-отчаяните и най-нещастните хора в Европа и в целия свят. Кви грандиозни успехи, ква икономика, кви рейтинги, кви хвалби, кви пет лева ве, Баце? Не виждаш ли – България е в клинична демографска и всякаква смърт, умряла е. И да знаеш от мен: При Вовата Путин стара информация нема, ясно! Шефът на Демографския институт към БАН Петър Иванов във Фейсбук Акад. Петър Иванов е директор на Демографския институт към Българската академия за наука и изкуства (БАНИ)  ", "date": "2019.12.06", "title": "България умира!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403067-%D1%82%D0%B5-%D1%89%D0%B5-%D0%BF%D0%B8%D0%BB%D1%8F%D1%82-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0,-%D0%BD%D0%B8%D0%B5-%D1%89%D0%B5-%D0%B8%D0%BC-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D0%B0-1-%D0%BC%D0%BB%D0%BD-655-%D1%85%D0%B8%D0%BB-%D0%B4%D1%83%D1%88%D0%B8-%D0%BE%D1%86%D0%B5%D0%BB%D1%8F%D0%B2%D0%B0%D1%82-%D0%BF%D0%BE-%D0%BD%D0%B5%D0%BE%D0%B1%D1%8F%D1%81%D0%BD%D0%B8%D0%BC-%D0%BD%D0%B0%D1%87%D0%B8%D0%BD-%D0%BF%D0%BE%D0%B4-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "  Всичко е наред: те ще пилят за корупцията, ние ще им купуваме самолетите.  А 1 милион и 655 хиляди души/най-малко – които оцеляват по някакъв необясним начин под границата на бедността – ще си лягат полугладни и ще стават гладни. Никой не се интересува от тях, не ги забелязва, те са анулирани от сметките, сложени са в графата „косвени жертви“. Мрънкотенето за корупцията е съпътстваща операция, без особен ефект, това е ясно за всички, уж трябва да държи на къса сиджимка Властта – тя пък, от своя страна, да внимава за равновесието между отделните кланове, да крадат с мярка, и да делят с мярка, каквото щат да правят, но да купуваме правилните самолети. Това е играта. Изглежда инфантилна, когато я опишеш, но си е точно такава – прости, груби бакалски сметки – върху това се крепи днешното „равновесие“.  Политиката е с напълно разядена плът, като издъхващ от проказа болник, нелекуван и захвърлен. „Отвън“ ще мляскат дъвката „корупция“, а ние ще заметем основния проблем – Голямата Измама, която анестезира Народа, отмести погледа му от важното – дивашката приватизация, примерно. И сетне постепенно го накара да се примири с Грабежа. Това отместване е Истинското Корумпиране: да приучиш обикновените хора да смятат, че кражбата, и то от общите ценности, е нещо нормално. Не беше много трудно да постигнат това – понеже едновременно ги накараха да възприемат като нещо неизбежно фалшификациите на Миналото, да им натрапват непрекъснато неколцина никаквици и да ги представят като достоверни източници на информация – въпреки че те целите са подгизнали от лъжи. Това е същинската корупция – и тя вече има фатални последици. Голяма работа, че някой нискочел селяндур се е вместил ловко в Големия Грабеж и е отмъкнал някой винзавод – когато безволеви и крадливи властници станаха причина да бъдат отмъкнати моралните устои на Народа.  Накараха го да повярва, че далаверата, дори да е най-брутална, е свещеният знак на Новото Време.  Че крадецът е нещо по-различно от това, което е – нещо като „Барон разбойник“, както са наричали крупните американски предприемачи от 19 век. Толкова е отчайващо всичко това, че народецът дори не се сеща да им завижда на „бароните“ – ни с бяла, ни с черна завист. Развяват ги пред очите му като новото знаме, остава само и да го побийват с него, за да се ориентира по-бързо в новите ценности.  Народът трябва да повярва, че това, което вижда с очите си, не е това, което вижда, че е нещо различно. Как се запазва тогава една дори относителна почтеност на Паметта – към преживяното от самия теб, към собственото ти минало?  Солженицин имаше една хубава фраза по този повод, приблизително: „Един от най-пагубните аспекти на съветската система е, че ако не си мъченик, не можеш да бъдеш почтен, не можеш да се гордееш със себе си“.  И нашите овни да не останат по-назад: превърнаха милиони хора в мъченици – обаче искат да ги лишат и от почтено отношение към миналото им. И така сложиха началото на един могъщ, безпрецедентен корупционен  процес: заводите – на скрап, моралът на някое друго бунище, за да объркат и дори да паникьосат хората.  Да ги обеднят и обезверят едновременно.  Тукашните Бащи на Грабежа едва ли са имали подобни намерения – поне в началото, не са толкова прозорливи, но резултатите напълно ги удовлетворяват. Изобщо,получи се „Преход“ като по поръчка, напълно по техния вкус. Хайдушки. Нито Грабежа, нито Масовото корумпиране обаче никога не са привличали вниманието на дежурните лапацала, все посткомунистически хубавци. Немислимо е един Иван Кръстев, например, да обгледа цивилизационните/хайдушките подвизи на един Иво Прокопиев, например. Няма как – те са от едно котило. И двамата са синове на комунистическата номенклатура – бащата на единия буквално е лъскал чизмите на Живков, когато той е отсядал в любимата си резиденция „Воден“, другият баща е правел същото, макар и с идеологическа вакса. Никой в ония години не е имал чак толкова игриво въображение, та да провиди Иво като крупен индустриалец, за когото Плевнелиев пя панагерици – вече като пастирката/президент.  Най-много да са го виждали като Разградски кореспондент на някой софийски вестник, или пък като гончия за нуждите на авджията Живков: „Ето ви го еленчето, другарю Живков, докарах ви го пред вас, и малко съм го упоил, та да ви е по-лесничко, хайде сега – бум, и наздраве, другарю Генерален секретар, аз съм Ивчо, да не ме забравите!“ Бум, бум – обаче след десетина години гончията думна и сви винзавода  в Дамяница, сетне безценния „Каолин“, направи калпави сделки за ЕВН и каквото друго се сетите.  За ЕВН дори бе ангажирал и Плевнелиев – който и досега не е намерил време да каже, какво си е бъбрил на тайна сгледа във Виена с Шишковиц, един от шефовете на енергийната компания, точно по време на сделката. А, между другото, Ивчо стана и крупен издател и в едно отношение поне е абсолютно уникален: по някое време заложи редакционната политика на вестниците си пред свой кредитор.  Ако някой ни беше казал, че това е възможно, щяхме да кажем, че не може да съществува чак такъв перушан. Но се случи. И как тогава фондация „Америка за България“ да не му налива милиони. Наливайте, наливайте – само не говорете за корупция и свобода на словото.  И гледайте и вас да не ви заложи някъде. И сега Кръстев, който е сляп за всичко това, разсъждава за „носталгията по миналото“.  Какво има да умуваш, то е очевидно: грабежът и наглостта на новите цивилизатори породиха носталгията.  Мислимо ли беше, обикновеният българин дори да си представи този апокалипсис: да откраднат построеното и от него или направо да го разрушат, а пък синчетата на бившите комунистически гаулайтери да го учат на морал или направо да го отпращат към Небитието. Синчетата имат навика само да констатират – според Кръстев, носталгията към миналото е свързана със страха от бъдещето.  Така днешният български клетник е разчекнат между миналото и бъдещето, обаче кръстевци благоразумно избягват настоящето му, понеже там са всички обяснения – най-вече за страховете му, породени от алчни и некадърни управници. Народът направо е стъписан от тяхната неукост, а още повече от бездушието им.  Той се усеща захвърлен като нещо ненужно.  Носталгията, доколкото я има, е принудително бягство от позора на тази захвърленост/ненужност.  Тя е слабо утешение, разбира се, не може да изличи от теб униженията, на които те подлага келявият ти сегашен живот. Тя не е някаква „идеологическа“ опърничавост, а опит да потиснеш срама си. Поне това… Понякога синчетата дори не се свенят да упрекват Народа, че сам си е виновен за всичко – и това се среща, опитват се да го убедят и в този грях. Както е казвал един болшевишки комисар по правосъдието – „Екзекуцията на невинните впечатлява повече“. Приписват носталгичност на „простолюдието“, за да си намерят още една причина да се гнусят от него. „Носталгията“ се използва като параван, който да прикрие несъстоялото се, поне за мнозина, настояще.  Както пише Маркес в „Спомен за моите тъжни проститутки“: „Забравиха телом и духом мечтите, докато действителността не им даде урок, че бъдещето не е това, което са мечтали, и тогава откриха носталгията“. Така се случи и с нашите клетници – но и изпод развалините на живота си, те, все пак, сигурно са схванали, какво тържествено покушение над моралните им разбирания им уреждат Крадльовците. Опитват се направо да подменят Народа. Кръстевци никога не говорят и за нещо друго – за измеренията на Българския Страх. А те са чудовищни – от 7 милиона души, два милиона избягаха от Родината си.  И накъде е насочена пък тяхната носталгия?  Едва ли е към мътното тукашно настояще, което сякаш ни се плези от някакво криво огледало. Ами младите, поколенията на Развратния Преход – те пък пет пари не дават за някаква корупция, на тяхното знаме може да пише „Ела ме корумпирай“ – къде на шега, къде на истина, така ги учат и чалгализират от Политическата Секта.  Те виждат страданията на Паметта на родителите си по Миналото, обаче и апашорщините на Настоящето си ги бива – ще се двоумят известно време, но накрая – друм и да ги няма.  Без да схващат, че правят услуга по този начин тъкмо на Властниците. Е, някой ден ще се върнат, за да изживяват тук носталгията си по чужбина. Ясно е долу-горе, кога ще стане това. По телевизията представиха една оптимистична статистика: България ще настигне средноевропейския БВП/брутен вътрешен продукт на глава от населението след … 62 години. И тогава може би ще се състои Голямото Завръщане.  Добре дошли, дядки и бабки-сладки!  Ще пиете ли по един ром с манго?  Ще, ще…  ", "date": "2019.12.06", "title": "Те ще пилят за корупцията, ние ще им купуваме самолетите. А 1 млн. 655 хил. души оцеляват по необясним начин под границата на бедността"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403068-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BA%D0%B0%D0%BC%D0%B5%D1%80%D0%B8-%D1%89%D0%B5-%D0%B8%D0%BC%D0%B0-%D0%B8-%D0%B2-%D1%81%D0%BA%D0%BB%D0%B0%D0%B4%D0%BE%D0%B2%D0%B5%D1%82%D0%B5-%D0%B7%D0%B0-%D1%86%D0%B8%D0%B3%D0%B0%D1%80%D0%B8-%D0%B8-%D0%B0%D0%BB%D0%BA%D0%BE%D1%85%D0%BE%D0%BB", "text": "Система за видеонаблюдение и контрол ще има и в лицензираните складове за алкохол и тютюневи изделия. Това решиха окончателно депутатите по време на гласуването на второ четене на Закона за държавния бюджет за 2020 г.  в преходните и заключителни разпоредби на най-важния финансов закон се реши между двете четения да се поставят камери за видео наблюдение не само в акцизните складове за течни горива, както предвиждаха последните приети промени в Закона за корпоративното подоходно облагане (ЗКПО), а и в складовете за тютюневи изделия и алкохол. Камерите ще бъдат разположени  само на входа и изхода на складовете . Във вътрешността вече има такива. На едно oт последните заседания на ресорната Комисия по бюджет и финанси в НС стана ясно, че след като се види ефектът от видеонаблюдението на входа и изхода на складовете, ще се прецени дали да се въведе такава мярка и за други акцизни стоки, а предложението в текстовете да бъдат включени и складовете за алкохол отпадна. Явно обаче управляващите са размислили и са решили да ускорят процеса по контрол. Председателят на комисията Менда Стоянова обясни тогава, че новата мярка се въвежда, защото имало много коментари, че крачката е „половинчата“ и няма да има ефект. В крайна сметка допълнителното видео наблюдение беше прието почти единодушно. Депутатите решиха още  онлайн платформи да бъдат спирани , ако предлагат некатегоризирани или нерегистрирани места за настаняване. По предложение на депутатите Менда Стоянова /ГЕРБ/ и Валери Симеонов /ОП/ платформите се задължават да предлагат \"категоризирани\" или \"регистрирани\" обекти за краткосрочно настаняване. Регистрацията на местата за временно настаняване ще се извършва от кметовете на общини или от оправомощени от тях длъжностни лица.  С предложението на депутатите, гласувано в зала, се дава възможност за сключване на споразумение между държавни органи/общини и лица, които осъществяват посредническа дейност за онлайн предлагане на туристически услуги. В текстовете контролът по предлаганите услуги се извършва от министъра на туризма или оправомощено от него длъжностно лице, които могат да направят искане до районния съд за спиране на дадена платформа, ако тя предлага обект, който не е регистриран. Според приетите текстове платформата може да бъде спирана за срок от две седмици при първо нарушение или 30 дни при повторно такова. Освен това за нарушителите се предвиждат глоби от 500 до 5000 лв. за физическите лица, които не са търговци, а за едноличните търговци и юридически лица - имуществена санкция в размер от 1000 до 10 000 лв. Любопитното е, че по тези текстове  нямаше никакви дебати  и на практика с гласуването им текстове парламентът прие окончателно на второ четене държавния бюджет за догодина. В приходната част са предвидени общо 46,8 млрд. лв. приходи, което се равнява на близо 37% от БВП. Това е с около 3 млрд. лв. повече спрямо 2019 г. и заложените 43,54 млрд. лв. приходи за тази година.   При разходите също има близо 1 млрд. лв. увеличение – от 45,9 млр. лв., планирани за тази година, се очаква през 2020 г. те да достигнат 46,8 млрд. лв. Основните направления, по които ще дойдат тези допълнителни разходи, са повишаването на пенсиите и заплатите в образованието и на държавната администрация. Най-много разходи – 18,43 млрд. лв., са предвидени за социални и здравно-осигурителни плащания.  Размерът на данъците  и осигуровките остава непроменен. Вноската на страната ни към общия бюджет на ЕС ще бъде в размер на 1,4 млрд. лв. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2.  Минималната работна заплата от 1 януари 2020 г. ще бъде 610 лв. Предвидено е и увеличение с 10% на заплатите в бюджетната сфера. За социалните работници ръстът на възнагражденията ще бъде до 15%, а за педагогическия персонал  - 17 на сто. Догодина е предвидена възможност за изтегляне  на нов дълг  от малко над 2 милиарда лева, включително и чрез емисия на външните пазари.  Според прогнозите на финансовото министерство план-сметката за догодина  ще бъде балансирана за първи път от 11 години . В обобщение, в сравнение с тази година се отпускат половин милиард лева повече за здравеопазване, 590 млн. лв. повече за пенсии в съответствие с възприетия пенсионен модел и 196 млн. лв. повече за социални помощи и обезщетения. Има ръст от 116,4 млн. лв. ръст на средствата за програми, дейности и служби по социално осигуряване. 610 млн. лв. повече за образование. Заради ангажиментите на България към НАТО средствата за отбрана са повишени с над 200 млн. лв. спрямо тази година, с което достигат 1,61 % от БВП.", "date": "2019.12.06", "title": "Окончателно: Камери ще има и в складовете за цигари и алкохол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403069-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BF%D1%80%D0%B8%D0%B5%D1%85%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B0%D1%82%D0%B0-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%B4%D0%B0-%D0%B1%D1%8A%D0%B4%D0%B5-8-%D0%BB%D0%B5%D0%B2%D0%B0-%D0%BD%D0%B0-%D0%B3%D0%BB%D0%B0%D1%81", "text": "Размерът на държавната субсидия за политическите партии за един получен действителен глас за 2020 г. е 8 лв., реши парламентът. По предложение на Емил Димитров /\"Обединени патриоти\"/ депутатите се върнаха отново на гласуването на чл. 64, в който се определя размерът на партийната субсидия, в законопроекта за държавния бюджет за 2020 г. и този път подкрепиха предложението на БСП за 8 лева субсидия на действително получен глас. \"За\" гласуваха 182-ма народни представители, 1 беше \"против\" и 1 се въздържа. Срещу връщането към този текст възразиха от ДПС, защото според тях е в нарушение на парламентарния правилник, допълва БТА. Председателят на Народното събрание Цвета Караянчева обаче подложи на гласуване процедурното предложение на Емил Димитров с аргумента, че правилникът не изчерпва всички ситуации. Тя се позова и на практиката от минали гласувания в Народното събрание.  Емил Димитров /\"Обединени патриоти\"/ направи предложението за връщане към чл. 64 с аргумента, че в Закона за политическите партии трябва да има определен размер на субсидията, за да функционира политическата система у нас.  Хамид Хамид /ДПС/ посочи, че вече е имало прегласуване на текста и правилникът е категоричен - гласуването е окончателно. Нула е пак размер, коментира той. Лидерът на ДПС Мустафа Карадайъ поиска председателят на НС да посочи на кой текст от правилника на парламента или от Конституцията се позовава, за да допусне това процедурно предложение до гласуване. НС е институцията, която трябва да показва, че правилата важат за всички, заяви той. Уважаема г-жо Караянчева, или бъдете председател на НС, или отстъпете тази длъжност, за да застане там човек, който ще изпълнява правилника и Конституцията, призова Карадайъ. Процедурното предложение за връщане към текста с размера на партийната субсидия беше прието със 187 гласа \"за\" и 24 \"против\" и при прегласуването, поискано от ДПС. След това депутатите от движението напуснаха пленарната зала.   ", "date": "2019.12.06", "title": "Депутатите окончателно приеха партийната субсидия да бъде 8 лева на глас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403050-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8%D1%82%D0%B5-%D0%BD%D0%B0%D0%B4%D1%83%D1%85%D0%B0-%D1%86%D0%B5%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE", "text": "Двойно скочиха цените на платената любов в Пиринско преди празниците, показа проверка в сайтовете, където компаньонки предлагат услугите си. Прави впечатление, че броят на жриците значително се е увеличил, а рязко е спаднала възрастовата граница, предаде struma.com. 18-годишни момичета, току що завършили училище са станали част от армията на труженичките, които изкарват лесни пари, продавайки телата си. И, ако през април 1 час удоволствие се търгуваше между 40-100лв, то днес цената започва от 80 и стига до около 200 лв за час, а при най-опитните в бранша удря 400 лв. Жриците на любовта са непреклонни и не свалиха цените дори за черния петък, а промоции от типа 2 за 1 или коледно намаление за тях са немислими.      Малцина са тези, при които цената за час пада, ако бъдат наети за по-дълго. Цената за компания цяла вечер пък започва от 600лв и надхвърля 1000-1500лв. Клиентът трябва да плати и пътните разходи на момичето, а в повечето случаи и да осигури терен за срещата им, тъй като те не разполагат с такъв.      Прави впечатление, че най-много компаньонки има от Благоевград и Банско, обяви от градовете Петрич и Сандански няма. Жените не показват лицата си на снимките, но за сметка на това пък, от останалата част от телата им не оставят нищо скрито и всичко е показано в провокативни пози. Дамите са на възраст 18-45 години, като не е изключено сред тях да има и непълнолетни. Разкрепостени, без задръжки, те предлагат най-разнообразни услуги, за които гарантират анонимност, и медицински контрол. Някои от тях имат и изисквания и уточняват, че не обслужват мъже от ромски произход. Оказва се, че момичетата владеят не само езика на любовта, а са истински полиглоти и отлично комуникират на английски, италиански, гръцки, турски и разбира се френски, или поне така пише в профилите им. Обявите се радват на огромен интерес от страна на мъжете, всяка от тях е преглеждана стотици пъти на ден. Търсенето определя предлагането, а то е голямо, затова и цените скочиха до небето. Не липсват и недоволни от този факт, които роптаят в коментари под обявите на момичетата. Поскъпването може да се обясни и с наближаващото откриване на сезона в Банско и хилядите туристи, които ще започнат да прииждат към курорта. \"Професия компаньонка\" става все по-модерна и е тревожен факта, че все повече пада възрастовата граница на момичетата, които продават телата си. Мотивите да изберат именно тази \"професия\" на всяка от тях са различни. Някои от тях са притиснати от недоимък и разчитат на бързи и лесни пари, за други професията е и хоби и практикуват с удоволствие. Трети пък са робини и работят под нечии натиск... Факт е обаче, че българските секс труженички генерират над 1 млрд. лв. печалби на година. Търговията с този вид услуги у нас се счита за незаконна, а статистиката сочи, че приходите на проститутките, практикуващи в България са около 250млн. лв., а тези в чубина - около 900млн. лв.", "date": "2019.12.06", "title": "Проститутките надуха цените празнично"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403051-%D0%B3%D0%BE%D0%BB%D1%8F%D0%BC%D0%B0-%D0%B3%D0%B0%D0%B2%D1%80%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0", "text": "Липсата на едни от големите имена на концерта на телевизия \"Планета\" в Пловдив не се отрази на посещаемостта. Хиляди хора дойдоха да видят своите любимци, но всеобщото мнение накрая беше, че концертът бил изключително скучен.   На сцената на зала \"Колодрума\" водещият Иван Динев - Устата се подигра зверски с бойкотиращите концерта изпълнители. Той назова имената на Галена, Преслава, Емилия и Джена, включени му в сценария и даде ясно да се разбере, че отсъствието им не е одобрено от боса на димитровградската фирма инж. Митко Димитров.       \"Галена, Преслава, Емилия и Джена са пели на концертите, когато са били млади\", опита се да се пошегува Устата. С това изречение той изпрати в \"пенсия\" най-актуалните имена от попфолк жанра. И четирите звезди си намериха оправдания да не се появят на общия концерт, но истината е, че просто нямали желание. От зад кулисите на спектакъла разбрахме, че имало и други желаещи да се отцепят, но нямали тази власт като на по-оборотните си колежки, за да се опълчат на шефа си.       Изпълнителите не били доволни, че се дава светлина на съвсем нови попълнения във фирмата, които все още нямат фенска маса. На сцената в залата в Пловдив дебютираха доста изпълнителите, сред които Ивета Костова, Малката, Лидия, Десита, Диона, Радко Петков, Данна и т.н. За сметка на това не видяхме имена като Ани Хоанг, Соня Немска, Тони Дачева, Малина и т.н.     Безспорно най-аплодирани на сцената се оказаха Денис Теофиков, Цветелина Янева, Емануела и Джулия.", "date": "2019.12.06", "title": "Голяма гавра на концерта на \"Планета\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403052-%D0%BE%D0%B1%D1%80%D0%B0%D1%82-%D0%B7%D0%B0-%D0%BA%D0%BE%D0%B1%D1%80%D0%B0%D1%82%D0%B0", "text": "Кубрат Пулев отмени планираното отдавна свое пътуване до Саудитска Арабия, за да гледа на живо реванша в тежка категория на професионалния бокс между настоящия шампион Анди Руис и решения да си върне титлите Антъни Джошуа. Битката между най-сензационния световен шампион в историята на този спорт и Джошуа е в събота вечер.    Очакваше се Кобрата да бъде сред ВИП-гостите на събитието, тъй като той е официален и задължителен претендент за титлата на Международната боксова федерация (IBF), съобщава bTV.        Това е един от поясите, който понастоящем е във владение на мексиканеца, а по регламент Пулев трябва да срещне победителя от Руис - Джошуа не по-късно от май догодина.    В последния момент обаче Кубрат промени плановете си и предпочете да остане у нас, за да бъде близо до брат си Тервел, за когото на 14-ти декември предстои най-тежкото изпитание до момента на професионалния ринг - сблъсък за международната титла в полутежка категория на WBA.    Мачът е в \"Колодрума\" в Пловдив, а съперник на бронзовия медалист от олимпийските игри в Лондон 2012 е Дешон Уебстър от САЩ.", "date": "2019.12.06", "title": "Обрат за Кобрата!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403053-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело направите предложение на любимият. Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте, да се въздържате от коментари. Очаква ви невероятен ден, когато за каквато и работа да се захванете, ще ви спори. Това може да е ентусиазъм или просто насъбрана енергия, която търси път навън. Основното е, че всичко ще върви в правилната посока и за добри дела. Единственото което може да ви натъжи, са думите на роднина, които ще засегнат вашата гордост.   Станете, още с първите лъчи на слънцето, за да свършите всичко и да не закъснявате. Романтичните моменти оставете за вечерта, особено ако сте планирали излизане в компанията на любим човек. В работата ще ви върви, особено ако сте преизпълнили задачите, за два дни напред. Е, очаквайте бонус, със сигурност знаете за какво да го похарчите. Днес определено ще ви липсва, лекота и спонтанност, особено в личния живот. Време е да организирате весело събитие, да излезете навън и да се срещнете с тези, с които не сте се виждали от дълго време. Така че, вземете телефона и се обадете на всичките си приятели. Само бъдете внимателни, ако консумирате нови или екзотични ястия. Очаква ви един доста натоварен ден, в който ще трябва да търчите на всички страни. Но затова пък, ще свършите много работа, както и ще получите пари. Прибързаността в личния живот, ще доведе до неприятности, следователно е по-добре днес, да не вземате важни решения. Неочаквано щастие чака тези, които мечтаят за дете в продължение на много години. Трябва да разчитате само на себе си, ако искате положителни емоции. А да видите удовлетвореното лице на любимия човек, направете някаква благородна и щедра постъпка. Само се въздържайте от участия в лотарии или залагане в хазартни игри. В противен случай, с натрупаните финанси, ще трябва да се сбогувате. Не е изключена простуда. Очаква ви добър ден, когато ще може да се издигнете духовно и да заразите другите с вашата енергичност. Изненадващо е, но до всичко което се докосвате днес, ще се превръща в „злато“. Уви, само не и в любовта. Любимият е загубил доверие във вас по някакъв начин и причината за това, ще трябва да изясните.   Лесно може да си изпуснете късмета, ако гледате на всички прекалено надменно. Сега е необходимо да усмирите гордостта си, дори ако сте голям шеф. Освен това има шанс, да срещнете втората си половинка. Възможно е също, спешно пътуване, в което ще се отправите с колега. Е, това ще е много забавно и полезно. Очаква ви един доста объркан ден, когато сладкото, ще се редува с горчиво. Това означава, че вашите вкусове и настроение ще се променят бързо. Упоритостта ще ви помогне да постигнете добри резултати в работата, но в любовта е по-добре да сте по-отстъпчиви. Но ако продължавате да се инатите, тогава вечерта ще прекарате в тъжна самота. Може да поискате драматично да промените стила си на поведение, дрехите и дори походката. Това е добър знак, така че е време да обиколите магазините. С роднините е по-добре да не спорите, дори и за дребни неща, за да не предизвикате ужасен скандал. Ако имате някакво неразположение свързано със стомаха или главоболие, е добре да отидете на преглед. Очаква ви прекрасен ден, но и с изпитанията е необходимо да се справите отлично. Ако се обградите с надеждни и честни хора, всичко ще бъде чудесно. За да получите повече пари, трябва да работите упорито. Идеално разбирате това, но по някаква причина, днес ще сте лениви. Е, тогава разчитайте на това, което имате. А за пазаруване, забравете.", "date": "2019.12.06", "title": "Дневен хороскоп 6 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403054-%D1%81%D0%B2-%D0%BD%D0%B8%D0%BA%D0%BE%D0%BB%D0%B0%D0%B9,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BC%D0%B8%D1%80%D0%BB%D0%B8%D0%BA%D0%B8%D0%B9%D1%81%D0%BA%D0%B8,-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Св. Николай се родил през втората половина на III в. в Патара, град в малоазийската област Ликия . Още от детски години той проявявал ония добродетели, чрез които се прославил пред Бога и човеците. Когато стигнал юношеска възраст, неговият чичо Николай, епископ Патарски, уговорил родителите му да посветят сина си на служение Богу и скоро го възвел в чин презвитер. По време на ръкоположението епископът, изпълнен с пророчески дух, се обърнал към народа и, като посочил юношата, извикал: \"Братя! Аз виждам ново слънце, което изгрява над земята и обещава утеха на всички скърбящи. Блажено е стадото, което ще го има за пастир, защото той ще приведе към истината заблудените овци, ще ги пасе на пасбището на благочестието и ще бъде помощник на всички страдащи!\" Целият живот на св. Николай бил изпълнение на тия пророчески думи: той не преставал да помага на страдащите, да защищава невинните, да укрепява слабите със словото на истината и вярата. След смъртта на родителите си той употребил всичкото си богато наследство за добри дела, стараейки се да не го знаят тия, на които правел благодеяния. Той помнел Божията заповед - да правим добро скришом ида не търсим за него светска слава.     Един твърде богат жител на гр. Патара ненадейно изгубил състоянието си и изпаднал в голяма беднотия. Привикнал към богатство, той не бил в състояние да се бори с изкушенията на бедността и замислял вече по безчестни пътища да доставя средства за живот на себе си и на своето семейства, което се състояло от три дъщери. Той имал намерение да пожертвува честта на дъщерите си. Но той не успял да изпълни своето греховно намерение, защото бил спасен с навременната помощ на св. Николай. Като узнал за бедственото му състояние, Божият угодник нощно време му подхвърлил през прозореца голяма кесия със злато. Като се събудил сутринта, нещастният баща едвам могъл да повярва на неочакваното богатство. Работите му се поправили и наскоро той омъжил най-голямата си дъщеря. Св. Николай решил по същия начин да устрои съдбата и на останалите дъщери. След известно време той пак подхвърлил такава кесия със злато. Наредена била честно и втората дъщеря, и зарадваният баща излял пред Бога своите чувства на благодарност. \"Милосърдни Боже, Който си ни изкупил със Своята кръв и сега ме удържаш от грях и безчестие - молил се той, - покажи ни тоя, който служи за оръдие на Твоята благост; покажи ни тоя земен ангел, който ни спасява от грях и освобождава от порочни замисли!\" Това желание било изпълнено. Една нощ той чул лак някой отворил прозореца и хвърлил също такава кесия, както и по-рано. Бързо станал, затичал се подир своя благодетел, и познал Николай, който в това време управлявал Патарската епархия в отсъствие на своя чичо, който заминал за Йерусалим. Той паднал пред нозете му и, проливайки сълзи на благодарност, казвал: \"Ако не беше те лратил Господ да ни спасиш, аз не щях да устоя против изкушенията и бих увлякъл в грях и безчестие невинните си дъщери\". След завръщането на чичо му, св. Николай сам се отправил за Божи гроб и във време на пътуването по море с молитва укротил морската буря и възкресил един моряк, който се убил при падане от върха на корабната мачта. Все повече и повече горейки от любов към Бога, Николай се поселил в един манастир и желаел всичкия си живот да посвети на Господа и да Му служи чрез трудовете и лишенията на монашеския живот. Но волята Господня му била предназначила друг път. Една нощ св. Николай, стоейки на молитва, чул глас, който му говорел: \"Николай, влез във всенародния подвиг, ако искаш да получиш от Мене венец!\" В страх и недоумение Николай размишлявал в себе си - какво ли означава това призоваване? Същият глас му казал отново: \"Николай, това не е оная нива, на която можеш да принесеш очаквания плод. Обърни се към лю-дете, та в тебе да се прослави името Ми!\" Сега Николай разбрал, че Господ му посочва друг живот и иска от него не монашеско служение. Покорен на Божията воля, той оставил избрания от него живот и се отправил в Мир (главен град в областта Ликия ), без да знае за какво го предназначава Господ, но бил готов да изпълни Неговото повеление. В същото време в гр. Мир избирали архиепископ на мястото на неотдавна починалия епископ Йоан. Събралите се от всички градове епископи се затруднявали в избора и разбирайки, че само един Бог може да ги просвети и вразуми, готвели се към това дело чрез молитва и пост. Господ Бог чул молитвата им и на един от тях открил волята Си. На тоя епископ във време на молитва се явил един мъж, сияещ е неземна светлина, и му заповядал същата ранна сутрин да застане на църковните врата и да очаква минаващите. \"Пръв, който влезе - казал той - е избраният от Бога, името му е Николай\". Епископът разказал на другите за случилото се и застанал рано сутринта на църковните врата, а другите епископи се събрали в храма. Между това св. Николай пристигнал в Мир, прекарал почти всичкото време в молитва и тая сутрин, по свой обичай, отишъл в храма да слуша утренята. Току що прекрачил вратата, и епископът го спрял и попитал за името. - \"Николай, раб на твоя светиня, Владико\" - отговорил той смирено. Тогава епископът, като го хванал за ръка, довел го в храма и го поставил сред другите епископи. Мълвата за всичко това бързо се разнесла и народът се струпал в безбройно множество. Наученият чрез видение епископ се обърнал към народа и, като посочил Николай, казал: \"Приемете, братя, своя пастир, когото помаза Дух Свети и комуто Той повери ръководството на нашите души. Постави го не събрание на човеци, но Божието определение!\" Народът се радвал и благодарил на Господа. Сам Николай в дълбоко смирение, смятайки себе си недостоен за високия сан, искал да се отрече от него, но се покорил на волята Господня и приел архиепископството. Цариградският патриарх св. Методий разказва, че няколко време преди това св. Николай сам имал видение. Нощем му се явил Иисус Христос, сияещ от слава, и му връчил Евангелие, украсено със злато и бисери, а от другата страна пресв. Богородица му възлагала светителски омофор. Станал пастир на Мир-Ликийската църква, св. Николай бил винаги строг към самия себе си още повече засилил трудовете си. Той разсъждавал, че според новия сан и място повече от преди трябва да живее не за себе си, а за другите. Избрал си двама достойни сътрудници от презвитерите и неуморно се грижел за благото на тия, които били поверени на грижите му. Всички приемал с бащинска любов, изслушвал всякакви молби и оплаквания, охотно давал помощ и съвет, с твърдост се застъпвал за невинните и обидените. Сред такива грижи го застигнала бурята на гонението, предприето срещу християнската Църква, която в течение на 50 години се ползувала със спокойствие и тишина. Това страшно гонение, повдигнато от императорите Диоклетиан и Галерий , продължило 10 години. То започнало в столичния град Никомидия, където на самия празник Рождество Христово били изгорени в храма до 20,000 християни. Оттам гонението се разпространило по многобройните области на Рим-ската империя. Навсякъде издирвали християните и ги предавали на мъчения и смърт. Без да гледа на опасността, св. Николай продължавал безбоязнено да проповядва Христа, и затова заедно с много християни бил затворен в тъмница, където престоял дълго време, понасяйки с търпение и глад, и жажда, и различни страдания, като не преставал със словото Божие да утешава другите затворници. Най-после гонението се прекратило. Новият   познал истинния Бог, Който му дарувал чрез силата на Кръста победа над враговете. Той освободил проповедниците на словото Божие и навсякъде разрушавал идолските капища и строил храмове на истинския Бог. Тогава и Николай се върнал на своя архиепископски престол. Кървавите гонения се прекратили. Но скоро за Църквата настъпило не по-малко бедствено време. Наченали се вътрешни раздори. Някои лъжеучители започнали да проповядват ереси. Така, Арий , презвитер александрийски, отхвърлял Божеството на Иисуса Христа. Желаейки да въдвори мир в Църквата, император Константин в 325 г. свикал на събор в гр. Никея  епископите от всички области. Събрали се 318 отци. Това бил  . На тоя събор, който продължил около два месеца, бил съставен   (до осмия член) за общо църковно употребление. Ереста на Арий била осъдена. Разказват, че св. Николай в спор с Арий не могъл равнодушно да понесе богохулните му думи и в присъствие на цялото събрание му ударил плесница. За тая му постъпка св. отци лишили Николай от архиерейски сан. Но някои от най-достойните отци на събора се удостоили с чудесно видение: видели от едната му страна Господ Иисус с Евангелие, а от другата - Божията Майка с омофор. Като узнали, че Сам Господ и пречистата Му Майка възвръщат на Своя избраник Николай отнетото от него, св. отци вече не осъждали дръзновената му постъпка и започнали да го почитат като велик Божи угодник. Като се върнал от Никея , св. Николай започнал пак да управлява своето паство, като го утвърждавал в истинското учение и опровергавал всякакви лъжливи учения, които могли да смутят вярващите. За всичко се обръщали към него и търсели неговата помощ. Всички били убедени, че в негово лице ще намерят защитник на правдата и изобличител на всяка несправедливост. Веднъж във Фригия (Мала Азия) бил повдигнат бунт и императорът изпратил там трима военачалници: Непотиан, Урс и Ерпилион, със значителна войска. Застигнати от буря около бреговете на Ликия , те били принудени да спрат недалеч от гр. Мир. Тук техните войници, като слезли от кораба, започнали да ограбват жителите, и от това произлязло кърваво сблъскване. Като чул за това, св. Николай незабавно дошъл при враждуващите и чрез съвети успял да възстанови между тях съгласие. В това време получил известие, че в негово отсъствие градоначалникът, подстрекаван от лоши люде, осъдил на смърт трима невинни граждани, за които всички в града скърбели и плачели. \"С нетърпение те чакат, владико - казали му известителите, - защото всички са уверени, че ако ти беше там, нямаше да допуснеш такава несправедливост\". Светителят бързо се отправил за града, като взел със себе си и пратените от царя военачалници. Когато той влязъл в града, нещастниците вече били доведени на мястото на наказанието. С гол меч в ръка палачът вече се готвел да изпълни присъдата, когато изведнъж народът отворил път и светителят Николай, като дошъл при палача, изтръгнал меча от ръката му и снел оковите от нещастниците, които с радостни сълзи паднали пред нозете му. Никой не смеел да се противи на великия пред Бога и людете светител. Градоначалникът, чувствувайки себе си виновен, започнал да се оправдава. Но св. Николай го заплашил с гнева на Бога и царя. И той, изповядвайки своята вина, започнал смирено да моли за прошка. След известно време същите военачалници, като се върнали в Цариград след усмиряването на бунта, били наклеветени от цариградския градоначалник, който със злато бил подкупен от завистливи техни врагове. Той донесъл на царя, че те уж замислят да вдигнат бунт срещу него. Царят заповядал да ги затворят в тъмница, докато бъдат съдени. Но скоро злобните клеветници, боейки се, че в съда ще се разкрие невинността на затворниците, убедили градоначалника отново да донесе на царя, че те и в тъмницата продължават своите коварни замисли. Нещастните узнали за това чрез тъмничния стражар и били поразени от ужас, като не виждали никаква вина в себе си. Последната надежда да бъдат оправдани им била отнета, и те трябвало да загинат като злодеи. Тогава един от тях, като си спомнил как светителят Николай, спасил от смърт Тримата невинни граждани, започнал задочно да го моли за застъпничество и извикал: - Боже Николаев, Който си избавил тримата затворници от незаслужена смърт, погледни милостиво и на нас, невинно осъдените, понеже нямаме помощник между людете. Побързай да ни помогнеш! Бог чул молитвата и изпратил на нещастните помощ чрез Своя угодник, великия архиерей Николай. Същата нощ на царя се явил насън св. Николай и му казал: - Освободи тримата военачалници, които невинно страдат! Ако не послушаш, ще вдигна срещу тебе война, и ти ще загинеш. Учуден, царят запитал: - Кой си ти и как смееш да ме заплашваш? Светителят отговорил: - Аз съм Николай, архиепископ на Мир-Ликийската митрополия. Същия сън видял и цариградският военачалник и съобщил това на царя, който на следния ден повикал тримата военачалници и им казал: - Чрез какво магесничество сте ни изпратили такъв страшен сън, и кой е тоя страшен и разгневен мъж, които иска вашето освобождение и смее да ме заплашва с война и гибел? Военачалниците с изумление гледали един на друг. Като не знаели какво да отговорят на царя, те могли само да го уверят в своята невинност. Но изведнъж, като вдигнали очи, те видели наред с царя светителя Николай и започнали гръмко да го молят за застъпничество. На въпроса на царя, кой е Николай, за когото те споменават, те му разказали всичко, що видели в Мир; Тогава царят, изумен от чудесното застъпничество на св. Николай, веднага ги освободил, като казал: \"Не аз ви дарявам живота, но Николай, великият служител на Господа, когото вие викате за помощ. Вървете при него, благодарете му и кажете да не се сърди на мене, понеже аз изпълних волята му\". Царят им дал богати дарове за Мир-Ликийската църква. Като стигнали в Мир, те благодарили на светителя, който ги спасил от смърт и безчестие. Светителят извършил много други чудеса чрез Божията благодат. Той спасил от буря пътуващи по море и след това, като забелязал в тях грешни наклонности, довел ги чрез своите думи до разкаяние и изправяне. Удивително било влиянието на неговите думи и дори на неговия външен вид, сияещ с божествена благодат, върху сърцата не само на верните люде, но и на неверните, които той обръщал към Бога и укрепявал във вярата. Като достигнал дълбока старост, той починал тихо и блажено, след кратко боледуване в 342 г. Тялото му било погребано в катедралата на гр. Мир. Неговите нетлени мощи се оросявали от благовонно миро, от което много вярващи получавали изцерение. През времето на византийския император Алексий I Комнин (1081-1118 г.) мощите на свети Николай били пренесени от гр. Мира в гр. Бари, център на южноиталианската област Апулия. Там живеело многобройно гръцко население. Светите мощи били тържествено посрещнати от епископи, свещеници и възторжения народ на 9 май 1087 г., откогато е установен днешният празник, наричан у нас \"летен свети Никола\". Още от 1077 г. град Мира бил завладян от селджукските турци. Броят и благочестието на християните в този град много намалели. По същото време светителят Николай заповядал в съновидение на един благочестив свещеник от Бари да пренесе мощите му в своя град. Избрани мъже се отправили незабавно в три кораба за Мала Азия. На около два километра от тогавашния град Мира се намирала църквата, в която се покоили благодатните мощи на великия древен светител. След преговори с местните християни, с благоговейна радост мощите били натоварени на един от корабите, и с тях заминали за Бари и двама от иноците при храма в Мира. През същата 1087 г. започнал строежът на прочутия храм на светителя Николай и бил завършен в 1139 г. Град Бари се превърнал в любим поклоннически град за християните от всички страни. Този ден започнали да празнуват в Русия още през 1091 г. поради изключителното уважение всред руските християни към този благодетелен Божи угодник и за възпоменание на чудотворното спасение на удавено дете през годината, когато светите мощи били пренесени в Бари, където се пазят и досега.", "date": "2019.12.06", "title": "Св. Николай, архиепископ Мирликийски, Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403055-6-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 963 г. Лъв VIII е избран за римски папа.   През 1240 г. армията на монголския владетел Бату хан покорява Киевското княжество.   През 1741 г. Елисавета става императрица на Русия след дворцов преврат.   През 1774 г. Австрия става първата страна в света, въвела държавно образование.   През 1877 г. излиза първият брой на вестник \"Вашингтон поуст\".   През 1879 г. е съставено второто правителство на България, начело с Климент Търновски.   През 1880 г. в Източна Румелия натуралният десятък е заменен с поземлен данък.   През 1917 г. Финландия обявява независимостта си от Русия.   През 1945 г. в САЩ е патентована микровълновата печка.   През 1990 г. са възстановени дипломатическите отношения между България и Ватикана.   През 1992 г. 6 декември, Никулден, е обявен за официален празник на морския град Бургас.   През 1992 г. в референдум населението на Швейцария отхвърля плана на правителството държавата да се присъедини към Европейския съюз.   През 2000 г. в САЩ е създаден първия в света биоробот.   През 2003 г. е създадена Българоезична „Уикипедия\".  ", "date": "2019.12.06", "title": "6 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403056-%D1%82%D0%BE%D0%B2%D0%B0-%D0%B1%D0%B5%D1%82%D0%BE%D0%BD%D0%B8%D1%80%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%BE-%D1%82%D0%BE%D0%B9-%D0%BD%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%81%D0%B0%D0%BC", "text": "Да го кажем съвсем опростено: две партии управляват България - ГЕРБ и ДПС. БСП пък им приглася, а разните патриоти и родолюбци изпълняват предимно спомагателни функции. С други думи: опозиция няма. Всичко е бетон.         Минаха изборите и опозицията изчезна - сякаш никога не е съществувала. Това важи особено за парламентарната опозиция, части от която са си направо управляващи. ДПС например, което от време на време се оплаква от ГЕРБ, но иначе е изключително доволно от тяхното управление и се чувства чудесно в него. И материално, и душевно, и като назначения на хора от ДПС по ключови места. Да поговорим за БСП БСП е по-особен случай. Корнелия Нинова се заяви в публичното пространство като голям опонент на Борисов и неговото управление. Проблемът е, че не е ясно срещу какво точно от това управление тя застава. За избора на Иван Гешев например БСП в крайна сметка изрази нещо като мълчаливо съгласие и в нито един момент не успя да се запише в лагера на критиците на това спорно назначение. С още по-голяма сила това важи за   от единия антикорупционен ръкав в другия. А що се отнася до строежа на турско-руския поток и АЕЦ “Белене”, Нинова и БСП определено подкрепят Борисов. Заедно са и срещу Истанбулската конвенция, макар че по този въпрос Нинова смело прекрачи границата на приличието и стана неразличима от средния прокремълски трол. Особено показателен за сливането на позициите на ГЕРБ и БСП беше шумният и невъзпитан парламентарен “дебат” около назначаването на Деница Сачева за социален министър. Човек би предположил, че една “социална” социалистическа партия би трябвало да е загрижена най-вече за огромния скандал с липсата на адекватна грижа за децата с увреждания - проблем, който отново беше повдигнат отвън, от БиБиСи. Вместо това социалистите нападнаха Сачева като “джендър”, подкрепящ Истанбулската конвенция (а тя пък се отрече от дяволския документ). Пошлостта и откровената простотия на тези прения бяха направо забележителни. Но като се поостържат различните пластове на безкултурие, съдържателните позиции на БСП и ГЕРБ по разглежданите въпроси - социалната политика и Истанбулската конвенция - са всъщност сходни, дори идентични. Те са против Конвенцията, а липсата на грижа за децата просто не бяха забелязали. Но приликите и сходствата не спират дотук. След визитата на Борисов в САЩ и двете партии са вече сред самозаявилите се поклонници на Доналд Тръмп. Вярно, по различни причини. ГЕРБ се надяват, че Тръмп няма да се вглежда много-много в такива кирливи ризи като правовата държава, свободата на медиите и борбата срещу корупцията. Купуваме самолети и САЩ си затварят очите и носа - такава е логиката на управленските ни надежди, подкрепени от манталитетното сходство между лидерите на двете държави, на което нашият премиер много разчита. БСП пък харесва Тръмп, защото той от време на време говори срещу НАТО, почти винаги говори срещу ЕС и се среща често с Путин. На фона на това широко съгласие идеята, че БСП и ГЕРБ имат различни бюджетни “философии” идва като извинение за това, че все още не са се слели официално в единна „партия на властта\". Ако обаче БСП се опитваше да каже нещо сериозно и смислено по бюджетните въпроси, едва ли главният ѝ специалист по тях щеше да е Румен Гечев - човекът, носещ пряка политическа отговорност за фалита на банковата система и хиперинфлацията от 1996-1997 година. Вярно, доста време е минало оттогава и човек би могъл да се поправи. Но ако социалистите се интересуваха сериозно от бюджетни въпроси, сигурно междувременно щяха да отгледат и други специалисти. Патриотично-родолюбивият сектор След ДПС и БСП идва ред и на различните видове “патриоти” и “родолюбци” в Народното събрание. Патриото-родолюбците изпълняват спомагателни логистични функции за управляващите от ГЕРБ и ДПС. При посещение в чужбина например носят куфарите и ги свалят от самолета. А в Народното събрание е трудно да се каже кой от тях е опозиция и кой е част от управлението. Към момента изглежда, че Красимир Каракачанов е в правителството, Валери Симеонов бе отново приобщен със заместник-председателски пост, Веселин Марешки е в резерва, а Волен Сидеров играе свободен халф с нападателни функции. Въпреки това сложно агрегатно състояние на патриотично-родолюбивия сектор, той е изключително успешен в налагането на своя дневен ред. Нинова вече е вдясно от ВМРО, а Борисов им се радва като на собствени деца и от време на време подвиква: “Яжте бре, маскари!”. В резултат от тази патриархална идилия вече стана невъзможно да се приеме какъвто и да било цивилизован законопроект - все отнякъде ще изскочи някой консерватор или патриот, който ще закрещи: “Пазете се от джендъри и караконджули!”. Идейната симбиоза на парламентарно представените партии получи и благословията на президента Радев. Неговото усърдие по отношение на борбата срещу корупцията и реформата на съдебната система наскоро също се сломи: безпричинно бързо президентът подписа заветния указ за Гешев. Оттук нататък Радев ще се ограничи до водене на разговори за евентуални конституционни промени. Това е и позицията на Борисов всъщност: не трябва партиите и политиците да се променят, така че да започнат да излъчват независими и компетентни кандидати за магистратски постове, а трябва да се мислят все по-сложни и засукани законодателни промени. Например: две трети от прокурорския панел ще избират супер независим прокурор, който да разследва главния. Това е по принцип добра идея, но само при положение, че преди това не си напълнил въпросния прокурорски панел с клонинги на главния. Де го чукаш, де се пука На този безрадостно сив фон някой би си помислил, че извънпарламентарната опозиция получава сериозен шанс да блесне. И тя наистина блесна чрез представителя си в ЕП Радан Кънев по време на промоциите около черния петък и  . На избирателите си Кънев предложи неотразима оферта: те получиха втори Джамбазки, увит в целофан от процедурно-високопарни обяснения. В родната София пък „Демократична България\", в която влизат и Зелените, незнайно защо застана срещу идеята на кмета за увеличаване на екологичните данъци - де го чукаш, де се пука. Ноемврийско-декемврийската мъгла, разстлала се върху политическия ни живот, всъщност бетонира Борисовото управление. От липса на алтернатива преминахме към флуидна и чисто реторическа граница между управляващи и опозиция. „Демократична България\" и другите извънпарламентарни формации имат шанс да запълнят опозиционния вакуум. Но за тази цел специално ДБ трябва да излезе отвъд тясната ниша на съдебната реформа и всеобхватния въпрос за борбата срещу корупцията. Вече всички знаят, че проблеми с корупцията има и че борците ни срещу нея очевидно не стават. При визитата на нашата прокурорско-антикорупционна делегация в Брюксел, на европейските депутати им трябваха два часа, за да стигнат до същото заключение. За да работи парламентарната демокрация, е необходима интелигентна и решителна опозиция. По този въпрос при нас нещата не стоят като в Русия или Централна Азия. Но опитите да ги настигнем продължават със страшна сила.  ", "date": "2019.12.06", "title": "Това бетонира властта на Борисов. Но той не управлява сам."}
{"url": "http://www.classa.bg/%D1%81%D0%B2%D1%8F%D1%82/item/403057-%D1%82%D0%BE%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BD%D0%B0%D1%82%D0%BE", "text": "Макрон е прав: от дълго време насам НАТО е в кома. А едно от най-слабите му места в момента е… Доналд Тръмп. Може ли Алиансът да бъде спасен?       Коментар на Барбара Везел.   Дали настъпва краят на НАТО? Тази дискусия е стара колкото самия Алианс, твърденията за чиято предстояща смърт вече от 70 години са силно преувеличени. Ако се абстрахираме обаче от тези факти,  , и то от доста време. Германската канцлерка и други политици може и да се ядосват на изказването на Макрон, но той изговори една истина. Защото политически Алиансът никога не е бил толкова слаб, колкото в момента. В НАТО се надяват Тръмп да не бъде преизбран Едно от най-слабите места на НАТО днес е... лутащият се президент на САЩ. В зависимост от настроението си, той ту обижда партньорите си, ту хвали автократи като турския президент или севернокорейския лидер Ким Чен Ун, ту поставя под въпрос самото съществуване на НАТО. Същевременно обаче Доналд Тръмп реагира направо алергично на критиката на Еманюел Макрон и в Лондон изведнъж се превъплъти в най-горещия защитник на Алианса. Очевидно право да критикува НАТО има един-единствен човек. И това е самият Тръмп.     Американският президент често провежда солови акции, които обикновено са деструктивни. Изтегля, например, американските войски от Сирия без съгласуване и така отваря пътя за турска военна интервенция срещу кюрдите, които преди това, в полза на Запада, водиха битката срещу т.нар. \"Ислямска държава\". А това е фатален пример за предателство спрямо съюзниците, което причинява тежки човешки и политически жертви. То е пример и за още нещо: за неспособността на Доналд Тръмп да взима стратегически решения от общ интерес. Неслучайно вътре в НАТО пулсира безмълвната надежда, че догодина американците няма да го преизберат. Едно време всичко беше толкова просто По време на Студената война животът на НАТО беше съвсем лесен. Алиансът просто беше противотежест на Варшавския договор. Задачите бяха ясни, а доктрината за взаимното възпиране беше един съвсем простичък стратегически модел. Само че 30 години по-късно НАТО така и не успява да отговори на новите предизвикателства. И просто се кандилка от криза до криза, от среща на върха до следващата среща на върха. На срещата на върха в Лондон за пръв път се заговори за Китай като бъдещо стратегическо предизвикателство. Но това все още нищо не значи, защото в момента и дума не може да става за някаква обща политика към Пекин - просто интересите на страните-членки са твърде различни. Споменаването на Китай като потенциална заплаха все пак води до един положителен ефект: вече може да се мисли за въздействието на все по-агресивната китайска политика върху общата сигурност. Може ли Алиансът да бъде спасен? НАТО се нуждае от истинско политическо ръководство - някакъв орган, който да може едновременно да анализира и да подготвя решения. В момента така нареченият \"Съвет на мъдреците\" трябва да изготви пътна карта за бъдещето, но това е просто временно решение, взето по принуда. Да не говорим, че Алиансът има и друго слабо място: приемайки все нови и нови членове, които имат все по-различни интереси, той вече трудно може да се справи с ангажимента, който навремето сам е поел: да гледа на всяко нападение срещу страна-членка като на нападение срещу цялата организация. В НАТО не съществуват и механизми за санкциониране на онези страни-членки, които безогледно преследват само своите собствени интереси. Като Турция, например, която нападна кюрдите и закупи руски оръжейни системи. Подобни солови акции са пробив в общата сигурност, който не може току-така да бъде запушен с някакъв формален компромис, като този от Лондон. Да не говорим, че те отприщват сериозни съмнения по адрес на така наречените \"общи ценности\". Човек направо има чувството, че насреща му седи и размишлява един ленив великан. Цяла вечност минава сякаш, докато се сети да реагира. Например - за рисковете от климатичните промени, за които говори норвежката министър-председателка. Или пък за опасността от регионални дестабилизации, възникваща покрай непрекъснато променящите се терористични групировки - тема, на която Франция иска да отдели специално внимание. Да не говорим, че в картата на сигурността непрекъснато възникват черни дупки, създадени понякога от страни-членки на НАТО. Например в Либия, която се превръща в развъдник на тероризъм и търговия с хора, сериозно заплашващ Европа. Ако се върнем към диагнозата на Еманюел Макрон: да, Алиансът, може и да е в кома, но не е мъртъв. Пък и европейските пориви към някакви съвместни отбранителни проекти засега тъпчат на място. И в обозримо бъдеще няма да се появи алтернатива на НАТО. Съмнително е дали Алиансът е в състояние да се реформира в условията на нарастващ външен и вътрешен натиск. Ключово значение ще имат президентските избори в САЩ. Но едно нещо поне вече е ясно: със своята недипломатична откровеност френският президент всъщност поднесе добър подарък на НАТО по случай 70-ия рожден ден.", "date": "2019.12.06", "title": "Това е истината за НАТО"}
{"url": "http://www.classa.bg/%D1%81%D0%B2%D1%8F%D1%82/item/403058-%D0%BA%D0%BE%D0%B3%D0%BE-%D0%BE%D1%82%D0%B2%D0%BB%D0%B8%D1%87%D0%B0%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Месеци наред турски граждани, пребиваващи в чужбина, са били отвличани с помощта на два самолета, свързвани с турската тайна служба МИТ. Какво се знае за самолетите с регистрация TT4010 и TC-KLE?       27 юли 2018 година. Денят е петък. Рано сутринта Вейсел Акчай, директор на училище в монголската столица Улан Батор, е натикан в микробус и откаран на международното летище \"Чингис хан\". Там е качен в малък самолет с номер TT4010, който е трябвало да го отведе в родната му Турция. Тъй като в този ден Акчай не се появява на работното си място, колегите му се обаждат в полицията. Властите в Монголия реагират незабавно и забраняват на превозното средство да излети с Акчай на борда. След 8 часа той е освободен, а самолетът напуска Улан Батор.  Самолети на МИТ? Вейсел Акчай далеч не е първият учител от турски произход, станал жертва на опит за отвличане със самолет, пише вестник \"Ди Велт\". Малко по-рано - на 29 март 2018 година - в столицата на Косово полицията задържа шест души, за които се подозира, че са близки до живеещия в САЩ турски проповедник Фетхуллах Гюлен, припомня изданието. Петима от тях са преподаватели в местни училища. Според данни от радарите, публикувани в уебстраници, информиращи за въздушния трафик, става ясно, че в този ден от Прищина към Анкара излита самолет с регистрационен номер TC-KLE.      И при двата самолета става дума за канадски бомбардировач CL-600. В края на 2018 журналисти от мрежата за разследваща журналистика \"Correctiv\" установяват, че както самолетът с регистрация TT4010, така и този с регистрационен номер TC-KLE многократно са били забелязани на места, където по същото време е имало опити турски граждани да бъдат отвлечени и върнати в Турция. Малко по-внимателен поглед към самолетите с регистрации TC-KLE и TT4010 отвежда разследващите журналисти до Националната разузнавателна служба на Турция МИТ. Фирмата, която ги е регистрирала, е със седалище в затворен комплекс, използван от МИТ. Любопитен факт е и това, че престоят на въпросните самолети в европейските столици в последните години често съвпада с посещенията на турския президент Ердоган - например през март 2018 година в Лондон и през септември същата година в Берлин. Директорът на МИТ Хакан Фидан също се споменава във връзка със самолета с регистрация TC-KLE. На 17 февруари Фидан участва в Международната конференция по сигурността в Мюнхен. Според радарите, бомбардировачът с обозначение TC-KLE също е бил в Бавария по това време. След това обаче дирите му се губят. Защото по желание на собственика на машината тя вече не може да бъде проследявана в онлайн порталите, които следят въздушното движение. 80 отвличания от чужбина По данни на вестник \"Ди Велт\" самолетът е пререгистриран и от април тази година лети под регистрация TC-BYR. Въпреки че опцията за проследяване на тази машина е блокирана, самолетни експерти успяват да локализират бомбардировача - първо в Копенхаген на 28 април 2019, откъдето има и снимка, а няколко дни преди това - в Москва. След като в края на април беше обявено, че Турция ще закупи ракети S-400 от Русия, турската информационна агенция \"Анадолу\" съобщи, че Хакан Фидан е летял до Русия, за да участва в преговорите. И германската обществено-правна телевизия \"ЦеДеЕф\" се спира на темата. В разследване, изготвено от журналисти на \"ЦеДеЕф\" в сътрудничество с \"Correctiv\" и други международни партньори, се посочва, че турската тайна служба МИТ издирва критици на Ердоган по цял свят. Те биват връщани в Турция, където попадат зад решетките. Турски граждани са били отвличани от страни като Пакистан, Малайзия, Молдова, Габун. Всички те са били обвинени, че са привърженици на Фетхуллах Гюлен. След проваления опит за преврат през 2016 година властите в Турция започнаха масивна акция за задържане на последователи на Фетхуллах Гюлен, бивш приближен на президента Ердоган. Както в рамките на Турция, така и извън нея.", "date": "2019.12.06", "title": "Кого отвличат самолетите на Ердоган"}
{"url": "http://www.classa.bg/%D1%81%D0%B2%D1%8F%D1%82/item/403059-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D1%80%D1%83%D1%81%D0%B8%D1%8F", "text": "Един циничен закон окончателно ще заличи свободата на информацията в Русия. И последните критични гласове ще замлъкнат в тази атмосфера на страх и самоцензура, смята Инго Мантойфел.       Подписаният от президента Владимир Путин нов медиен закон дава на руското Министерство на правосъдието правото да обявява за \"чуждестранни агенти\" отделни журналисти и блогъри, а в крайна сметка и всеки потребител на руските социални медии. Достатъчно е журналистът да е получил хонорар или някаква друга подкрепа от чужбина, или юзъри да са разпространили чрез своя профил съдържание, произведено в чужбина. Разпространените по този начин съдържания задължително ще бъдат маркирани като създадени от \"чуждестранни агенти\".     Към това се добавят безброй административни разпоредби и напътствия. Който не ги спазва, ще трябва да плаща солени глоби. Целта е да се задуши и дискредитира всеки опит за критична журналистика. Основната цел на крайно обтекаемия параграф за \"чуждестранните агенти\" е да се създаде климат на страх и самоцензура. Кремъл отвръща с репресии Новият закон се вписва в дълъг списък от репресивни мерки, отнасящи се до дигиталното пространство. Неотдавна влезе в сила закон за интернета в Русия, който дава възможност руската мрежа да бъде отделена от глобалната или да бъде съответно филтрирана. Очевидното намерение е да бъде създадено изолирано дигитално информационно пространство също като в Китай или Иран. Тъй като за това намерение са нужни време, а и твърде много пари, Кремъл насочва своите репресии първо към най-слабото звено в информационната верига - към юзъра, към отделната личност, която в руската съдебна система няма почти никакъв шанс за обективен и честен процес. Абсурдните и ужасяващи \"Московски процеси\" срещу задържаните през лятото демонстранти красноречиво показват жестокостта на руската система. Репресивната ситуация в контролираните от Кремъл редакции накара вече някои от най-добрите руски журналисти  да се прехвърлят към руски задгранични медии или към руските редакции на големи западни медии като Дойче Веле, Радио Свобода, Гласът на Америка или БиБиСи. Свободната, критична, многообразна и умна руска журналистика продължава да живее само в тези задгранични редакции на западните медии. \"Чуждестранни агенти\" За да усложни живота на тези медии, президентът Путин още през 2017 година издаде закон, с който формулировката \"чуждестранен агент\", използвана още от 2012 година насам срещу неправителствените организации, вече започна да се прилага и по отношение на медии, намиращи се извън Русия. Мерките срещу тях ги принудиха периодично да представят доклади за финансирането, целите, разходите и персонала си. \"Агентурната марка\" в крайна сметка бе лепната само на девет чужди медии, финансирани от американската държава. Други, сред които и Дойче Веле, бяха поставени под постоянната заплаха да белязани като \"чуждестранни агенти\", но засега остават пощадени. За Кремъл целият този натиск срещу големите медии явно вече не е достатъчен. Но вместо да се насочи направо към тях, новият медиен закон тръгва срещу отделни руски журналисти, които работели за \"чуждестранни агенти\". И срещу инфлуенсърите в социалните медии, които разпространяват техните съдържания чрез популярните си профили и месинджърите. Путин се страхува от Навални и гледа към 2024 г одина Новият медиен закон следователно е ясна атака срещу гарантираното от руската конституция право на руските граждани да получават свободна информация. Но конституцията отдавна вече не интересува властовия елит около Путин, особено пък, когато става дума да се опази собствената власт. В Кремъл са обезпокоени от нарастващото недоволство сред населението, както и от увеличаващата се популярност на руския опозиционен лидер Алексей Навални. На фона на предстоящите парламентарни избори през 2021 година и големия въпрос как президентът Путин да се задържи на поста си и след 2024 година, властите явно искат своевременно да закрият и последните пространства за критична журналистика на руски език.", "date": "2019.12.06", "title": "Какво се случва в Русия..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403049-%D1%84%D1%83%D1%82%D0%B1%D0%BE%D0%BB%D0%BD%D0%B8-%D1%84%D0%B5%D0%BD%D0%BA%D0%B8-%D0%BE%D1%82-%D0%B8%D1%80%D0%B0%D0%BD-%D1%81%D0%B5", "text": "Нашият свят е много голям и в него живеят различни народи. Някои нации практически нямат правила и много е позволено, докато други, напротив, имат много забрани. Тези страни са предимно някои мюсюлмански държави. Едно от основните правила в тях е забраната за свободни дрехи за жени.      Те трябва да ходят в затворени рокли (хиджаб), които покриват момичето от главата до петите. Но това не винаги е било така. Така например, преди Ислямската революция, момичетата са движили както си искали. Тази снимка е заснета през 1969 г. от фотографа Хенри Кларк.        Почти всички знаят, че преди година и половина Световното първенство се проведе в Русия и на него дойдоха фенове от цял свят, включително фенове от мюсюлмански страни.     Тъй като правилата, които не позволяват на жените да носят отворени рокли, те са валидни само в рамките на мюсюлманската страна, в Русия те не могат да бъдат спазвани. Затова на шампионата успяхме да видим ирански момичета, които се обличаха както искат и имахме възможност да видим истинската ориенталска красота.      Първото нещо, което наистина изненада феновете, беше техният цвят на косата. Почти всяка фенка от Иран беше боядисала косата си, защото всички знаем, че източните жени имат тъмна коса. В резултат това първенство за други се превърна в своеобразен остров на свободата.      Хората разбраха, че всички тези забрани са излишни. Изглежда сякаш те са освободени от затвора и им е позволено да останат на свобода. Красотата, разбира се, е много субективно понятие и ако за едни тези момичета са много, много красиви, тогава за други може да се каже, че не са много.      Интересното е, че след някои събития властите все по-често позволяват на момичетата да идват на местни футболни срещи като цяло. Всичко това може да доведе до факта, че с всяка година забраните за жените ще стават все по-малко и вече няма да се изненадваме, когато виждаме мюсюлманка без хиджаб.", "date": "2019.12.06", "title": "Футболни фенки от Иран се..."}
