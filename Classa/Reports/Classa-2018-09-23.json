{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387571-%D0%BD%D0%BE%D0%B2%D0%B0%D1%82%D0%B0-%D0%B8%D0%BD%D1%84%D0%BB%D0%B0%D1%86%D0%B8%D0%BE%D0%BD%D0%BD%D0%B0-%D0%B4%D0%B5%D0%B9%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE%D1%81%D1%82", "text": " през  и   достигна 3,5% на годишна база – ниво, позабравено за страната в последните няколко години. Последно инфлация от порядъка на 3-4% беше отчетена в началото на 2013 г., преди икономиката да „се гмурне” в близо 2,5 годишен период на дефлация, т.е. общ спад на цените. Все пак, в по-дългосрочна перспектива, инфлация от 3-4% в никакъв случай не е рекордно високо ниво за българската икономика, дори и в периода след последната криза. В периода между 2009-2012 година годишната инфлация се движеше около тези нива и дори ги надхвърляше,  пише в анализ Десислава Николова от Института за пазарна икономика  ( ИПИ ) . Основният проинфлационен фактор в действие в последните месеци са международните цени на петрола, които „се просмукват” както в местните цени на горивата, така и в цените на повечето стоки и услуги през повишените транспортните разходи. Друг проблем е, че вътрешните цени на природния газ са обвързани с международните на петрола и така покачването на вторите означава и поскъпване на газта. От началото на годината цените на газта на Булгаргаз растат стабилно - повишението от 1 януари беше с 2,75%, от 1 април тя се покачи с още 2,6%, а на 1 юли поскъпването беше с 10,81%. Сега Булгаргаз е изпратил ново предложение за увеличение на цените на газта от октомври. По последна   КЕВР няма разногласия с Булгаргаз и ще одобри ръстът да е с близо 14%, както е поискана и от самата газова компания. Между другото, покачването на цените на газта от юли с близо 11% и сега с очакваните 14% (на 25-ти септември ще се вземе решението от КЕВР), означава, че потребителите на парно тепърва ще усетят и двете увеличения накуп (които кумулативно са около 27%) от новия отоплителен сезон. Обикновено, около 70%-80% от ръста при цените на газта се пренася и върху цените на парното, т.е. около 20% поскъпване на парното не биха били изненада (разбира се, конкретните разчети за всяка топлофикация зависят от точния процент на входния ресурс газ, наличието на когенерация, ефективността на компанията и други съображения).  Не стигат горивата и отоплението, ами и реколтата на зърнените култури и конкретно на пшеницата тази есен не е добра заради дъждовния сезон. Това, заедно с увеличените разходи за природен газ и горива на производителите ще се отрази и на места вече се отразява на цените на хляба. Макар и статистиката на НСИ да показва стабилна инфлация между 2-3% на годишна база при хляба и хлебните изделия от средата на 2017 насам (до август 2018),  от Националния съюз на хлебопекарите и сладкарите наскоро  потвърдиха,  че поскъпването вече се случва от началото на месеца в отделни части на страната и вероятно ще има и нов кръг на поскъпване в следващите дни заради по-високите цени на брашното. Предвид високата обществена чувствителност на цените на хляба, в темата веднага влезе и министърът на земеделието и храните Румен Порожанов, който  излезе  с идеята към търговските вериги да продават хляба без печалба. Доколкото се разбра и от интервюта на самия министър, вече са правени срещи с представителни на веригите, на които е апелирано към тях да не начисляват търговска надценка на хляба. Това предложение, освен че демонстрира липсата на базови знания как работи една икономика, може да се осъществи при следните условия: 1/ масов фалит на всички други търговци на хляб, които не са търговски вериги; 2/ прехвърляне на липсващата надценка/печалба от продажбата на хляб към други стоки и услуги, продавани от веригите, т.е. отново по-висока инфлация, но през други елементи в потребителската кошница; 3/ риск от картелизация на основните играчи в търговията  на дребно, т.нар. формати за модерна търговия в продажбите на храни. Всички тези последствия със сигурност ще навредят на пазара и на конкуренцията. Всъщност всякакви опити да се ограничава ръст на цени на пазарни стоки и услуги от правителството се е провалял с гръм и трясък всеки път в стопанската история, без изключение. Идеята на министъра всъщност е на крачка от налагането на таван на цените на хляба. В историята има много примери на такива решения, които рано или късно водят до изчезването на съответната стока от официалния пазар и в най-добрия случай – появата ѝ в ограничени количества на черния пазар на действителната ѝ, далеч по-висока цена. Това пък е водило до масов глад и дори гладна смърт сред по-бедните, които не могат да си позволят да купуват на паралелния пазар.  Ако правителството иска да помогне на тези, които страдат от инфлацията, единственото разумно нещо, което може да направи, е да използва лостовете на социалното подпомагане и да насочи социални помощи към най-нуждаещите се. Трябва да се има предвид все пак, че инфлация от 3,5% спрямо миналата година е далеч под средния темп на нарастване на заплатите на работещите - между 6 и 9% през първите шест месеца на тази година (на годишна база). Това ще рече, че повечето работещи не виждат понижаване на реалните си трудови доходи, напротив - те все още могат да си позволят да увеличават потреблението си. При пенсионерите средното увеличение на пенсиите с 3,8% също до момента компенсира инфлацията, макар и да означава, че техните реални доходи ще останат де факто без промяна. Противодействието на ефектите от пазарни промени в цените върху доходите на най-бедните може да се постигне единствено и само през инструментите на социалната политика. Всичко друго е популизъм и неразбиране на икономическите процеси. Като говорим за икономически процеси, инфлацията е много възможно да прехвърли 4-те процента през следващите месеци както заради очакваните по-нататъшни повишения в цените на хляба и хлебните изделия, така и заради предстоящото поредно покачване на цените на газа и очакваното му отражение върху цените на парното. Вероятно и ефектите от горивата все още продължават да се разпростират върху цените на редица стоки и услуги. Така че инфлацията нищо чудно да продължи да пълзи нагоре, а това, което държавата може да направи, е да подобри условията за правене на бизнес. Така икономиката ще расте по-бързо, заедно с нея – и доходите, посочва икономистът.", "date": "2018.09.23", "title": "Новата инфлационна действителност"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387566-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%80%D0%B5%D1%88%D0%B5%D0%BD%D0%B8%D1%8F-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B8-%D0%BA%D1%80%D0%B8%D0%B7%D0%B8", "text": " от главните решения на Европа за миграцията е пренаселеният нехигиеничен мигрантски лагер Мория в Гърция, където склонни към самоубийство деца живеят в условия, които психиатри сравняват със „старомоден приют за душевно болни“. В друго решение за имиграцията, също остро критикувано, са затворени мъже и жени, които са били изведени от едно бойно поле, само за да попаднат на друго, където са уязвими и за трафиканти, и за нов тормоз. Претъпканият лагер Мория на гръцкия остров Лесбос и опасните центрове за задържане на мигранти в Либия са сериозно напомняне към европейските лидери, че техният статистически успех в овладяването на миграцията към континента е породил нещо, което ООН и други заклеймяват като мащабен хуманитарен провал. Пристигналите по море в Европа мигранти намаляха рязко през тази година, но сега всяко такова пътешествие повишава риска от смърт или задържане за неопределено време в мизерни условия. Над 1700 човека са загинали от началото на годината при прекосяване на Средиземно море. Абас Елнасър, иракчанин, пристигнел в Мория преди три седмици, казва, че здравето на неговата осемгодишна дъщеря винаги е било крехко, а сега е влошило рязко в лагера, изграден за 3100 души, но сега събрал над 9000. „Тя има проблеми с дишането през повечето време, тя има проблеми в дробовете“, казва той. По думите му палатката им е заобиколена от боклуци. Европа на практика е прехвърлила спасяването на мигранти в централно Средиземно море на либийската брегова охрана, която през тази година е върнала 13 000 мигранти в либийските центрове за задържане. В някои от тези центрове около столицата Триполи мигрантите се озовават на фронтовата линия между милиции, които се сражават за контрол върху града. В един момент на боевете задържаните, изоставени от надзирателите си дни наред, избягват от най-малко един от центровете и попадат в престрелка. Шестима са убити според Ибрахим Юнис, ръководител на либийската мисия на хуманитарната група „Лекари без граници“. Докато издействаното от ООН примирие в Триполи е пред провал, храната за задържаните там намалява. Либийски представители се оплакват, че и те, и мигрантите са до голяма степен изоставени от Европа. В центъра за задържане „Джанзур“ около 900 души са струпани на площ, предназначена за два пъти по-малко хора. „Имаме трудности в осигуряването на насъщни нужди, трудности в доставките на храна и трудности в настаняването“, казва старши лейтенант Джамал Хусайн. Правителството, което ръководи обекта, отказа да разреши на кореспондента на Асошиейтед прес да разговаря със задържани. Официалният брой на кандидатите за убежище и бежанците в центровете за задържане в Либия е около 5000, но се смята, че още хиляди са в плен в складове и други сгради, откъдето идват множество съобщения за робство, сексуално насилие и други жестокости. По-рано този месец ООН наруши мълчанието си относно политиката на Европа да остави на либийската брегова охрана да спира мигранти, като заяви, че тя е несъстоятелна и подлага хиляди хора на риска да бъдат затваряни за неопределено време в нечовешки условия. Като отправя подробни обвинения за изтезания, изнасилвания, насилие и „кошмарни“ условия, агенцията на ООН за бежанците заяви, че Либия даже минимално не покрива критерия за „безопасно място“. Общо около 56 хиляди бежанци и кандидати за убежище са регистрирани от ООН в Либия и съседен Нигер. Двете страни са получили милиони евро в замяна на европейски обещания част от мигрантите да бъдат разселени. Но критици казват, че разселването на практика не се случва. До миналата седмица за разселване из Европа са били определени едва 657 човека измежду обещаните 3886 преди година за заселване в 11 европейски държави и Канада. Междувременно центровете за задържане в Либия и Гърция продължават да се пълнят с мигранти и бежанци, които чакат година и повече за решаването на техните случаи. Това обаче е много удобно за антиимигрантски популисти в Европа. „След като бе отправено изключително ясното послание, че няма да бъдат приемани нелегални икономически мигранти и че лодките ще бъдат връщани, животът на още хиляди и хиляди тъжни и отчаяни хора ще бъде погубен; и всичко това заради вашите добродетелни чувства“, каза Нейтън Гил, британски член на Европейския парламент, който миналата седмица обвини колегите си законодатели, че са мекушави спрямо имиграцията. „Вие всъщност не помагате на хората“, каза той. Ако мигранти са стигнали до гръцкия остров Лесбос, те вече са с една стъпка по-напред от блокираните в Либия. Но условията не са много по-добри. Канални води изтичат през главния вход на Мория, сметта се трупа около контейнерите, където спят мигрантите. Лука Фонтана, който работи за „Лекари без граници“ на Лесбос, казва, че една четвърт от малолетните са извършили опити за самоубийство, склонни са към самоубийство или се самонараняват. „Само през миналата седмица трябваше да зашивам китките на двама непридружени малолетни, опитали да прережат вените си в лагера Мория, казва той. Психиатърът Алесандро Барберо от „Лекари без граници“ казва, че Мория е отблъскващ като старомодна лудница, каквато не може да се види в някои части на Европа от средата на 20 век. Изчезнала е всяка надежда за намирането на лесно решение за дилемата с имиграцията в Европа. Паоло Кампаня, който е изследвал трафикантските мрежи през Либия, смята, че единственото възможно решение е отваряне на законната миграция в Европа при същевременно възстановяване на мир, стабилност и благополучие в поразените от насилие страни като Ирак, Сирия, Етиопия и Еритрея. „Трябва да сме хуманни, но и прагматици“, казва той. От началото на годината до миналата седмица в Европа по море са влезли 73 696 мигранти и бежанци с над 11 хиляди акостирания. През 2017 пристигналите по море са били 128 993, а през 2016 г. – 298 663. През юни европейските лидери предложиха създаване на центрове в Северна Африка за обработване на молбите за убежище на мигранти, но правителствата бързо отхвърлиха идеята. Сега ЕС готви планове за укрепване на граничната полиция. Миналата седмица крайнодесните вътрешни министри на Австрия и Италия призоваха за извършването на проверки на мигрантите още на борда на корабите в Средиземно море. Това повдигна нови въпроси кои кораби и къде да се проверяват предвид факта, че Италия забрани на хуманитарни организации да акостират със спасени в морето мигранти, като предпочете либийски кораби. В опит за справяне с огромните проблеми в Мория Гърция се съгласи да прехвърли през този месец 2000 кандидати за убежище от Лесбос на континента. Този ход няма да бъда достатъчен за мигрантите там. Деветнайсетгодишният Али Саджад Файзи казва, че условията в Мория постоянно се влошават и обитателите трябва да чакат на опашка „по четири или пет часа“, за да получат храна. „Пълен е до краен предел“, добавя той. БТА", "date": "2018.09.23", "title": "Европейските решения за миграцията създават хуманитарни кризи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387567-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BF%D0%BB%D0%BE%D1%81%D0%BA%D0%B8%D1%8F-%D0%B4%D0%B0%D0%BD%D1%8A%D0%BA-%D1%80%D1%8F%D0%B7%D0%BA%D0%BE-%D0%BF%D0%BE%D0%BA%D0%B0%D1%87%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%BA%D0%B8%D1%82%D0%B5-%D0%B4%D0%B0%D0%BD%D1%8A%D1%86%D0%B8", "text": "1. Организираните усилия за демонтирането на плоския данък са постоянни през последните 10 години и не е изненадващо, че кампанията срещу десятъка се вдига преди всяко обсъждане на бюджета за следващата година. Важно е обаче да се борави с конкретни факти и изследвания по темата, които да позволят нормален дебат. Такива почти винаги отсъстват в становищата срещу плоския данък; 2.  Пример за това е т. нар. гражданска инициатива за въвеждане на необлагаем минимум, която внесе официално предложение в парламента, без то да бъде придружено с каквито и да е било аргументи или сметки за ефектите. Подобни предложения имат по-скоро кампаниен, а не експертен характер. Виж повече тук: „ ”;  3. В последните години и конкретно на последното събитие фокусът на критиката стъпва върху два стълба: 1) плоският данък е неуспешен (като ефекти върху приходи, заетост, заплати и т.н.) и 2) неравенството е голямо и трябва промяна в данъчната система. По-отношение успеха на плоския данък обаче съществуват множество данни, които опровергават критиците. Огромна част от тях могат да бъдат намерени в книгата на ИПИ: „ ”. Данните са категорични, че плоският данък донесе повече приходи, направи системата по-ефективна и доведе до ръст на заплатите и разполагаемия доход на работещите; 4. Аргументът за неравенството пък винаги се представя в общи рамки, без реално да се търси конкретната ролята на плоския данък в това неравенство. Изследванията за бедността и неравенството в страната ясно показват, че голямата бедност и неравенство са там, където няма трудови доходи, тоест при хора, които са дългосрочно извън пазара на труда. Не плоският данък е виновен за това състояние на нещата. Виж повече в друга книга на ИПИ: „ ”; 5. Също изключително важно е, че противниците на плоския данък всъщност не предлагат просто неговото демонтиране и отмяна, а предлагат рязко покачване на преките данъци. Всички са и в подкрепа на чувствително по-голямо преразпределение, което няма как да стане без по-високи данъци. Дори в уж безобидното предложение за необлагаем минимум се крие чувствително покачване в ставката на подоходния данък – финансовият министър също е казал, че чисто технически ставката става минимум 15% само от въвеждането на необлагаемия минимум. При една прогресивна скала ще се върнем и на нива на данъка над 20-25%. Това автоматично ще повдигне със сходен темп и корпоративния данък, както и този върху едноличните търговци. В заключение можем да кажем, че двете големи теми на противниците на плоския данък – ефектите от неговото функциониране и дискусията за неравенството са изследвани в дълбочина и всеки може да провери кое е истината. По-високите приходи от плоския данък са видими и от най-простата статистика на Министерство на финансите. Факторите, които водят до бедност и неравенство – основно образованието и трудовата заетост, също са видими от данните на Националния статистически институт. В същото време кампанийното говорене срещу плоския данък всъщност прикрива идея за чувствително покачване на преките данъци и ролята на държавата. Последното едва ли ще се хареса на данъкоплатците.", "date": "2018.09.23", "title": "Кампанията срещу плоския данък - рязко покачване на преките данъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387568-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B6%D0%B5%D0%BD%D0%B8%D1%82%D0%B5-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": ". Тя посочи още, че политици като председателя на Народното събрание, кметът на София, българският еврокомисар и вицепрезидентът на страната са жени и хората са доволни от работата им, „въпреки че все още 55% от съгражданите ни искат президентът да е мъж“, предаде БНР.", "date": "2018.09.23", "title": "Захариева разкри харесват ли българите жените в политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387569-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D1%83%D0%B1%D0%B8-%D0%BB%D1%8E%D0%B4%D0%BC%D0%B8%D0%BB%D0%B0-%D0%B6%D0%B8%D0%B2%D0%BA%D0%BE%D0%B2%D0%B0", "text": " в с. Говедарци е родена Людмила Живкова (1942 – 1981). Оплювана в годините на прехода заради произхода й (дъщеря на Тодор Живков) и венцеславена заради заслугите й в областта на културата, нейната личност и днес се възприема като спорна. Името й е свързано с едни от най-знаковите археологически разкопки в Странджа – тракийската гробница на „Мишкова нива“ и пещерата на Бастет. Една от най-големите загадки обаче си остава тази с нейната мистериозна смърт.         Това са думи на духа на Людмила Живкова, споделени при едно от виденията на Радко Радков –  един от последните български литератори класици, поет със световна слава и драматург, чиито пиеси са взривявали световни сцени. Един от най-близките на дъщерята на първия партиен и държавен ръководител от времето на соца. Истински, а не измислен екстрасенс, имащ видения от двадесетгодишен, надникнал в миналото, прероден Овидий.  След смъртта на Людмила, срещал се с нея в неземното… Писалите за тази кончина  (името им може да запълни цял легион), и то преди всичко –   преписвайки един от друг глупостите си, не са подозирали в него човека, държащ  ключа към загадката,  необяснена и до ден днешен. Никой от тях все още не е дал безупречен отговор за случилото се на 21 юли 1981 г. във вила 32 в Бояна.  Няма да се спираме на празнословието. Нито на самозвани магове, гадатели, пророци за проклятия на богинята котка Бастет, на цар Траян (?!) и пр.     Не ни интересува фалшификатора Димитър Мурджев, който бе агент на КГБ и Людмила директно му бе заявила: Няма да се спираме на  безпочвената версия за самоубийство. „Тя бе дълбоко религиозна, не би сторила този грях за нищо на света“ – отсича Радко Радков. Нито пък ще се спираме на мъглявостите на нарцисиста Любомир Левчев. Ще търсим убиеца. Досега той не е открит. Защото, както би казал добрият стар Авакум Захов: „Убиецът е търсен все там, където не е и не може да бъде!“. И широко известното не ни интересува.  Официалните заключения – и те. Там няма следи. И не би могло да има. Ще ги търсим в една обща картина. На България. Защото Людмила Живкова бе неделима от страната. Професор Жак Пери пише до Държавния департамент на САЩ: И в Москва знаят това. Генерал губернатор в София е Никита Толубеев, земляк на Брежнев. Железен мъж.  С опит от Куба. Но иска помощ. Подкреплението идва в лицето на Черненко – идеологическият цербер на ЦК на КПСС. В жилите му тече не кръв, а догми. И двамата свиват знамената пред крехката и болнава жена. При това „чувствителна и лесно наранима“ – както я характеризира Иван Славков.  Тя не цепи басма и на двамата и им заявява в очите: „България не е част от културата на Русия! Вие не сте комунисти, а партийци. СССР е нецивилизована страна!“ Четири пъти викат Живков в Кремъл да му дърпат ушите за прозападната дейност на дъщеря му.  А Тато отвръща: „Тя е просто разкрепостена! И държи на българското!“ На самата Людмила през 1981 година също на два пъти четат конско в Москва. И за да сме докрай ясни за вярната картина, цитираме летописеца на ЦРУ Питър Швайцер: Но не КГБ поиска главата й. Агресивността на Комитета за държавна безопасност се оказа само манна небесна за истинските убийци. Защото отклоняваха вниманието от самите тях. И още нещо работеше за убийците. Драматичният символ на българското самосъзнание работеше всеотдайно в обкръжение от  кариеристи, бюрократи, темерути, интриганти, клеветници, доносници на Шесто, блюдолизци, подмазвачи, интересчии, шарлатани, пияндета, курвари, шизофреници, маниаци и какви ли не. Тя бе поддържана само от двама-трима верни приятели като Радко Радков и Емил Александров.  Наред с огромната дейност по издигане културата и самосъзнанието на българина, Людмила Живкова се бе отдала изцяло на тайното учение на Блаватска, Ани Бизант, Рьорих, Бердяев, издигащо вечността на духа. Бъдещето –  набиваше тя в квадратните глави на властимащите – не е на технологията, а на ума. Тя бе разработила план за инвестиране у нас не в техника, а в култура. И започва безпрецедентни срещи в Тибет с учители и посветени… И така влиза в полезрението на церберите на Световната конспирация. От уважение към знаещия читател, няма да се спирам на тая организация, в която споменатите в предишния брой на „Десант“ Билделберги са само звено от веригата.  В своите търсения на Вселената на духа, Людмила Живкова влиза в контакт с посветени и представя своето разбиране за създаване на световно духовно братство. На базата на разбирането си за всестранно развитие на човешкия мозък, тя изготвя план за прекършване рогата на Световната конспирация. За целта  залага на една невинна на пръв поглед инициатива – събиране и картотекиране в София на талантливи деца от цялата планета под флага на безобидната асамблея „Знаме на мира“. Един ден, след десетилетия, след много асамблеи, хиляди деца вече ще са зрели мъже и жени, лидери в своите си области:  писатели, журналисти, публицисти, политици, държавници, учени, художници, музиканти, артисти – солта на земята. Дори символиката ще се включи в битката за царство на ума. Ако се погледне от птичи поглед към камбаните на мира, ще се види, че това е Светият кръст.  Той ще пренесе на земята космическата енергия на духа. И всички тия някогашни деца-творци, ще се превърнат във войници на Световното правителство в последна битка със Световното зло. Един истински Армагедон – битка на Духовното срещу Материалното. Всичките й срещи – като да речем със Сей Баба, който според Артър Кларк е надарен от свръхцивилизация със свръхвъзможности, както и с различни гурута, са само  показни действия за отклоняване вниманието на Световната конспирация от нейните истински важни срещи рандевута със Световното правителство. Но церберите на Световната конспирация трудно могат да бъдат заблудени.  Те разкриват подготвяното съвършено оръжие срещу тях. Смъртната присъда на Людмила Живкова е произнесена. За суперагентите на Световната конспирация, на които и самата България не й е много присърце,  е детска игра да бъде ликвидирана крехката жена, „лековерна и доверчива“ по думите на баща й Тодор Живков.  Една загадъчна смърт е само епизод от веригата убийства, сред които и тези на Сталин, на Джон Кенеди, на Индира Ганди… Само във възможностите на свръхагентурата на Конспирацията е една брава на врата да изчезне яко дим. Това са жестоките закони на Световното зло, запретнало днес ръкави за построяване на Глобалното село. Людмила Живкова трябваше да умре, защото се опита да постави основите на една идея, която би направила нашия свят едно по-добро място за живеене…", "date": "2018.09.23", "title": "Кой и защо уби Людмила Живкова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387570-%D0%B3%D1%80%D0%B8%D1%88%D0%BE-%D1%81%D0%B5-%D0%BF%D0%BE%D1%82%D0%B8-%D0%BD%D0%B0-%D0%BA%D0%BE%D1%80%D1%82%D0%B0,-%D0%BD%D0%B8%D0%BA%D0%BE%D0%BB-%D0%B4%D1%80%D1%83%D0%B3%D0%B0%D0%B4%D0%B5", "text": "Най-добрият ни тенисист Григор Димитров загуби тази нощ на двойки с Давид Гофен от Ник Кирьос и Джак Сок. Двубоят се играе в САЩ и е част от турнира Лейвър Къп.    Докато хасковлията се поти на корта, неговата половинка Никол Шерцингер прави същото, но във фитнеса. Поп иконата публикува в Туитър снимка от спортна зала.     На фотоса хавайката е потна и в спортен клин, а зад нея се виждат уреди и красива гледка.     \"Тренировка в този прекрасен ден\", написа Никол към снимката.   ", "date": "2018.09.23", "title": "Гришо се поти на корта, Никол другаде..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387564-%D0%B4%D0%B6e%D0%BD%D0%B4%D1%8Ap-%D1%83%D1%80%D0%BE%D1%86%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%BF%D0%BE-%E2%80%9C%D0%B1%D0%B8%D0%BE%D0%BB%D0%BE%D0%B3%D0%B8%D1%8F%E2%80%9D%E2%80%A6-%D0%BA%D0%BE%D0%B3%D0%B0-%D0%BB%D1%8A%D0%B6%D0%B5-%D0%B2%D0%BB%D0%B0%D1%81%D1%82%D1%82%D0%B0", "text": "Във вторник, 26.09., по закона за достъп до обществена информация БОРД ще зададе въпроси на министъра на образованието и науката г-н Красимир Вълчев, сред които:   1. Кога г-н министърът казва истината – когато на 31 януари 2018 публично обеща да не допуска джендър-идеология в училищата, или сега, когато джендър-идеологията я има черно на бяло в този учебник? 2. Кой е одобрил този учебник – комисия или друг орган – и защо? 3. Колко е платило МОН от нашите пари за този джендър-учебник, който развращава умовете и сърцата на децата ни? 4. Какви конкретни мерки ще предприеме г-н министърът на образованието и науката срещу одобрилите този учебник?  ", "date": "2018.09.23", "title": "Джeндъp уроци официално в учебниците по “Биология”… Кога лъже властта?!"}
{"url": "http://www.classa.bg/%D1%81%D0%B2%D1%8F%D1%82/item/387562-%D0%BA%D0%B0%D0%BA-%D0%B5%D0%B4%D0%B8%D0%BD-%D0%BA%D0%BE%D0%BC%D0%B8%D0%BA-%D0%B7%D0%B0-20-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%B5%D0%BA%D1%80%D0%B0%D1%82%D0%B8-4300-%D0%B2%D1%80%D1%8A%D0%B7%D0%BA%D0%B8-%D0%B8-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-17-%D1%80%D0%B0%D0%B7%D0%B2%D0%BE%D0%B4%D0%B0", "text": "Преди десет дни, шотландският комик Даниел Слосс пусна в Netflix един монолог с продължителност 20 минути, посветен на ангажиращите и сложни взаимоотношения, който причини голямо попадение върху зрителите и накара много от тях да прекратят в крайна сметка своите отношения с подобни характеристики.   Според доклад на Daily Mirror, актьорът казва, че след публикуването на неговата позиция, 4,300 души са прекратили своите взаимоотношения, а други 17 са решили да се разведат. И бройката се увеличава.   В шоуто, наречено \"Jigsaw\", Слосс се шегува с вярването, че всеки има сродна душа, твърдейки, че всъщност това е, което обществото се опитва да ни внуши. Според него тази идея води до факта, че избираме грешните хора, с които да започнем връзка, само от страх да не останем сами. \"Ние принуждаваме някого да бъде в живота ни, защото предпочитаме да имаме нещо, вместо нищо\", казва комикът.   \"Това, което искам да кажа, е - дали не сте си мислили колко лесен ще бъде животът ви, ако вашият партньор умре?\", пита той.   След шоуто комикът получил хиляди съобщения от целия свят, в които хората му благодарят и обясняват как думите му са ги карали да променят живота си. \"Здравейте, Даниел, аз съм на 23 години и искам да ви кажа, че можете да добавите към вашия списък и развода на емоционално насилствен тригодишен брак \", пише един интернавт.   Слосс преброява прекратените взаимоотношения и разводи и публикува снимки на съобщенията, които получава в своя профил в Instagram. \"Тази шега продължи 20 минути и никога не съм имал намерение да разделям двойки\", обясни комикът. \"Това бе любовно писмо за самотни хора, което гласи, че по-голямата част от времето, прекарано сам, е по-добра, отколкото ако имаш връзка.\"", "date": "2018.09.23", "title": "Как един комик за 20 минути прекрати 4300 връзки и доведе до 17 развода"}
{"url": "http://www.classa.bg/%D1%81%D0%B2%D1%8F%D1%82/item/387563-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%B8%D1%81%D0%BA%D0%B0%D0%BB-%D1%82%D0%B0%D0%B9%D0%BD%D0%BE-%D0%B4%D0%B0-%D0%B7%D0%B0%D0%BF%D0%B8%D1%81%D0%B2%D0%B0-%D1%82%D1%80%D1%8A%D0%BC%D0%BF,-%D0%B7%D0%B0-%D0%B4%D0%B0-%D0%B3%D0%BE-%D0%B8%D0%B7%D0%B2%D0%B0%D0%B4%D0%B8-%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Американският заместник-главен прокурор, Род Розенстейн, предложил миналата година тайно да записва президента Доналд Тръмп, като част от плана на членове на кабинета да се позоват на Конституцията и да обявят президента за неспособен да упражнява длъжността си, съобщи Ню Йорк Таймс.   Според изданието, позовавайки се на хора, запознати с въпроса, Розенстейн направил тези коментари пред други длъжностни лица от Министерството на правосъдието, на срещи, проведени през пролетта на 2017 г., след като Тръмп уволни директора на ФБР Джеймс Коми.   По онова време Розенстейн бил само от две седмици на длъжност. Той започнал да наблюдава руското разследване и играл ключова роля в освобождаването на Коми, като написал критичен меморандум за неговото разследване на имейлите на Хилъри Клинтън. Според The New York Times, Розенстейн \"бил изненадан\", когато Тръмп цитирал меморандума му и започнал да казва на хората, че е бил използван.   Нито едно от предполагаемите предложения на заместник-главния прокурор очевидно не било изпълнено.   Говорител на отдела за правосъдие предостави на вестника изявление на човек, който присъствал на дискусиите и който твърди, че коментарите на Росенстейн са били саркастични.   От своя страна заместник-прокурорът заяви, че \"историята на Ню Йорк Таймс е невярна и неточна във фактите. Няма да коментирам по-нататък история, основана на анонимни източници, които очевидно са частично и срещу отдела\", казва той.   \"Но нека да бъда ясен за едно, въз основа на личните ми отношения с президента: няма никакво основание за позоваване на 25-та поправка\", добави той.", "date": "2018.09.23", "title": "Заместник-главният прокурор на Съединените щати искал тайно да записва Тръмп, за да го извади от Белия дом"}
{"url": "http://www.classa.bg/%D1%81%D0%B2%D1%8F%D1%82/item/387565-%D0%BA%D0%B8%D1%82%D0%B0%D0%B9-%D0%BE%D1%82%D0%BC%D0%B5%D0%BD%D1%8F-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D0%B0%D1%89-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%BF%D0%BB%D0%B0%D1%85%D0%B8", "text": "Китай отмени търговските преговори със Съединените щати, както и посещението на вицепремиера Лиу Хи във Вашингтон, насрочено за следващата седмица, според източници на The Wall Street Journal.   Китайското правителство планираше също да изпрати в американската столица делегация за да подготви пристигането на Лиу, но промени плановете си и отмени и това пътуване.   Стъпката на Пекин идва на фона на ескалиращото напрежение с Вашингтон, който в понеделник обяви налагането на нови мита от 10% за вноса от Китай на стойност 200,000 милиона долара и заплаши с допълнителни мита, ако Китай предприеме мерки на отмъщение.   Във вторник Китай реагира, като наложи мита върху стоки от Съединените щати за стойност от 60 000 милиона долара - мярка, която ще влезе в сила на 24 септември, както и тарифите на САЩ.   Обявявайки новите мита за китайските стоки, Доналд Тръмп увери, че ще останат на ниво от 10% до края на тази година, а от 1 януари 2019 г. ще се увеличат с 25% или дори повече, ако Пекин вземе ответни мерки срещу американските фермери и други индустрии.   След увеличаването на напрежението в продължителния търговски спор между двете най-големи икономики в света, Китай подаде жалба във вторник в Световната търговска организация.   Въпреки утежняването на двустранните отношения, Китай заявява, че очаква справедлив диалог, основан на взаимно зачитане в търговията. От своя страна, Тръмп също така иска ситуацията да бъде разрешена по положителен начин чрез диалог, според източници от Белия дом.", "date": "2018.09.23", "title": "Китай отменя преговорите със САЩ на фона на митнически заплахи"}
{"url": "http://www.classa.bg/%D1%81%D0%B2%D1%8F%D1%82/item/387561-sana-%D0%BF%D1%83%D1%81%D0%BD%D0%B0-%D0%B2%D0%B8%D0%B4%D0%B5%D0%BE-%D0%BA%D0%B0%D0%BA-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%B0%D1%82-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F", "text": "Сирийската правителствена агенция SANA пусна видео, което показва грешките на Белите каски, при записа на инсценировката на химическа атака в провинция Идлиб. Видеото, излъчено от SANA, бе премахнато от YouTube, но все още е налице във Facebook профила на ливанската медийна агенция U-News.   Снимките показват как хора, идентифицирани от сирийската агенция като членове на спорната хуманитарна НПО, напояват местните жители с вода, вероятно за да създават впечатлението, че се опитват да им помогнат след химическа атака.   САНА заяви, че някои \"засегнати\", които първоначално се напояват с вода минути по-късно \"играят ролята на парамедици\", а жените и децата след това си ходят без симптоми, които да покажат, че те са били обект на атака с химически оръжия.   Една от сцените показва човек, който полива дете в микробус. Същият човек участва като жертва в по-късни сцени, в които вече лежи на земята.   Друго несъответствие в инсценировката на Белите каски става очевидно, когато една от \"жертвите\" носена на носилка към линейка, първо се появява със закопчана риза, а после, на очевидно втори дубъл на снимките, ризата му вече е разкопана. Също така привлича внимание, как друг човек, очевидно в безсъзнание и също на носилка, се движи и дори вдига ръце.   Макар доброволците Бели Каски да твърдят, че преследват благородни цели и са готови да \"рискува живота си, за да спасят другите и да донесат надежда\" за Сирия, дейността им предизвиква противоречия и спорове. През юли сирийския президент Башар ал Асад заяви, че организацията е \"маска на фронта Ал Nusra\" и действа в Сирия като параван за терористичната групировка Ал Кайда.   Един от най-известните скандали около тази организация дойде, когато няколко руски медии -включително RT-опровергаха \"постановката\" на Белите каски, при предполагаемата химическа атака в Дума (Сирия) на 7 на април.   Хасан Диаб, едно от децата, които се появяват във видеоклипа на организацията, казал на баща си, че на присъстващите давали вода, за да запишат сцената и че никой нямал симптоми на химическа атака. Малкият Хасан получил ориз, фурми и бисквитки в замяна на участието си в снимките.", "date": "2018.09.23", "title": "SANA пусна видео как Белите каски инсценират химическа атака в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387556-%D0%B7%D0%B0%D1%89%D0%BE-%D0%B8%D0%B7%D0%B1%D1%83%D1%85%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8%D0%B9%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "През 1923 г. в България избухва Септемврийското въстание, което цели свалянето на управлението на Демократичния сговор, който взема властта след Деветоюнския преврат. Въстанието е организирано от БКП и под натиска на Комунистическия интернационал, който е известен със съкращението Коминтерн или Трети интернационал. Той обединява комунистическите партии в целия свят, за които основната идеология е марксизмът-ленинизмът. Третият интернационал съществува от 1919 до 1943 г., с щабквартира в Москва. Коминтернът има за цел да мобилизира и финансира комунистическите партии в света за световна революция, за ликвидиране на капитализма и установяване на диктатура на пролетариата в целия свят. Председател на Коминтерна е Григорий Зиновиев. Председател на българската му секция е Георги Димитров. Във въстанието се включват леви земеделци и анархисти. То цели “установяване на работническо-селско правителство” в страната. Българската марксистка историография нарича събитието “Септемврийско въстание”, а съвременната историография – “Септемврийски бунтове”. Към Деветоюнския преврат и Юнското въстание БКП заема позицията на неутралитет и нарича събитията “борба за власт между градската и селската буржоазия”. Димитър Благоев и Тодор Луканов смята, че в България не са назрели условията за революция, още повече че БКП е парламентарно представена с 16 депутати и е втората политическа сила след БЗНС. Благоев се противопоставя на прибързаните революционни действия на левите комунисти в БКП и се опасява партията да не изпадне в изолация. Някои партийни организации се обявяват за противодействие на преврата и дори се включват в Юнското въстание.  Коминтернът осъжда неутралитета на БКП и дава указания за организирането на въстание и обща стачка. За да приведе в изпълнение това решение, в България пристига Васил Коларов, който се налага над част от ръководството на партията, което не приема решението. От 5 до 7 август 1923 г. са проведени заседания на ЦК на БКП, на които младите дейци на партията начело с Димитров и Коларов, подкрепяни от Коминтерна, надделяват в полза на организирането на ново въстание. Създаден е единен комитет за военнотехническа подготовка на въстанието като орган на ЦК, ръководен от Коста Янков. В основата на този курс е стремежът на Съветския съюз да се организира световна революция и в Европа да се създадат социалистически републики. Правителството получава информация за подготвяното въстание и на 12 септември организира акция за предотвратяването му; арестувани са около 2 хиляди дейци на БКП, щабът на въстанието в София е ликвидиран. Като реакция на арестите въстания избухват стихийно по места, най-напред в Мъглиж. На 20 септември е свикана среща на ЦК на БКП, на която въпреки съпротивата на привържениците на легалната дейност, е взето решението въстанието да бъде обявено на 22 срещу 23 септември. Димитров и Коларов избират за своята дейност Северозападна България. Планът предвижда въстанието да бъде масово във Врачански окръг, след което да се сформира въстаническа армия, която да превземе София. Целта на въстанието, която е прокламирана, не е смяната на държавния строй, а “установяването на работническо-селско” правителство. Въстаническите действия най-напред започват в село Мъглиж, Казанлъшко, на 13 срещу 14 септември. Към въстаниците се включва и организацията от село Голямо Дряново. Въстаналите завземат двете села, но не са подкрепени от партийните организации в съседните населени места, които решават да чакат официалното обявяване на въстанието. Няколко часа след началото на въстанието в Мъглиж, те се оттеглят в планините. На 12 септември в Стара Загора е създаден комитет, който решава в окръга да се вдигне въстание на 19 срещу 20 септември. Въстанието започва в Стара Загора в уреченото време, но бързо е смазано от правителствените части. По същото време се вдига и Нова Загора; въстаниците почти овладяват града и цялата околия. На 19-20 септември въстават села около Чирпан; направен е неуспешен опит за завземането на града. Въстанието в Бургаско се проваля. Правителството мобилизира войскови части за потушаване на въстанието в Старозагорско; упорити боеве се водят за Мъглиж, Енина и Шипка. На 22 септември революционният комитет в състав Димитров, Коларов и Гаврил Генов обявява въстанието. На 23 септември сутринта е завзет град Фердинанд, днес Монтана. Правителството изпраща войскова част там и тя отблъсква въстаниците от града. Въстаническа дружина начело с Георги Дамянов отблъсква войската и завзема отново града. Въстанието избухва почти във всичките села в околностите на Фердинанд, Оряхово, Берковица, Бяла Слатина и Лом. На 24 септември въстаниците изтласкват от Берковица войсковите части и завземат града. Един ден по-рано въстанически сили нападат Лом и завземат голяма част от него. Въстанически позиции са разположени в прохода Петрохан. Във Врачанско, Видинско и Белоградчишко въстават само отделни села. Правителството на А. Цанков обявява военно положение на 22 септември и мобилизира големи военни части за потушаване на въстанието. Срещу въстаналите се сражават и цивилни доброволци, наречени шпицкоманди – паравоенни формирования, чието име идва от острите върхове на обувките, които носят. Ръководството на въстанието също обявява военна мобилизация за създаването отряди на работническо-селската власт, създават се и транспортни и снабдителни отряди в овладените от въстанието райони. На помощ на конния полк и въоръжените от властта цивилни в Лом, обкръжени от въстаниците, е изпратено подкрепление от Видинския гарнизон. Силите на въстаниците са подпомогнати от едно оръдие под командването на поп Андрей. След тридневни улични боеве правителствените сили отблъскват въстаниците от Лом. На 25 септември под ръководството на Гаврил Генов въстаниците нападат войсковите части при гара Бойчиновци, които се насочват в тила на въстанието във Фердинанд, и след ожесточено сражение ги разбиват. Бойният дух на въстаниците е повдигнат и те се насочват към Враца, но са отблъснати в сражение с правителствената армия. Въстанически сили са разбити при Брусарци след бой с частите на Видинския гарнизон. По това време е преодоляна съпротивата на въстаниците в Петроханския проход. Многобройна армия напредва към Фердинанд и Берковица. За да спаси въстаниците, революционният комитет на въстанието дава заповед за отстъпление към Югославия. На 27 септември правителствените части влизат във Фердинанд. На 28 и 29 септември се водят откъслечни боеве между отстъпващите въстаници и армейските части. В Пловдив местното население не подкрепя въстанието и то не избухва.  В Пазарджишко въстават някои села, сред които Мухово и Лесичево. На 24 септември въстаниците безуспешно атакуват гара Саранбей. София също не подготвя избухването на въстание. Организиран е военноревюлюционен комитет с членове Антон Иванов, Димитър Гичев и Тодор Атанасов, но те са арестувани още на 21 септември. Въстанието избухва ограничено в Ихтиманско и Самоковско, в отделни села около София и Пирдоп. Завзети са Ихтиман и Костенец, но въстаниците бързо са разгромени от правителствените части, дошли от София. Преди въстанието между БКП и ВМРО е сключено споразумение, според което БКП не бива да вдига въстание в Пиринско, а ВМРО няма да пречи на подготовката му в други части на страната. БКП обаче не спазва споразумението. Разложка околия въстава; въстаниците са ръководени от Владимир Поптомов. На 23 септември въстаниците завземат Разлог. ВМРО се намесва на страната на правителството. Въстания избухват в отделни села в Търновско, Шуменско и Бургаско. Арестите на видни комунисти преди избухването на въстанието водят до слаба организация на въоръжените действия. Много комунисти в страната не приемат идеята за въстанието с ентусиазъм. То не избухва в големите промишлени центрове – София, Варна, Бургас, Пловдив, където са съсредоточени повечето от привържениците на БКП. Така правителството използва големите войскови части срещу въстанието в селските райони. Въпреки че повечето войници произлизат от бедни семейства, като цяло армията е на страната на правителството. След потушаването на въстанието правителствени части, ВМРО и шпицкоманди извършват масови изстъпления във въстаналите райони. Зверствата са най-големи край Фердинанд. Избити са комунисти, земеделци и хора, не участвали във въстанието. Според историографията при социализма загиналите са 30 хиляди души, според книгата “Звезди във вековете” във въстанието и при репресиите след него са загинали 841 въстаници. Според историка Георги Марков жертвите са около пет хиляди души. В сраженията край Фердинанд да убити 337 души, извършени са масови разстрели в Септемврийци, Вършец, Берковица и Фердинанд. Септемврийското въстание дава възможност на правителството на Цанков да се представи пред Европа като борец срещу комунистическата опасност и пледира за смекчаване на някои от военните ограничения, наложени на България с Ньойския договор.     Българската комунистическа историография разглежда правителството на Цанков като фашистко, а Септемврийското въстание окачествява като първото антифашистко въстание в Европа. След десети ноември 1989 г. повечето български историци отказват да определят режима на Цанков като фашистки.     Според английския историк Ричард Крамптън още в замисъла си въстанието е безперспективно, защото дори комунистите да бяха взели властта, “западните сили биха разрешили на съседните държави да съборят едно болшевишко правителство в София, както стана в Будапеща през 1919 г. През 1963 г. на Септемврийското въстание е наречено село Сараньово, което оттогава се нарича Септември.    Поемата “ ” на   Романът “Хоро” на Антон Страшимиров  Стихосбирката “Пролетен вятър” на Н. Фурнаджиев  Сборникът “Жертвени клади” на Асен Разцветников  Сборникът с разкази “Ръж” на Ангел Каралийчев", "date": "2018.09.23", "title": "Защо избухна Септемврийското въстание в България"}
{"url": "http://www.classa.bg/%D1%81%D0%B2%D1%8F%D1%82/item/387557-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BA%D1%8A%D0%BC-%D0%B4%D0%BE%D0%BB%D0%B0%D1%80%D0%B0-%D0%BF%D0%B0%D0%B4%D0%B0-%D0%BC%D0%BD%D0%BE%D0%B3%D0%BE-%D1%80%D1%8F%D0%B7%D0%BA%D0%BE-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": " от САЩ нови санкции водят до рязък спад на доверието към доларовата система и към самия долар. Това бе обявено в петък от външния министър на Русия Сергей Лавров, коментиращ включването в санкционните списъци на САЩ в четвъртък на 33 руски лица и компании. „Що се отнася до обявените от САЩ нови санкции по отношение на руските физически и юридически лица, то ние вече престанахме да се чудим. Конкретно по отношение на компания „Сухой“, завода в Комсомолск на Амур – тази санкции, разбира се, са поредната проява на нечистоплътна конкуренция.  За пореден път ние се убеждаваме, че доларовата система се е дискредитирала напълно и доверието към долара пада много рязко“ , заяви той.    ", "date": "2018.09.23", "title": "Сергей Лавров: Доверието към долара пада много рязко в резултат на санкциите на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387558-%D0%B7%D0%B0%D1%87%D0%B0%D1%82%D0%B8%D0%B5-%D0%BD%D0%B0-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B9%D0%BE%D0%B0%D0%BD-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B8-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "    В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица. Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра.     Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето. Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал: - Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен! Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела: - По какво ще узная това? Аз съм стар, па и жена ми е в напреднала възраст. Ангелът му заявил: - Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си! Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение. След като изминали дните на службата, Захарий се върнал у дома си. Скоро Елисавета заченала. Благочестивите съпрузи топло благодарили на Бога, че проявил към тях тази велика милост. Като прославяла Бога, Елисавета си казала: - Тъй ми стори Господ в дните, в които ме погледна милостиво, за да снеме от мене укора между човеците. На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа. Светата Дева запитала: - Как ще бъде това, когато аз мъж не познавам? Небесният пратеник й отговорил: - Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума! Смирено и благоговейно светата Дева казала: - Ето рабинята Господня; нека ми бъде по думата ти. Тогава ангелът си отишъл от нея. Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас: - Благословена си ти между жените, и благословен е плодът на твоята утроба. И откъде ми е това – да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа. Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен: - Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него! Света Дева Мария останала при Елисавета около три месеца. И след това се върнала у дома си. Когато настъпило времето, Елисавета родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала: - Не, а да се нарече Йоан. Отгде е знаела Елисавета, че детето трябва да се казва Йоан? – Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: “Йоан му е името”. В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал: - Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира. Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си: - Какво ли ще бъде този младенец? А младенецът растял и крепнел духом... В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус. Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля.", "date": "2018.09.23", "title": "Зачатие на св. пророк Йоан Предтеча и Кръстител Господен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387560-23-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "867 г. - Василий I Македонец извършва преврат, като убива император Михаил III и заема византийския императорски трон.   1122 г. - Папа Каликст II и император Хайнрих V сключват Вормски конкордат, с което се прекратява Борбата за инвеститурата.   1821 г. - Град Триполица в Гърция е превзет и около 30 000 мюсюлмани са избити по време на Гръцката война за независимост.   1846 г. - Германският астроном Йохан Готфрийд Гал открива планетата Нептун, използвайки математическите предположения на френския математик Юрбен Льоверие.   1868 г. - Пуерто Рико обявява независимост.   1875 г. - 15-годишният Уилям Бони (Били Хлапето) - легендарен американски престъпник, е арестуван за първи път.   1902 г. - Избухва Горноджумайското въстание.   1912 г. - Балканската война: С указ на цар Фердинанд I е формирано Македоно-одринско опълчение начело с генерал Никола Генев и с началник-щаб майор Петър Дървингов.   1923 г. - В България започва Септемврийското въстание.   1932 г. - Създадено е Кралство Саудитска Арабия.   1932 г. - Излиза първият брой на списание Пламък.   1943 г. - Втора световна война: Създадена е т.нар. Република Сало.   1944 г. - Към РМС е създадена детско-юношеска организация, наречена по-късно Димитровска пионерска организация \"Септемврийче\".   1947 г. - В Софийския централен затвор е изпълнена смъртната присъда на земеделския лидер Никола Петков.   1948 г. - България отправя молба до ООН за членство в организацията.   1955 г. - В Лондон е подписана спогодба за уреждане финансовите задължения на Народна република България към Великобритания.   1963 г. - Куба се присъединява към ЦАОП (Централноамерикански общ пазар).   1973 г. - Хуан Перон е избран за втори път за президент на Аржентина, след като през 1955 г. е свален чрез държавен преврат.   1975 г. - В курортният комплекс \"Албена\" започва XX конгрес на Международната асоциация на кинопрегледите и кинохрониките.   1982 г. - Завършва посещението на генералния секретар на ЦК на ЧКП и президент на Чехословакия Густав Хусак в Народна република България. Подписани са основни насоки за задълбочаване на икономическото и научно-техническото сътрудничество между двете страни.   1983 г. - Държавата Сент Китс и Невис става член на ООН.   1996 г. - С решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка.   1999 г. - По време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС.   2002 г. - Излиза първата публична версия на уеб-браузъра Mozilla Firefox (\"Phoenix 0.1\").   2003 г. - В резултат на енергиен срив няколко милиона граждани на Дания и Швеция остават за 2 часа без електрически ток.   2006 г. - Ежегодният Парад на любовта се провежда в Сан Франциско .  ", "date": "2018.09.23", "title": "23 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387559-%D0%B8%D1%81%D0%BF%D0%B0%D0%BD%D0%B8%D1%8F-%D0%BD%D0%B0%D0%BC%D0%B0%D0%BB%D0%B8-%D0%B4%D1%8A%D0%BB%D0%B3%D0%B0-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5", "text": "Европейският механизъм за стабилност (ЕМС) прие в четвъртък нова вноска на Испания от 3 000 милиона евро, съответстваща на \"спасяването\" на испанската банкова система между декември 2012 г. и февруари 2013 г.   Изпълнителният директор на ЕМС Клаус Релинг заяви, че тези плащания, направени от Испания, \"допълнително засилват доверието на инвеститорите в испанската икономика\", както се казва и в изявление на испанското министерство на икономиката.   Това е деветото доброволно плащане, извършено от Испания при връщането на заема и третото досега през 2018 г. Изпълнителната власт на Мариано Рахой възстанови 2 000 милиона евро през февруари и още 3 000 през май. Като цяло Испания вече е върнала 17 600 милиона от 41 300 получени, така че понастоящем остава задължение от 23 700 милиона.   Икономистът Сантяго Ниньо Бекера публикува туит, в който според изчисленията му, всеки испанец е допринесъл за спасяването на финансовите институции \"за сега, с 912 евро, които почти със сигурност няма да се възстановят\".   Други потребители на социалната мрежа са като цяло са скептични относно пригодността на това спасяване и песимистични за възможността за възстановяване на парите.   Не липсват послания, които поставят под съмнение какво би станало, ако спасяването не се бе случило, подозирайки, че може би последствията биха могли да бъдат още по-лоши.", "date": "2018.09.23", "title": "Испания намали дълга за спасяване на банките"}
{"url": "http://www.classa.bg/%D1%81%D0%B2%D1%8F%D1%82/item/387552-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B4%D0%B0%D0%B2%D0%B0-%D0%BD%D0%B0-%D1%81%D1%8A%D0%B4-%D0%B1%D0%B8-%D0%B1%D0%B8-%D1%81%D0%B8", "text": "Президентът на Украйна Петро Порошенко е подал съдебен иск в британски съд срещу медийната корпорация Би Би Си във връзка с публикуването на материал, в  който се твърди, че украинският лидер е платил 400 хиляди долара за среща с колегата си от САЩ  Доналд Тръмп, пише Дейли Телеграф, позовавайки предоставени по случая документи.     През май тази година, британската медийна група Би Би Си, позовавайки се на източници, запознати с обстоятелствата на сделката в Киев, съобщи, че адвокатът на президента на САЩ Майкъл Коен, получил от посредници, действащи от името на Порошенко, най-малко 400 хиляди долара, за да му уреди среща с Тръмп по време на посещението на украинския лидер в Съединените щати. Според данни на източника на Би Би Си, Порошенко е искал да се създаде неформален канал за информация с Тръмп. Материалът все още е на сайта на корпорацията, посочва РИА Новости. В жалба, подадена в британския съд, адвокатите на украинския президент отхвърлят тези изявления и заявяват, че публикуването на въпросния материал “сериозно уврежда” репутацията на Порошенко и “причинява загриженост и объркване”. Както се посочва в документа, британската компания “няма доказателства за извършване на плащания или тайни преговори”. Според адвоката на Порошенко, Би Би Си е публикувала „тези много сериозни и клеветнически твърдения, независимо от факта, че тези, за които се твърди, че са замесени в случая, на няколко пъти заявиха пред репортери, че това не е вярно, че не е имало плащания и тайни преговори”.  Защитата на Порошенко подчертава, че дори след жалбата на украинския лидер корпорацията е отказала да публикува извинение. От Би Би Си отказват да коментира тази информация, заявявайки, че не разглеждането на случая продължава.", "date": "2018.09.23", "title": "Порошенко дава на съд Би Би Си"}
{"url": "http://www.classa.bg/%D1%81%D0%B2%D1%8F%D1%82/item/387553-%D0%B7%D0%B0%D1%89%D0%BE-%D0%B2-%D0%BB%D0%B8%D1%82%D0%B2%D0%B0-%D0%BD%D0%B5-%D0%B8%D1%81%D0%BA%D0%B0%D1%82-%D1%87%D1%83%D0%B6%D0%B4%D0%B5%D0%BD%D1%86%D0%B8", "text": "Картината е позната. Като повечето балтийски страни, и Литва страда от масово изтичане на родна работна ръка. На гастарбайтерите от Украйна и Беларус обаче не се гледа с добро око. Ето защо.           \"Помощ! На балкона има ранен чужденец.\" Този сигнал постъпва на телефона на спешната помощ в Литва. Мъжът, подал сигнала, разказва още, че вижда дим от съседното жилище. Когато полицията и екип на бърза помощ пристигат, наистина откриват на балкона ранен мъж и едно мъртво тяло. Друг мъж на съседния балкон е с прорезни рани. Това се случва в Каунас - втория по големина литовски град. Драмата се разиграла в горящо жилище на третия етаж в 9-етажна сграда от времето на социализма. Скоро полицията открива и заподозрян: украински строителен работник. След запой с други украинци между тях избухнала разправия за пари, която завършила с кървава баня и пожар. В Литва, където убийствата са рядкост, случаят предизвика широк обществен интерес. Но тук не става въпрос толкова за убийството на един украински гастарбайтер, колкото за бъдещето на Литва и нейната идентичност.   Населението намалява   През 1991 година, когато Литва става самостоятелна държава, напускайки Съветския съюз, населението й е 3,7 милиона души. Днес то е спаднало до 2,8 милиона и продължава да намалява. От 2004 година, когато Литва беше приета в ЕС, много литовци напускат страната в търсене на по-добре платена работа в чужбина. Най-предпочитаните от тях дестинации са Великобритания, Ирландия, Норвегия и Германия. Според някои социолози, до 2050 година населението на страната ще се стопи до 2 милиона души. В другите балтийски страни картината е същата.   Строителството и логистиката в Литва разчитат най-вече на чужда работна ръка   Бизнесът вече реагира на тази тенденция - опитва се да привлича работници от Украйна и Беларус. Особено след анексирането на Крим от Русия през 2014 и заради конфликта в Източна Украйна броят на гастарбайтерите от тези две страни постоянно нараства. През първото полугодие на 2018-а броят на украинците, получили временно разрешение за пребиваване в Литва, се е увеличил с 50 процента спрямо същия период на миналата година. От Беларус също са пристигнали с 20 процента повече хора, при руснаците увеличението е с 8 на сто. Само че много чужденци работят в страната и без официално разрешение - като 38-годишния украински масажист Ярослав, който редовно пътува като \"турист\" до литовската столица Вилнюс. Пред ДВ той разказва, че за един час масаж в Литва можел да изкара до 70 евро, но дори и да вземал по10 или 20 евро на час, това пак били добри пари за него. Да се върнат емигриралите литовци?   И точно в това са състои проблемът, казва Ларинас Качиунас, депутат от дясноцентристката опозиционна партия \"Съюз за отечеството\" - литовските християндемократи. \"Гастарбайтерите подбиват заплатите. Те вършат дейности, които биха могли да изпълняват и литовците. Само че нашите сънародници напускат страната, за да си търсят щастието някъде в Норвегия или Великобритания\", възмущава се той.   \"Гастарбайтерите подбиват заплатите\", смята Ларинас Качиунас   С това не е съгласна Неря Путинайте, професор по филисофия във Вилнюския университет и бивша зам.-министърка на науката и образованието. \"Няма научни данни, които да доказват, че украинците и беларусите отнемат работните места на литовците\", казва тя и припомня, че литовците напускат страната от 15 години, откакто тя е в ЕС, т.е. когато в страната все още не е имало никакви украинци. Путинайте не вярва емигриралите литовци някога да се върнат. Тя отбелязва също, че като цяло литовците не желаят прекалено много чужденци в страната си.   Защита на идентичността   Същия манталитет имат и много други народи в Централна и Източна Европа, които в миналото са били потискани и са се приучили да оказват съпротива. А това кара литовците днес по-добре да пазят своята идентичност и държавност, казва социологът Владас Гайдис. Той обаче е убеден в едно: ако в страната нахлуят много мигранти от страни извън Европа, това ще накара Литва да направи завой към националсоциализма. С това са съгласни също консервативният депутат Качиунас и либералната философка Путинайте. Този сценарий обаче е малко вероятен. \"Хората от Средния Изток и от Африка намират живота в Литва за прекалено суров - студено е, социалните плащания са ниски, почти няма общности, с които тези хора да живеят. Има само няколко ресторанта, предлагащи ястия от тяхната кухня\", казва под сурдинка служител на вътрешното министерство. Защо тогава да идват при нас, се пита той. Засега не изглежда темата да поляризира литовците. Но ако страната продължи да губи човешки ресурси заради по-добрите икономически условия в други държави, темата може и да влезе в дневния ред на политиците.", "date": "2018.09.23", "title": "Защо в Литва не искат чужденци"}
{"url": "http://www.classa.bg/%D1%81%D0%B2%D1%8F%D1%82/item/387554-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%B4%D0%B5%D0%B1%D0%BD%D0%B0%D1%82-%D0%B8-%D1%81%D0%BB%D1%83%D1%88%D0%B0%D1%82", "text": "\"Забравете Виена и Берлин. Брюксел е новото гнездо на шпионите в Европа днес\" - пише изданието \"Политико\" в обширна публикация за тайните служби и центровете на шпионажа в наши дни.           Нарастващата роля на Брюксел като седалище на Европейския съюз и НАТО превръща белгийската столица в мишена за чуждестранните тайни служби, посочва \"Политико\" в обширна статия под заглавие \"Брюксел - градът на шпионите\". Ето по-важните моменти от публикацията: Печатните медии във Великобритания осъмнаха неотдавна със заглавия, отнасящи се до подозренията на европейските власти за таен шпионаж от страна на Обединеното кралство, свързан с плановете за Брекзит. За мнозина в Брюксел това не е новина, тъй като следенето и подслушването на приятели и врагове в столицата на ЕС се оказва част от ежедневието и се смята за нещо нормално. За повечето чуждестранни разузнавателни служби Брюксел е мишена - заради факта, че там се намират седалищата на Европейския съюз и НАТО. За други африкански и близкоизточни служби за сигурност акцентът попада върху големите диаспори в Брюксел, които оказват влияние върху политиката на съответните държави. През месец юни тази година директорът на австрийското контраразузнаване Петер Гриндлинг обяви, че \"Брюксел е изместил Виена\", що се отнася до присъствието на \"така наречените тайни служби oт страни извън ЕС\". Шпионажът винаги се е приемал за даденост в Брюксел, но откакто важността на Европейския съюз нарастна и в града изникнаха нови и нови посолства, броят на разузнавачите в него също чувствително се увеличи. \"Студената война се завърна\", заяви преди време бивш агент от белгийските тайни служби и допълни, че в момента в Брюксел действат много повече шпиони, отколкото в годините преди падането на Берлинската стена. \"Най-много са китайците, американците, руснаците и мароканците\", твърди той, позовавайки се на правото да остане анонимен. Според него, в последните години на Службите за сигурност в Белгия дори се е налагало да молят някои чуждестранни агенти да напуснат страната, пише изданието.   Дипломатите в Брюксел са наясно, че всеки ден биват наблюдавани   Бившият американски посланик в Белгия Хауърд Гутман разказва, че нарастващият брой на чуждестранните разузнавания в страната е проблем за всички. Неговият офис, например, редовно е бил проверяван за подслушвателни устройства, а употребата на мобилни телефони в сградата е била строго забранена. \"Всички знаехме, че когато излезем отвън, все някой ни подслушва\", посочва пред изданието Хауърд Гутман. \"В резиденцията няма кой да се занимава с проверки за \"бръмбари\"...толкова много хора влизат и излизат от сградата, че няма как това да се предотврати. Просто трябва да приемеш, че руснаците и китайците слушат всяка твоя дума\", допълва Гутман. Любимите поводи на тайните служби да изпратят свои разузнавачи на терен са националните празници - това са случаите, в които дипломатите обикновено посещават посолствата за официални приеми. Според Гутман, аташетата, които придружават посланиците често пъти са агенти под прикритие. \"Заради Европейския съюз и НАТО, другите държави имат важни дипломатически и икономически мисии в Брюксел, с което създават благоприятна среда за всички шпионски агенции\", казва бившият служител на Брюкселското разузнаване, цитиран от изданието.   Америка не остава по-назад   Америка също не остава по-назад в шпионажа - през 2013 германското списание \"Шпигел\" съобщи, че документите на Едуард Сноудън разкриват, че американското контраразузнаване е провело операция по електронно подслушване на Европейските институции в Брюксел, както и на дипломатическите мисии във Вашингтон и Обединените нации. Две години по-късно списанието написа, че американските служби са се опитали да използват германски учреждения, за да шпионират други правителства, компании и институции, включително Европейската комисия. Европейската комисия, Европейският съвет, Европейският парламент и НАТО имат свои собствени служби за сигурност, чиято цел е да предотвратяват проникване в техните сгради и достъпа до важни документи. През 2003 г. в сградата на Европейския съвет бяха открити подслушвателни устройства, а белгийското разследване по-късно заподозря израелското правителство в извършване на шпионаж. Отговорните за сигурността предупреждават служителите на европейските институции да бъдат внимателни, когато говорят за работа извън офисите, защото \"има външни сили, които се опитват да получат достъп до данни\". Всяка шпионска служба има агенти в Брюксел   Според информация на бившия агент от Белгийското разузнаване \"всяка шпионска служба има агенти в европейската столица\", които следят за абсолютно всичко - от теми, свързани с енергетиката до отбраната, включително и политически въпроси свързани с миграцията. Чуждестранните разузнавачи по принцип работят под прикритие като дипломати и обявяват своето присъствие при пристигането си в Брюксел пред Държавната служба за сигурност. Докато международните институции се опитват да контролират какво се случва вътре в техните сгради, именно Белгийската държавна служба за сигурност се грижи за контраразузнаването в града, пише по-нататък изданието. В държава, известна с важните управленски структури, разположени на територията й, координацията между белгийските и европейските институции за сигурност на моменти не е на необходимото ниво, казват експертите. Проблем с персонала и ресурсите Белгийските власти също са изправени и пред редица други предизвикателства, особено след като Брюксел стана цел на ислямисткия тероризъм. Държавната служба за сигурност, която разполага с персонал от няколкостотин души, е отговорна за разследвания, свързани с тероризъм, шпионаж, разпространение на оръжия и организирана престъпност. \"Всички в момента са съсредоточени върху тероризма\", казва бившият агент на белгийските тайни служби, като допълва, че освен това в местното разузнаване съществува голям проблем с персонала, със средствата и с ресурсите. \"Фокусът върху тероризма не би трябвало да означава да се измества вниманието от кибершпионажа и отт класическия шпионаж\", заключава той. \"Когато не инвестирате в откриването на нови източници, губите своята разузнавателна позиция, която трудно да се възвръща след това\".", "date": "2018.09.23", "title": "Там, където шпионите дебнат и слушат"}
{"url": "http://www.classa.bg/%D1%81%D0%B2%D1%8F%D1%82/item/387555-%D0%B2%D1%81%D0%B8%D1%87%D0%BA%D0%BE-%D1%82%D0%BE%D0%B2%D0%B0-%D0%BD%D0%B0%D0%BF%D0%BE%D0%BC%D0%BD%D1%8F-%D0%B7%D0%B0-%D0%BD%D0%B0%D0%B9-%D0%BB%D0%BE%D1%88%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Полша иска американска дивизия на своя територия – и е готова да плати 2 млрд. долара. Тръмп смята поляците за най-добрите европейци, но ако им прати войски, всъщност ще постъпи напълно  противоположно на принципите си.           Анджей Дуда очевидно умее да ухажва самовлюбени домакини. По време на посещението си в Белия дом той намери най-точните две думи: „Форт Тръмп\". Зад тях се крие желанието на Полша да подслони американски войници – за дълго време и по възможност цяла дивизия. „Агресивното поведение на Русия\" създавало големи грижи на Полша, каза Дуда във Вашингтон. На същото мнение е и Доналд Тръмп. Президентът на САЩ смята, че тъкмо поляците са образцовите европейци. Те споделят неговите резерви към Москва, нямат доверие в многонационални съюзи, каквито са ЕС и НАТО, и на първо място биха предпочели да сключат директно военно споразумение с Вашингтон. И то не по приятелска линия, а срещу кеш. А това е музика в ушите на Доналд Тръмп, който смята, че западноевропейците – и най-вече германците – чрез НАТО паразитират на гърба на САЩ и получават безплатна закрила. В източния край на Европа Полша фактически е преден пост на ЕС във взаимоотношенията с могъщата Русия и в този смисъл открай време е особено загрижена за сигурността си. В хода на историята си Полша три пъти е била поделяна, после десетилетия наред беше васал на московските сърп и чук, а днес, в ерата Путин, непрекъснато е нащрек. Особено пък след анексирането на Крим. През януари 2017 година поляците ентусиазирано посрещнаха 3500 американски войници, които се настаниха край Жаган в Силезия заедно със своите 87 танка и 400 хамъра. Този ротационен контингент на всеки девет месеца се подменя с нови войници от НАТО, но все още е твърде недостатъчен, смятат поляците. Национално-консервативното правителство във Варшава иска трайно военно присъствие, а не ротационни корпуси. И най-вече: то иска американски войски. Един документ под заглавие „Предложение за трайно американско присъствие в Полша\" вече от някое време циркулира през ръцете на американски правителствени служители, конгресмени и експерти в мозъчните центрове. По конкретно става дума за една цяла танкова дивизия, за която Варшава е готова да плати до два милиарда долара. Бившият полски външен министър Радослав Сикорски казва в интервю за ДВ, че в Полша трябва да има авангард – нищо, че една дивизия едва ли ще може да спре евентуално руско настъпление.   Желае \"Форт Тръмп\" в Полша: полският президент Анджей Дуда на посещение във Вашингтон, 18 септември 2018   Политически Берлин следи дистанцирано, ако не и критично полските домогвания. Що се отнася до политиката за сигурност, „трайното военно присъствие на САЩ в Полша само ще увеличи напрежението между НАТО и Русия, казва в интервю за ДВ външнополитическият експерт на социалдемократите Ролф Мюцених. На сходно мнение е и депутатът от ХДС и бивш офицер в Генералния щаб Родерих Кизеветер. Според него, трайното стациониране на американски войски в Полша навярно ще бъде в нарушение на основните договорености между НАТО и Русия. Според тези договорености, по източните граници на НАТО не бива да бъдат разполагани сериозни военни сили. Не бива да бъдат разполагани трайно. Тъкмо тази формулировка по интерпретацията на НАТО означава, че военните сили могат да ротират през няколко месеца.   НАТО и договореностите с Русия от 1997   Засега Русия реагира сдържано на плановете за „Форт Тръмп\". Сваленият руски военен самолет над Средиземно море временно засенчи тази тема. По принцип обаче в Москва описват НАТО като заплаха за Русия. След като, подир анексирането на Крим, натовски войски бяха изпратени в Полша и в Балтийските държави, Кремъл използва повода, за да увеличи войските по своите западни граници. Включително и да стационира ядрени ракети „Искандер\" в ексклава Калининград. Всичко това напомня за най-лошите години на Студената война. Но плановете са едно, а фактите – съвсем друго. „Не мисля, че Пентагонът е особено въодушевен\", казва в интервю за ДВ военната експертка Хийтър Конли от Центъра за стратегически и международни изследвания CSIS. Тръмп смята Полша за „сърцето на Европа\", но ако реши да удовлетвори желанията на Варшава, Конгресът също ще има думата. Освен това едно евентуално двустранно военно споразумение между САЩ и Полша трябва много тясно да се координира и с НАТО. И най-късно в този момент в главната квартира на НАТО в Брюксел ще трябва да извадят от чекмеджето договореностите с Русия от 1997 година. Всъщност, ако внимателно се взрем в политическите приоритети на Доналд Тръмп, ще установим, че разполагането на войски по източната граница на Полша едва ли е сред тях. Сегашният американски президент предпочита САЩ да играят по-малка роля в Северноатлантическата организация – нека други да плащат повече, смята той. А ако изпълни искането на Варшава, ще се получи точно обратното: САЩ изведнъж ще поемат още по-голяма отговорност по източната граница на НАТО.", "date": "2018.09.23", "title": "Всичко това напомня за най-лошите години на Студената война"}
{"url": "http://www.classa.bg/%D1%81%D0%B2%D1%8F%D1%82/item/387551-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81%D0%B0-%D0%BF%D1%80%D0%B8%D0%B1%D1%80%D0%B0%D0%BB%D0%B8-%D0%B2%D1%87%D0%B5%D1%80%D0%B0-%D1%86%D0%B5%D0%BB%D0%B8%D1%8F-%D0%B7%D0%BB%D0%B0%D1%82%D0%B5%D0%BD-%D1%80%D0%B5%D0%B7%D0%B5%D1%80%D0%B2-%D0%BD%D0%B0-%E2%80%9C%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D", "text": "22 тона злато и $ 3 милиарда кеш, крадени преди това от талибаните от сирийските банки  е била проведена съвместно от руските военновъздушни сили и сухопътни спецназовци на територията на сирийската провинция Идлеб, където руснаците са прихванали въпросния \"златен\" конвой на джихадистите и директно са им прибрали мангизитеВпоследствие, бойци от Силите за специални операции са \"провелипрочистване\" на територията, на която е бил прихванат конвоя – в непосредствена близост до турската граница/ и накрая златото и кеш-а са били транспортирани с бойни и транспортни хеликоптери до руската военновъздушна база \"Хмеймим\", откъдето ще бъдат върнати обратно на сирийското правителство. Цялата операция е продължила повече от 13 часа.        ", "date": "2018.09.23", "title": "Руснаците са прибрали вчера целия златен резерв на “Ислямска държава”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387542-%D1%81%D1%80%D0%B0%D0%BC%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5", "text": "Топ дизайнерката Мегз е загубила девствеността си едва на 17 години. Това разкри самата тя в своя профил в социалната мрежа \"Инстаграм\", след като отговори на въпрос на феновете си. Един от най-интересните въпроси, зададени към амбициозното миньонче беше на колко години е правила секс за пръв път. Ето какво сподели брюнетката: \"Бях на 17. Мегз не съществуваше. И бях истински влюбена.      От онези обсебващи връзки, в които се ревнувате ако друг ви погледне и живеете, за да се целувате след училище\". Каканашева даде и съвет на младите си последователи, че това е изключително важно решение и че не трябва да бързат: \"Не го правете само защото е модерно или защото всичките ви приятели вече са го правили. Това се случва само веднъж в живота и до голяма степен ще оформи базисната ви сигурност по време на секс и във връзките изобщо\".", "date": "2018.09.23", "title": "Срамен разказ от първо лице"}
{"url": "http://www.classa.bg/%D1%81%D0%B2%D1%8F%D1%82/item/387543-%D0%BA%D0%BE%D0%B9-%D0%B5-%D0%BF%D0%BE-%D0%B1%D1%8A%D1%80%D0%B7-%D1%82%D0%B5%D1%81%D0%BB%D0%B0,-%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82,-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%B8%D0%BB%D0%B8-%D1%84%D0%BE%D1%80%D0%BC%D1%83%D0%BB%D0%B0-1", "text": "В рамките на фестивала Teknofest, на летище в Истанбул (Турция), бе проведен грандиозен тест за скорост, между мотоциклет, два суперавтомобила, един от Формула 1, една Tesla, частен самолет и изтребител.   На 400 м писта се състезаваха спортен мотоциклет Kawasaki H2R, Lotus Evora GT 430, Aston Martin New Vantage, Ред Бул Формула 1, Tesla Model S P100DL, един изтребител F-16 и самолет Challenger 605.   Предизвикателството беше спечелено от мотоциклета Kawasaki, управляван от турския пилот Kenan Sofuoglu. Спортистът покри разстоянието за 9,254 секунди на мотоциклета, чиято крайна скорост бе 402 километра в час.   Малко след това бе Формула 1 на Ред Бул, докато изтребителят пресече финала трети. F-16 беше последван от Tesla, Aston Martin, Lotus Evora и частния самолет.", "date": "2018.09.23", "title": "Кой е по-бърз: Тесла, мотоциклет, изтребител или Формула 1?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387544-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B2%D0%B5%D0%BD%D0%B4%D0%B5%D1%82%D0%B0", "text": "Инцидентът е станал през нощта в в близост до жилищната сграда в руския град Волгоград като фотографиите на необичайно изглеждащата с пяна автомобил Skoda Kodiaq се появиха в социалните мрежи и предизвикаха множество коментари.   Неизвестни злосторници, под прикритието на тъмнината в нощните часове, са запълнили с монтажна пяна всички отверстия на колата. Кодиакът е съвсем нов, а цените за този модел при дилърите започват от около 18 хил. евро.     С какво е ядосал собственикът на шкодата хулиганите, само можем да гадаем. Според повечето коментари в мрежата, най-вероятно той е бил наказан за неправилно паркиране, или е дължал пари на някого.     Има и потребители в интернет, които пишат ехидно: \"за зимата са го подготвили, за да не духа\", \"трябва да го направя на бившия си\", \"най-вероятно, провинението му не е много тежко, иначе кой знае какво щяха да му направят, а това е така - за предупреждение...\" Каквато и да е причината,  наказанието си е брутално: малко вероятно е сега да бъде възможно да се почисти пяната без да се повреди боята.", "date": "2018.09.23", "title": "Брутална вендета!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387545-%D0%B4%D0%B5%D0%B2%D0%BE%D0%B9%D0%BA%D0%B0-%D0%B1%D0%B5%D0%B7-%D0%B7%D0%B0%D0%B4%D1%80%D1%8A%D0%B6%D0%BA%D0%B8", "text": "Компаньонките тръгнаха на турне в цялата страна и основно в малките провинциални градове. Това показва проверка в различни сайтове за предлагане на платени сексуални услуги, пише \"Монитор\". Според обявите, момичета, които са основно от големите градове, са започнали да обикалят и малките общини, където се задържат по около седмица, след което отново тръгват на турне. В много от обявите дори са публикувани графици за градчетата, където момичетата ще останат. Така например Палавата Сиси ще остане в Ловеч около седмица в датите между 20 и 27 септември, след което ще мине през Плевен и Русе, после ще акостира във Варна, а след това ще се върне за началото на зимата в София. Подобно на Палавата Сиси и много нейни колежки са предприели гастрол из всички градове в страната. Според запознати това се прави по основно две причини. Първата е, те да не бъдат засечени от полицията, а втората, да не омръзнат на клиентите си и постоянно да има нови желаещи, които да платят за услугите им. „Стационарната работа е смърт за бизнеса. Когато веднъж си бил с една жена, рядко желаеш да повториш, особено когато е платено. Заради това момичетата обикалят градовете. Малко ни е обидно, че ни сравняват с цирк, но все пак това си е бизнес, който ни носи пари, и ние трябва да правим максималното, за да изкарваме повече. Най вече когато и момичетата го правят по тяхно желание\", обясниха запознати. По думите им почти всички компаньонки правят подобни гастроли. Това се потвърждава и от хилядите обяви, в коментарите под които са пуснати графици по дати с градовете, в които момичетата ще бъдат.      Цените не търпят промени въпреки дестинациите. Те са твърди. Започват от 80 лева на час и стигат до завидните 800 лева за 60 минути. Последната тарифа обаче е единствено за млади девойки, които предлагат всички екстри и „нямат никакви задръжки в секса\". За да се видят обаче всички отзиви за девойките и да се добие реална представа за възможностите им, е необходимо да се прати есемес за достъп до всички данни на сайта. Той струва минимум 5 лева. С него могат да се видят и точните адреси, където се помещават девойките. Това не ги притеснява, тъй като по думите им полицията рядко ги закачала. Дори се надявали скоро и професията им да се легализира.      Според информация на „Монитор\" от известно време е сформирана група от няколко министерства и агенции, които обмислят за пореден път как да вкарат под някакъв контролен режим проституцията у нас. Според последните предложения, които се прокрадват в кулоарите на парламента в последната година, е родните жрици да плащат годишен лиценз, за да могат легално да работят, а дейността им да се контролира от държавата. Освен лиценза се предвижда и налог от 10 процента от печалбата на момичетата. В законопроекта е заложена идеята да се ограничат районите, в които може да се предлага платена любов. Проститутките ще обслужват клиенти само в определени места - извън центъра и далеч от училища и обществени сгради. Работна група дори разсъждава около списването на текстовете. Кога обаче те ще бъдат внесени и дали ще бъдат приети, не е ясно. Това е поредния път, в който различни представители от парламентарни групи се опитват да легализират платената любов, за да стане тя по-безопасна и контролирана от държавата, което ще намали и трафика на жени за бели робини, както и склоняването към проституция. Предложенията обаче често срещат отпор заради опасността, че платените ласки подтикват все повече млади момичета и момчета да тръгнат по пътя на лесните пари.  ", "date": "2018.09.23", "title": "Девойка \"без задръжки\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387546-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%8F-%D1%81%D1%8A%D0%B1%D0%BB%D0%B0%D0%B7%D0%BD%D0%B8", "text": "Мъж от Флорида, който позирал като домакиня, за да привлича мъже в дома си, се призна за виновен, че правил секс касети с 150 неподозиращи мъже и ги качвал на порнографски сайтове. Брайън Денмустие, 32-годишен, се призна за виновен в две обвинения в незаконно прихващане на устни съобщения в четвъртък.      Денмустие беше арестуван през юли, за това, че е правил незаконно заснемане на сексуални актове за порнографски сайт, според Маями Хералд.      От 150-те мъже, поне 80 от тях не са знаели, че Денмустие ги записва. Денмустие използвал потребителското име \"susanleon33326\" на сайт, който сам създал, наречен StraightBoyz.net.      Прокурорите изброили три жертви по обвинителен акт, свързан с уебсайта, който обещали видеоклипове на гейове, които примамвали хетеросексуални мъже да правят секс. Мъжете във видеоклиповете били с тъмни очила.      На снимките в Туитър страницата на Денмустие се вижда, че носи перуки, грим, чорапогащи, токчета и рокли, докато се подготвял за опитите си с различни мъже.      В една снимка той носи леопардов сутиен, за прашки и обувки с червени токчета и черни чорапогащи. Денмустие е заплашен от затвор до 10 години.      Три от обвиненията срещу него ще бъдат свалени като част от неговата сделка с прокуратурата. Уеб сайтът му вече не работи, но няколко видеоклипа все още могат да се видят на други порно сайтове.", "date": "2018.09.23", "title": "Похотлива домакиня съблазни..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387547-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Оставете всичко да се развива от само себе си, само така, има надежда, да решите много проблеми. Твърде голямо значение придавате на много неща, а не си струва. В личния си живот, трябва да слушате повече съветите на приятелите си. Безразсъдството ви, може сериозно да засегне връзката с близък човек. ТЕЛЕЦ ( 21 април - 21 май )  Трябва да живеете и да се радвате на момента. През последните дни, сте извършили такава огромна работа, че сега може да си позволите да си починете. Отидете в кафене, сред природата или посетете приятели. Освен това и здравето ви е добро. Що се отнася до парите, те ще бъдат достатъчни за всичко, което планирате. БЛИЗНАЦИ ( 22 май - 21 Юни ) Препоръчително е днес, бавно и спокойно да обсъдите домашните въпроси с членовете на семейството си. Намерете обективен отговор на всичко, което ви вълнува. В личния живот, направете пауза и анализирайте миналите събития. Колкото по-наблюдателни и по-търпеливи бъдете, толкова по-бързо ще намерите решения в областта на финансите.   РАК ( 22 юни - 23 юли ) Предстои ви, спешно да решавате жилищни проблеми и спорове с роднини. Купуването на собствено жилище, което толкова дълго сте искали, ще стане приоритет . Не отравяйте живота си със съмнения относно избраника си, а открито говорете с него. Вечерта ви очаква неочаквано обаждане от приятел. ЛЪВ ( 24 юли - 23 август ) Днес, ще решите да вложите всичките си средства в покупки. Безразсъдството няма да свърши добре, дори ако придобиете желаното нещо. Изненада е възможна от лице, с което сте работили дълго време. Това може да бъде не само покана за среща, но и любовно обяснение. Ако сте готови за това, просто се усмихнете. ДЕВА ( 24-ти август - 23 септември ) Днес, към всичко подхождайте съзнателно, за да не се разочаровате в бъдеще. Не бягайте от домашната работа, защото рано или късно, тя трябва да бъде свършена с ваше участие. Ако помните грешките си от миналото, тогава личния ви живот ще стане по-щастлив. Вечерта, ви очаква приятна разходка с приятел. ВЕЗНИ( 24 септември - 23 октомври) Първо трябва да преценяте силите си и чак след това да се заемате с неотложните проблеми. Рискът е оправдан, само ако е добре обмислен. Това е особено вярно за финансовата сфера, която в момента не ви радва особено. Взимайте вдъхновение, не само от общуването с хора, но и от книгите, след това се стремете към високи постижения.   СКОРПИОН ( 24 октомври - 22 Ноември ) Днес, не разчитайте на обстоятелствата, защото и те няма да са съвършени. Ако имате проблем, тогава по всякакъв начин го решете. Времето ще е достатъчно за всичко, което сте планирали, но енергията може да не ви стигне. Как да се заредите с енергия? Разбира се, с положителен поглед върху нещата. Комуникирайте с приятни хора, така ще натрупате и мъдрост.   СТРЕЛЕЦ ( 23 Ноември - 21 Декември ) Определено трябва да избягвате вълненията, риска и приключенията. Този ден може да стане толкова важен в съдбата ви, че ще го запомните за дълго време. В любовта, опитайте се да не прибързвате, дори да сте уморени от самотата. Ако блокирате съмненията и вътрешните си комплекси, може да откриете в себе си невероятни творчески таланти. КОЗИРОГ (22 Декември - 20 януари ) Не се препоръчва, да се втурвате от една крайност в друга, ако ситуацията с парите се обърне в друга посока. Вие далеч не сте беден човек, така че знаете колко трудно се трупат пари. Интригите по време на работа, могат да се превърнат в трудно изпитание за вас и да подкопаят вашият авторитет. Следете за здравето си и се занимавайте със спорт.  ВОДОЛЕЙ ( 21 януари -  19  февруари ) Ще трябва сами да затворите \"дупката\" във финансовото си положение. За професионални дела е чудесен ден, но за сключване на договори, времето все още не е дошло. Дори ако сте намерили спътник в живота, първо проверете неговата позиция. Възможни са трудности в отношенията с половинката, което ще влоши настроението ви.   РИБИ ( 20 февруари - 20 март ) Възможно е да преосмислите живота си, но не само по отношение на работата, но и личния. Толкова често пренебрегвате малките неща, че точно те, се превръщат в препятствия за кариерата ви. Сега ви е нужен душевен баланс, а безразсъдството може да навреди много. Между другото, е добре да посетите салон за красота.", "date": "2018.09.23", "title": "Дневен хороскоп 23 септември"}
{"url": "http://www.classa.bg/%D1%81%D0%B2%D1%8F%D1%82/item/387548-13-%D0%B3%D0%BE%D0%B4%D0%B8%D0%BD%D0%B8-%D0%B2-%D1%81%D0%B5%D0%BD%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%86%D0%B0%D1%8F%D1%82,-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B1%D0%B5%D0%B3%D0%BB%D0%B5%D1%86", "text": ", висок и синеок. Има 11 години опит в полицията, владее бойни изкуства и поддържа отлична физическа форма. Харесва баскетбола и свири на пиано. Но далеч не е перфектният мъж. Дори напротив – зад тази добре изградена фасада се крие истинско чудовище. Животът на Даниъл Уилям Хайърс-младши минава през пълен обрат. От полицай в Чарлстън, щата Южна Каролина, той се превръща в едно от имената в списъка с най-издирвани престъпници. И има защо – Хайърс първо е обвинен в малтретирането на 10-годишно момиче, а след това и в убийството на съпругата си. Той обаче успява да изчезне безследно и в продължение на цели 13 години се укрива.  Сега, според информации в китайски медии, той не само е жив, но и най-накрая е арестуван. В случай, че информацията се потвърди, ще се окаже, че Хайърс не само е успял да се измъкне от Щатите, но и да изгради нов живот в Китай, работейки като учител по английски. И живеещ в сенките, за да не бъде открит от дебнещите го американски власти. Един болен ум През 2004 г. Хайърс работи като училищен полицай в гимназията \"Уест Ашли\". Работи в полицията в Чарлстън от вече 6 години. Самотна майка на малко момиченце се запознава с полицая в карате школа, която детето посещава. С течение на времето високият, русокос Хайърс се превръща в нещо като бащинска фигура за детето. Той позволява на момичето да си играе с фаровете и сирената на патрулната му кола, а по-късно започва да я кара до карате школата и при други излизания. Майката на момиченцето по-късно признава, че е била много наивна, за да даде на полицая достъп до детето си. Тя дори позволява на Хайърс да води детето в магазин от веригата WalMart, за да пазаруват заедно. Именно тма наяве излиза истинската му същност. Според властите Хайърс е малтретирал малкото момиченце в магазина – галел я е и я е карал да го докосва. Детето се е страхувало твърде много, за да направи нещо. Полицаят я заплашва и й казва, че ще има големи проблеми, ако каже на някого. Все пак петокласничката разкрива всичко на майка си след като в училище е гледала видео за неуместни докосвания от други хора. Полицията арестува Хайърс през ноември 2014 г. за извършване на развратни действия върху дете на възраст под 16 години. Той е освободен под гаранция, но също така е и уволнен от работата си. \" Тайната \"  съпруга След арестуването на Хайърс властите разбират, че той всъщност има съпруга. Нещо, за което дори някои от най-близките му хора не подозират. \"Нямахме представа, че той има жена. Никога не я е водил на каквито и да е специални събития, които сме организирали\", разказва местният учител по карате Дейл Кокър. Майката на малтретираното момиченце е чувала за съпругата. Хайърс й разказал, че жена му се е върнала в Бразилия, за да подаде молба за развит. Според публикация в Post and Courier, полицаят е срещнал съпругата си Людмила (Мила) Араухо по време на круизно пътешествие до Маями през 1995 г. Тогава Хайърс е бил на 22, а Мила – гражданка на Бразилия – едва на 15. По това време тя е свенливо и слабо момиче, което е на почивка с приятели. Според разказа на брата на Хайърс – Скот, полицаят дори е отишъл на посещение в Бразилия заради Мила. През останалото време всяка нощ е говорил по телефона с нея. Този странен романс кулминира в брачна церемония през август 1997 г. По това време Мила е само на 16 години. Нейният баща се противопоставя на връзката заради възрастовата разлика между дъщеря му и младия американския полицай, но в крайна сметка отстъпва. Самата Мила живее в своята красива любовна история без да подозира, че тя ще й коства живота. Оказва се, че Хайърс е излъгал майката на малтретираното момиче за съпругата си. Мила всъщност е в Щатите и подкрепя съпруга си след като той е задържан по обвиненията в сексуално малтретиране. Отхвърля молбите на баща си да се върне в родната си Бразилия.     През март 2005 г. на Хайърс са повдигнати нови обвинения – за умишлено престъпно сексуално поведение с непълнолетна и извършване на развратни действия върху непълнолетна заради тормоза над малкото момиченце. Опозореният полицай трябва да се яви в полицейското управление, но не го прави. Вместо това същата сутрин той застрелва 24-годишната си съпруга в тила от упор, докато тя спи. През този ден адвокатът на Хайърс го търси, но не може да се свърже с него. Заради това звъни на неговата майка – Линда. Жената отива в дома на двойката, но не смее да отвори вратата на спалнята и иска помощ от съседа. Малко след 17 ч. той открива тялото на Мила. Става ясно, че след убийството Хайърс е избягал от града. Обявена е награда от 25 000 долара за информация, която би довела до залавянето му. По-късно е издадена и заповед за международното му издирване. От Южна Каролина до Китай Бившият полицай е видян за последно около 13:50 ч. същия ден зад волана на червения \"Шевролет\" на Мила. Колата е открита три месеца по-късно в Ларедо, Тексас - градче, намиращо се по границата на САЩ с Мексико. Дни след убийството на съпругата му, Хайърс е забелязан на охранителни камери да изтегля стотици долари от банкомат в магазин в окръг Колтън, на около 80 км от дома му. След това обаче следите му се губят. През годините от 2005-а насам полицаи често са проверявали съобщения за това, че Хайърс е бил забелязан на места като Колорадо Спрингс и дори Торонто, Канада. През това време се натрупват и повече детайли за живота му. Зам.-федералният шериф Денис Суско разказва, че Хайърс е живял двойствен живот - посещавал е проститутки и е бил чест гост в стриптийз-клубове. Възможно е бившият полицай да е имал връзки и с други непълнолетни момичета. Историята става още по-странна, когато през септември 2018 г. се появява информация, че Хайърс най-накрая е арестуван – 13 години след убийството на съпругата му и последвалото го бягство. Той е задържан на изненадващо място – в Шанхай. Според блога Shanghaiist бивша студентка от Китай, която понастоящем живее в Калифорния, вижда Хайърс в списъка на американските федерални шерифи с най-издирвани престъпници и го разпознава. Жената твърди, че Хайърс е бил нейн учител по английски в Китай. Бил популярен, защото е висок и красив. Опитал се да ухажва нейна приятелка, но когато тя му отказала, той започнал да й изпраща порнографски снимки. Американските власти все още не се потвърдили това, че Хайърс е арестуван в Китай. Коментарът им по темата за момента е, че се \"работи с международните партньори\". И така остава отворен въпросът дали сексуалният хищник, застрелял своята \"тайна съпруга\", най-накрая е бил открит след 13 години криене в сенките.", "date": "2018.09.23", "title": "13 години в сенките: Полицаят, който се превърна в беглец"}
{"url": "http://www.classa.bg/%D1%81%D0%B2%D1%8F%D1%82/item/387549-%D0%BA%D0%B8%D1%82%D0%B0%D0%B9-%D1%81%D0%B8-%D0%BA%D1%83%D0%BF%D0%B8-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%B0%D1%84%D1%80%D0%B8%D0%BA%D0%B0", "text": "Експанзията на КНР в страните от Африка е тема за чесане на езици, но малцина си представят как всъщност изглежда. Впрочем, случаят със Замбия е особен, той е наистина уникален. Фактически китайците са купили цялата страна под ръководството на „африканския Елцин”, наложил ѝ непосилни дългове. Но защо му е на Китай Замбия? Замбия не е кой знае каква, но все пак е независима страна, чието правителство продължава политика на саморазрушение и води нещата до фактическа загуба на държавния суверенитет, получен през 1964 г. До този повод достигната експертите от МВФ, представителите на страните донори на Замбия и другите заинтересовани лица. Причината е фантастичният обем на задлъжнялост на държавата пред китайските компании и фондове, покритието на които официална Лусака не е в състояние дори и ако заема от МВФ, Африканската банка за развитие или други структури. Достига се до там, че Замбия ще трябва да предаде на Китай цялата си електрическа и транспортна инфраструктура, а също така и перспективните добиващи отрасли, включително и диамантния. Тук си спомняме скорошната история с Шри Ланка, предала на Китай огромното си пристанище Хамбантот (70% от акциите за 99 години и китайски компании в управлението) заради невъзможността си да плати осем милиарда долара дълг, възникнал по време на строителството от китайците на редица чудовищни обекти, в това число на самото пристанище и на „Матала” – „най-празното летище на света”. Само в брой По време на мандата си президентът на Замбия Едгар Лунга подписа договори с Китай на общата сума от осем милиарда долара дълг, но сега фигурира цифрата от 9,7 милиарда консолидирани задължения. Лунга твърди,че тези договори „се обработват”, а парите „не са получени в пълна мярка”. Остава да се досещаме какво значи в Замбия „още не напълно”. Видимо нещо е получил, но не всичко. Ситуацията, когато правителството трупа дългове от влиятелни кредитори, без да има шанс да се разплати по тях, не се харесва на всички. Дори и в Замбия. Преди дни Лунга уволни всички министри от социалния блок заради корупционен скандал около т.нар. програма cash travel. Накратко това е раздаване на наличните пари от европейските спонсори на бедните домакинства с цел да се стимулира дребното предприемачество и да се повиши покупателната способност на населението. Не микрокредити, както в Бангладеш, а именно раздаване. Основни донори на този безумен проект станаха англичаните и шведите от различни видове благотворителни фондации. Тоест в село Голяма Бемба някъде на брега на Замбези идва брадат швед с чувал дребни банкноти и започва да ги раздава. В основно на жените, защото те и единствено те се занимават с домакинство в Бемба, докато мъжете ловят крокодили с цел тяхното изнасилване и увеличение на потенцията (това не е шега, а реално местно вярване, водещо до човешки жертви – крокодилите не одобряват сексуалното насилие върху себе си). Трудно е да се измисли нещо по-корумпирано. Разбира се, че са крали всички, освен особено честните шведски благодетели. Но и те, впрочем са в ужас от последните новини и се готвят да прекратят участието си в програмата. През януари външният министър Гари Калаба подаде гръмка оставка. Не го устройваше засилването на корупцията и на китайците, които съдейки се по всичко, са тясно свързани с явлението. Сега фактически правителството се олицетворява от лицето на госпожа Маргарет Мванакатве, която буквално „седи на пари” в това число и на китайски. Именно тя заяви, че Замбия замразява всички китайски проекти в страната, достроени на по-малко от 80%, което предизвика определено недоумение в Пекин. Китайските представители в Лусака отидоха при президента Лунга с въпроси: „Как така, приятелче? Не бъркаш ли нещо?”. Лунга в отговор конфиденциално казва (разговорът е частен) заявява, че всичко е наред, „всички планове ще вървят по план”, че жената явно е сбъркала нещо. Китайците обаче не спират и карат Лунга публично да потвърди това. „Няма никакви нарушения в проектите, финансирани от Китай”. Да допуснем че е така. Страната това обаче не я спасява в никакъв случай. Съпротивата е безполезна Основният окупатор на Замбия е китайската компания „Инициатива за развитието на железниците”. Първоначално тя наистина строи железница в Танзания (всъщност единствената в страната), но след това се превръща в инструмент за отпускане на кредити и купуване на активи. Още сега на китайците принадлежи основният държавен канал на Замбия и новинарският канал ZNBC, което прави съпротивата безсмислена. Не само, че китайците контролират железопътната линия (фактически под формата на мениджъри и дори машинисти) и електрическите централи. От правителството на Замбия задължително се искат 15% участие със собствени средства във всички проекти, което увеличава сумата да дълга в геометрична прогресия – пари в страната просто няма. Няма дори за заплата на полицията, а останалите държавни служители я получават с многомесечни задържания, което и може да е подтикнало г-жа Мванакатве да предприеме антикитайския си бунт. Само обслужването на дълговете и инвестициите струва на Замбия по половин милиард долара ежегодно, което за страна, в която икономиката е на изкуствено дишане, само по себе си е удивително. Финансовите глоби по поетите, но просрочени задължения вече отдавна са превишили съвкупните спестявания на страната. Това не е просто неизбежен фалит, това е катастрофа. Тревога бие дори и МВФ, където заговориха за безсмислеността на кредитирането не само да Замбия, но и на още двадесетина страни, с които Китай води „дипломация на дълга”. В отговор президентът Лунга поиска представителят-резидент на МВФ в Лусака Алфредо Балдини да си затваря устата и „да не разпространява негативни слухове” сред донорите. В САЩ също избухна локална истерия: двама сенатори написаха междупартийно писмо до Тръмп за „хищническото финансиране на инфраструктурата” от Китай в африканските страни. На Тръмп му се хареса, той харесва всичко антикитайско, но по-далеч от това не се стигна. Освен това Лунга успя да емитира евробондове за един милиард долара, които трябваше да служат за гаранция за програмите за раздаването на пари в брой. Сега не служат – всичко рухна и няма нищо чудно при доходност от 15% замбийските евробондове бяха фактически ГКО. При това Замбия има намерение да купи военни хеликоптери за 95 млн. долара (предполага се от Русия) и дължи на Израел 400 милиона долара за военна електроника. Страната може да се закрие. Предишните опити за бунт против засилването на китайците при президента Лунга не бяха успешни. През февруари опозицията се опита да обяви импийчмънт на президента. Нейният лидер Хакаинде Хичилема - „вечен” кандидат-президент, милионер, глава на собствена партия и личен враг на Лунга – представи секретен документ, в който подробно се разказва за продажбата на Колежа за развитие на природните ресурси на Замбия на китайската държавна компания AVIC International. Колежът не е учебно заведение, а нещо като изследователска кантора, заета с геологически разследвания. Прелестта на тази история се крие във факта, че китайците като подписи да написали нещо с йероглифи, което никой африканец не може да разбере. Тоест пробутали са на чернокожите си братя някаква хартия със заврънкулки, на основанията на която са получили достъп до геологическите проучвания на територията на цялата страна. Гениално. Протестиращият против всичко това министър на минното дело и минералните ресурси Кристофър Ялама замина в ЮАР и вече от Кейптаун заяви,че в Замбия геологическите проучвания на практика не се водят, макар и китайците някак си са намерили в западната и в северната част на страната микродиаманти. Лунга моментално изпрати метежника в оставка и цялото правителство започна да се направлява от госпожа Мванакатве – бивша колежка на Лунга по работата в африканското отделение на известна британска банка. „ Африканският Елцин” През последните години Лунга и най-близкото му обкръжение където трябва и където не трябва споменават Мао Дзедун, дори и негови портрети закачат по стените. Получава се органично и естествено- всички те са израснали при президента Кенет Каунде, който открито се ориентира към КНР и оставя този навик на следващото поколение замбийски политици. Китайците харесват това, но не се хванаха на тази форма на блюдолизничество. На скорошната среща на високо равнище н БРИКС в ЮАР Лунга не се отдалечаваше от другаря Си, отвличайки се единствено с Владимир Путин, защото смята, че тези бели от севера също могат да дадат кредит. Северните бели в отговор предлагат военно-техническо сътрудничество и опитът на ЦАР показва, че това може да бъде продуктивно. Резултатът въпреки това е неутешителен. Китай иска предаване на контрола над електроенергията на Замбия, а в последствие и на останалите държавни активи, тъй като страната ще бъде принудена да обявява фалити по различните видове дългове (бондове, облигации, суверенен дълг и т.н.). Госпожа Мванакатве през последните две седмици едва ли не ежедневно говори, че няма да има никакъв банкрут, спете спокойно деца, но какво друго ѝ остава да прави? По Южна Африка са плъзнали слухове, че китайците откровено напиват президента Лунга, който наистина е склонен да употребява алкохол, за което дори е получил прозвището „африканския Елцин”. Същите лични претенции (ако не и по-тежки) се предявяват и към госпожа Мванакатве като фактически втори човек в страната. Замбийските и южноафриканските медии внимателно следят нееднозначния личен живот на финансовия министър. Нееднократно е била снимана на видео в нетрезвен вид, а веднъж тя май е и пребила 26-годишното си гадже (самата тя е на 56), залавяйки го на калъп с друга жена в автомобил пред нощен клуб „Майела”. Формално госпожа Мванакатве е омъжена за управляващ местна компания за интернет-връзка. Тя категорично отрича инцидента пред „Майела”, твърдейки, че медиите лъжат нагло.. В опонентите си тя предпочита да се обръща по „Туитър” на смесица от английски и бемба, което дава разрушителен ефект в очите на инвеститорите. Пример за любителите: „I have no boyfriend. Bufi mwandi abantu babufi, which boyfriend is that? Awe mwandi bufi, bufi. There is nothing like that in my life“ Личният живот на замбийския елит е само илюстрация за това, че държавната система на страната е напълно дискредитирана и всъщност не работи. Китайците с тяхната „дипломация на дълговете“ действа доста еднообразно, но в замбийския случай нещата сами им падат в краката. Президентът Лунга и неговите хора дори не се опитват да се съпротивяват на източната експанзия, която еднозначно превръща Замбия в колония на Китай в условия, които са по-лоши дори и от английското владичество. Англичаните в Северна Родезия (така наричат Замбия до 1964 г.) на земята на бемба и в Нясалент строят училища и мисии. Сесил Роудз строи железопътна линия и завод за топене на мед, а китайците ако строят нещо, то е с цел да си го вземат за себе си. Те умело използват личните слабости на отделните политици и особеностите на тяхното поведение, постепенно прониквайки във всички държавни структури и изтласквайки конкурентите от страната. В това няма никаква идеология. По време на Кенет Каунда бе модерно да се ходи с портрет на Мао на ревера. Сега всичко се решава с пари и задушевни разговори. И съдейки по размаха на преминалия миналата седмица в Пекин Форум на китайско-африканското сътрудничество, когато в КНР пристигнаха делегации от 53 страни, ще става дори и и по-зле.  ", "date": "2018.09.23", "title": "Китай си купи държава в Африка"}
{"url": "http://www.classa.bg/%D1%81%D0%B2%D1%8F%D1%82/item/387550-%D1%80%D1%83%D1%81%D0%B8%D1%8F-%D0%B5-%D0%B8%D1%81%D0%BA%D0%B0%D0%BB%D0%B0-%D0%B4%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6-%D0%BE%D1%82-%D0%BB%D0%BE%D0%BD%D0%B4%D0%BE%D0%BD", "text": "Руски дипломати са водили секретни преговори с близки на основателя на ”Уикилийкс” Джулиан Асанж, за да организират бягството му от еквадорското посолство в Лондон, съобщава в. The Guardian. Планирало се е той да бъде изведен с дипломатическа кола, а след това да бъде отведен по море или в Русия, или в Еквадор. Предвиждало се е също той да получи дипломатически документи, които да му осигурят неприкосновеност. Руснаците обаче са били принудени да се откажат от операцията, тъй като са преценили, че е твърде рискована. Освен това Лондон не даде на Асанж дипломатически статут, посочва агенция “Ройтерс”.     Координатор на плана за бягство е бил бившият консул на Еквадор в Лондон Фидел Нарвеса, според информация на The Guardian. Той обаче е отрекъл да е имал контакти с руски дипломати по този въпрос. Руското външно министерство излезе с опровержение на страницата си в Туитър, в която определи публикацията на вестника като дезинформация. Припомняме, Джулиан Асанж се намира в посолството на Еквадор в Лондон от 2012 г. Първоначално той се укриваше, за да не бъде предаден на Швеция, където беше обвинен в изнасилване. През май 2017 г. това разследване беше прекратено, но лондонската полиция обяви, че ще го арестува, ако излезе от посолството, тъй като е в сила британска заповед за арест заради отказа му да се яви пред съда, което е закононарушение. Асанж се страхува да не бъде предаден на САЩ, където може да получи продължителна присъда заради публикуването на секретни документи.  ", "date": "2018.09.23", "title": "Русия е искала да организира бягството на Джулиан Асанж от Лондон"}
