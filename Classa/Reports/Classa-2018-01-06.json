{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377075-%D0%BA%D0%B0%D0%BA-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%BF%D0%B8%D1%81%D1%82%D0%B8-%D0%BD%D0%B5-%D1%81%D0%B5-%E2%80%9E%D0%B1%D0%B8%D1%8F%D1%82%E2%80%9C-%D1%81-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0", "text": "Гледани от Австрия, двузъбите протести „за“ или „против“ втори ски-лифт в Банско, изглеждат, меко казано, невротични. И ще ви кажа защо. Колкото пъти през зимата сме пътували из алпийската република, винаги съм си задавала въпрос, на който и досега не съм намерила отговор: Кое е по-красиво, Виена или зимните курорти-приказки на Австрия?   .     Въпросът, казват мнозина в България, не бил да има или да няма втори лифт в Банско, а кой, покрай него, да гушне големите пари. Може и така да е, но и за това си има лек. Първото е да се отговори на другия въпрос – има или не нужда от нов лифт в курорта.       Да, ама покрай втория лифт щяло да се строи масово, незаконно, Пирин щял да бъде тотално унищожен. Повярвайте, няма как да стане, ако държавата, като в Австрия, си е на мястото. Та значи, ако ще се строи втори лифт в Банско, държавата трябва да е майка за всички, а не само за избрани! Иначе няма как да се получи, протести пак ще има.   Какво показва опитът на Австрия? Тъй като Алпите са добре населени /същото се отнася и за района около Банско/, в повечето случаи не са правени изкуствени ски-райони, а са разширявани и уголемявани съществуващите селища, даден им е шанс за развитие на туризма. И у нас май е така, хотели в Банско много, голф комплекса в Разлог може да поеме много гости, хотелът в Белица от години стои празен.   Даваш хляб на много общини, а планината си остава цяла и невредима. Затова и австрийците не протестират срещу строителството на писти и лифтове. Всъщност, имало е един протест  – този през 2005 година, когато заради промяна на закона през 2004 година, правителството разреши изграждането на писти и в района на глетчерите – на височина 3 520 метра. Тогава срещу решението на правителството се обявиха не само еколози, но и жители на Тирол, които печелят, и то много, от това. Решение беше намерено и сега по тези писти се кара целогодишно.    Иначе стане ли дума за опазване на природната среда даже еколозите твърдят, че транзитният трафик на коли и тирове през Тирол нанася повече вреди на природата, отколкото пистите и лифтовете. А еколозите в Австрия не са случайни. През 1972 година тук започна изграждането на атомна централа, а през 1978 година референдум, инициран от еколозите каза „не“ на централата. Напълно завършена, тя не беше въведена в експолоатация. В предишното правителство пък участва партията на „зелените“.       И ако през този ски-сезон Марсел Хиршер е героят в алпийските дисциплини, за това си има причини. Както той казва, не е по-добър от другите, а само е в отлична форма – изразяваща се в няколко стотни от секундата. Но тъкмо там, в тези негови и на съотборниците му „стотни“ стои държавата, която създава условия за успехи. Какви шампиони да очакваш без достатъчно писти и лифтове, без масовизиране на този спорт?   .   Преди време попитах в офиса на австрийския Институт по екология в Залцбург как така си строят и писти, и лифтове, пък нямат екологични проблеми. Отговориха, че екологични проблеми при строителството има, но пък има и решения за това. И те се намират.     Иначе битката между страните, които развиват ски-туризъм, е доста ожесточена. Въпросът, който неминуемо изниква е какво наистина искаме, като не искаме втори лифт в Банско?     Защото, каквото и да се говори, у нас все още им е по-евтино, а и по-различно. И те идват тъкмо затова.   А да развиваш ски-курортите означава не само инвестиции, а и големи приходи. За държавата.    .    Австрийците се гордеят, че заради зимните им курорти тук всяка година пристигат световни знаменитости – една чудесна реклама на страната и обещание за следващия сезон. Само през тази година до тукашните курорти ще прескочат бившият боксьор Кличко, футболната легенда Франц Бекенбауер, холандското кралско семейство…       Та да се върнем на въпроса за втория лифт в Банско. Защо наистина ни е такова нещо? Еколозите казват – да запазим природата , опонентите им искат приходи от туризма.       Защото държава, която не може да намери баланс между интересите на различните групи в обществото, явно не става за държава.", "date": "2018.01.06", "title": "Как австрийските писти не се „бият“ с природата!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377068-%C2%AB%D0%B7%D0%B0%D0%BA%D0%BE%D0%BD%D1%8A%D1%82-%D0%B5-%D0%BD%D0%B0%D0%BF%D0%B8%D1%81%D0%B0%D0%BD-%D0%B7%D0%B0-%D1%80%D0%BE%D0%B1%D0%BE%D0%B2%D0%B5%D1%82%D0%B5-%D0%B8-%D0%B2%D1%81%D1%8F%D0%BA%D0%BE-%D0%B5%D0%B4%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B5-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%C2%BB-%E2%80%93-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-170-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2", "text": "      Един от най-великите български поети и революционер – Христо Ботев, е роден на 6 януари 1848 в Калофер. Ботев живее само 28 години, но остава в националната памет както с творчеството си, така и с революционното си дело.   Роден е на 25 декември 1847 г. (нов стил – 6 януари 1848 г.) в гр. Калофер в семейството на даскал Ботьо Петков и Иванка Ботева. Първоначално (1854-1858) учи в Карлово, където е учител Ботьо Петков, по-късно се завръща в Калофер, продължава учението си под ръководството на своя баща и през 1863 г. завършва калоферското училище. Октомври същата година заминава за Русия и се записва частен ученик във Втора Одеска гимназия, от която е изключен през 1865 г. Известно време е учител в бесарабското село Задунаевка.   През 1867 г. се завръща в Калофер, започва да проповядва бунт срещу чорбаджии и турци, след което окончателно напуска Калофер. По това време във вестник “Гайда”, редактиран от П. Р. Славейков, е публикувано първото стихотворение на Хр. Ботев – “Майце си”. От октомври 1867 г. живее в Румъния. Работи в Браила като словослагател при Димитър Паничков, където се печата в. “Дунавска зора”. През следващите години се мести от град на град, известно време живее заедно с Левски.   През 1872 г. е арестуван за конспиративна революционна дейност и изпратен във Фокшанския затвор, но освободен вследствие застъпничеството на Левски и Каравелов. Започва работа като печатар при Каравелов, а по-късно като сътрудник и съредактор на революционния орган. Започва активната му дейност като журналист и под негова редакция започва да излиза новия орган на революционната партия – в. “Знаме”. През 1875 г. съвместно със Стефан Стамболов издава стихосбирката “Песни и стихотворения”. Априлското въстание го подтиква да създаде чета, на която става войвода. От Гюргево се качва с част от четата на кораба “Радецки” и на 17 май принуждават капитана да спре на българския бряг. На 20 май 1876 г. е последният тежък бой – привечер след сражението куршум пронизва Ботев.     Тържественото честване на годишнината от рождението на революционера ще се проведе от 13.00 часа пред бюст-паметника в Борисовата градина. Водещ на честването ще бъде актьорът Мариус Донкин, ще участват вокален ансамбъл „България” с диригент акад. Валентин Бобевски, Гвардейският представителен духов оркестър и ученикът Мартин Желев. Националната гвардейска част ще изпълни военен ритуал с поднасяне на венци и цветя.                                        ", "date": "2018.01.06", "title": "«Законът е написан за робовете и всяко едно правителство е заговор срещу свободата на човечеството.» – Христо Ботев (170 години от рождението на Христо Ботев)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377069-%D0%BA%D0%BB%D0%B8%D0%BF%D1%8A%D1%82-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%E2%80%93-%D1%88%D0%B5%D1%80%D0%B1%D0%B5%D1%82-%D0%B7%D0%B0-%D0%B2%D0%BB%D1%8E%D0%B1%D0%B5%D0%BD%D0%B8-%D0%B2%D0%B8%D0%B4%D0%B5%D0%BE", "text": "\r\n   От клипа, озаглавен „Няма как да не се влюбиш в нея от пръв поглед!”, вее любов, ведрина, оптимизъм. “Само че да бяха истина”, биха възкликнали мнозина. \r\n   Ролите на момчето и момичето във видеото се изпълняват от актьорите Бойко Кръстанов и Лорина Камбурова. Двамата персонажи се запознават във влак и започват пътешествие. Те се влюбват както един в друг, така и в България, в красотата и обичаите ѝ. \r\n   Видеото е продуцирано от Димитър Гочев, режисьор е Божидар Велинов, а сценаристи са Мирон Крумов и Мариана Събева. \r\n      ", "date": "2018.01.06", "title": "Клипът за Българското европредседателство – шербет за влюбени (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377070-%D0%BA%D0%BE%D0%B9-%D1%81%D0%B5-%D0%BF%D0%BB%D0%B0%D1%88%D0%B8-%D0%BE%D1%82-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Нека започна с малко сухи факти. Става въпрос за „Конвенция за превенция и борба с насилието срещу жените и домашното насилие“ на Съвета на Европа, подписана в Истанбул на 11 май 2011 г. от 44 страни в Европа. От 12 май 2014 г. е в сила, а към момента е ратифицирана от 28 подписали я държави. За останалите е в процедура на ратификация, какъвто е случаят с България. Картата по-долу показва ситуацията към януари 2018 г. През 2018 г. до април в 4 страни, които са я ратифицирали, предстои конвенцията да влезе в сила: Германия, Естония, Швейцария и Кипър.   Политическите реакции около ратификацията на тази конвенция показаха, че значителна част от политическата класа изобщо не е чела конвенцията, или, ако случайно я е прочела, не я е разбрала. Също така стана ясно, че сексуалното образование и възпитание на българските граждани клони към нулата. Но най-вече стана ясно, че имаме ни повече ни по-малко идеологическа хегемония на крайните консерватори. Но нека цитирам няколко изказвания.    на правителственото заседание е убеден, че „в самата конвенция има заложени изрази и думи, които създават сериозно основание в обществото за съмнение, че те могат да бъдат използвани впоследствие като опит да се налагат нетрадиционни разбирания по отношение на половете, като трети пол, оттам да се претендира за еднополови бракове и т. н. - неща, които сериозно тревожат нашето общество.“ Другият вицепремиер от „Обединени патриоти“ Валери Симеонов е на същата позиция: „Лично аз изцяло поддържам позицията на моя колега и партньор господин Каракачанов, още повече, че ако Вие, госпожо Цачева, твърдите, че няма опасност, за мен има пък, точно обратното - много голяма опасност и не толкова от това дали ще има бракове от третия вид или от втория вид, и аз вече не знам как да ги нарека, малко се обърквам с терминологията, но по-скоро ме притеснява допускането на възможност за въвеждане в образованието на такива панели, текстове, които да разясняват на децата, че те не са той и тя, а са то.”   , евродепутат от ВМРО, е също толкова категоричен: „Против сме, защото в тази конвенция се вкарват определения като „социален пол“, особености на пола, и задължения за българската държава да финансира gender образование от ниво детска градина“. Според него това е промяна на традиционни устои на българското общество и подчертава, че „няма социален или трети пол, има два пола - мъжки и женски“.   В правителството против предложението за ратификация на документа гласуват Валери Симеонов и Красимир Каракачанов, министрите Емил Караниколов, Красимир Вълчев, Нено Димов, Кирил Ананиев, Ивайло Московски и Владислав Горанов. Това са всички министри на „Обединените патриоти“ и трима министри на ГЕРБ. Забележете – всички те са мъже (както в биологичен смисъл, така и в социален смисъл).   Бившият министър на здравеопазването от ДСБ   смайващо твърди: „От името на „невежите лъжци“ искам да припомня, че „пол“ е биологично детерминирана характеристика на индивида (фабрично така сме направени) и за Ваше сведение тази детерминанта е в основата на живота. Полът е норма, а не е наименование за различни медицински или социални отклонения. Не е и модерна ролева игра и извратено забавление, което да регламентирате нормативно.“ Смайващо е, защото става дума за лекар по образование, а пък медицината е хуманитарна специалност. И продължава: „Като „неразбиращ“, искрено се вълнувам от перспективата синът ми да бъде просветен в училище за дебрите на възможните „нестереотипни роли“ на пола на баща му… Наистина ли не разбирате, че отваряте вратата на узаконената лудост. Вярвате ли убедено, че поведенческите отклонения на възрастните (което е техен избор и лично решение за живота им), трябва да бъдат наложени като образователна норма на децата?“ Накратко, децата да не получават гражданско образование, което да им дава инструменти за интелектуална самозащита срещу стереотипите и предразсъдъците, основани на различните традиционни роли на мъжете и жените?   В полемиката с категорични позиции против ратификацията се включиха   – удивително е, че намериха по тази тема обща позиция. СДС пише в своето становище: „Ние не можем да премълчим опасността да бъдат поставени под съмнение традиционните ценности на българското общество, за сметка на сляпо приемане на документ, където се казва, че пол означава „социално изградени роли“, въвежда се понятието „социален пол“ и се предвижда децата ни да изучава т в училище „нестереотипни роли на пола“. И допълва категорично: „В нашата вяра и традиция има само два пола – мъже и жени. За нас понятието „социален пол“ не съществува не само в правния, но и в ценностния ни свят. Българското общество е консервативно, а не либерално, както се опитват да внушат някои политически и неправителствени организации“. Предполагам, че такива основатели на СДС като Желю Желев и Петър Дертлиев се обръщат в гроба, ако четат това.   БСП обаче, заема парадоксално същата позиция: „Винаги сме се борили против насилието над жени и деца. Организирали сме и сме се включвали в национални кампании в защита на техните права. Застъпвали сме се за равнопоставеност на мъжете и жените. И занапред ще отстояваме тези позиции. Но няма как да приемем текстове в Истанбулската конвенция, които задължават: „страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете“. Така социалистите всъщност се противопоставят на борбата с предразсъдъците, които предписват на мъжете да бъдат водачи, а на жените да си стоят в къщи – защото конвенцията именно към такава борба приканва. Жалко, ако БСП се противопостави на ратификацията, това ще бъде истинско предателство не само към равноправието на жените, но и към социалната справедливост изобщо.   В пространен анализ по темата   обяснява и на незнаещите, за какво става дума в конвенцията, като дава и пряк линк към българския й текст. Там всеки може да научи, че в конвенцията изобщо не става въпрос нито за „третия пол“, нито за „поведенческите отклонения на възрастните“ (ако под това се разбира хомосекусализъм, например), нито за каквото и да било друго задължение към подписалите конвенцията страни, освен да се противопоставят с всички средства на насилието над жените.     Но особено скандално е, че иначе образовани хора или които имат съзнанието, че са такива, могат просто да заявят, че такова нещо като „социален пол“ няма. Значи приемат, че в сексуалните отношения всичко е въпрос на натура, на естествени белези, на природни дадености, а културата е извън. Препоръчвам горещо на онези, които се смятат за невежи по въпроса, да прочетат (наред с другото) книгата на Ювал Ноа Харири „ “. Там ще прочетат, например, следното „всички се раждаме от женски или мъжки пол, но после в обществото ставаме жени или мъже“. Или не сте съгласни?   Ще дам няколко прости примера – понеже и аз се смятам до голяма степен невежа в тази проблематика, затова примерите ми са прости.     На 30 май 1431 г. 29-годишната тогава Жан д’Арк е изгорена на кладата, след като е осъдена за това, че носи мъжки дрехи, че е напуснала родителите си без разрешение и че систематично се е позовавала на божието съждение, а на това на Църквата. Съдиите вероятно са имали точно познание за това, какво са „мъжките дрехи“ и несъмнено са се основавали на Светото писание: „Жена не бива да носи мъжки дрехи, и мъж не бива да се облича в женско облекло: всеки който прави това, гнусен е пред Господа, твоя Бог“ (Втор. 22:5). Дали става дума за „социален пол“ в случая, или трябва да приемем, че момченцата се раждат с панталони, а момиченцата – с поли?     Френската писателка Амандин Орор Люсил Дюпен (1804-1876), известна с мъжкия си псевдоним Жорж Санд, скандализира тогавашното иначе „викторианско“ общество в Европа като се облича в мъжки дрехи, но също и защото през 1835 г. се развежда и демонстрира свободно поведение в обществото. Защо това е било скандално тогава? Но и по-късно – на една студентска бригада почти се стигна до бунт, когато командирът й забрани на момичетата да носят панталони (изключение се правеше за работния костюм, който беше с панталон и за момичетата).   В проучването на „ “ от юни 2017 г. според 81% от запитаните българи най-важната роля на жената е да се грижи за дома и семейството срещу 17% на обратното мнение. На другия полюс е Швеция със съответно 11% и 87%. Най-важната роля на мъжа, е да печели пари според 81% от запитаните в България. По този показател отново сме начело в класацията. С “не” на същия въпрос са отговорили 17% от запитаните. Е, тогава трябва ли да се учудваме, че в повечето български семейства основната грижа да дома пада върху жените, докато мъжете обикновено печелят повече, отколкото жените? Това различие дали се основава на някакви предполагаеми физически и умствени различия между половете, или е резултат от традиционно (!) разделение на социалните роли между половете. Казано с други думи – резултат от социалния пол.   Не чуваме ли непрекъснато: „мъжете са по-силни, жените са по-слаби“, „мъжете са по-решителни, жените са по-отстъпчиви“, „мъжете са силни в математиката, жените са силни в литературата“ и други подобни, еднакво неверни, но затова пък широко разпространени вярвания? Това са предразсъдъци, основани на социалните различия между половете, на социално конструираните роли на половете. Ама това не е ли пак „социалният пол“? Нима когато запитате някой човек, какво за него означава да си мъж или жена няма да получим отговори като горните, или например „мъжете носят панталони, жените носят поли“, „мъжете се подстригват късо, жените имат дълги коси“, „мъжете обичат да пият, жените обичат бижутата“ и т.н. Едва ли обаче някой ще ви каже: мъжът е с XY хромозоми, а жената с XX хромозоми – т.е. рядко става дума за пола като биологична даденост.   Дали някой приема или не съществуването на социалния пол като „социално изградени роли, поведения, дейности и характеристики, които определено общество смята за подходящи за жените и за мъжете“, това не отменя съществуването на такива роли. И те не „текат в кръвта“, не произтичат от наследените XY или XX хромозоми. Ако образованите хора у нас не го разбират, имаме сериозен проблем.   Истанбулската конвенция не съдържа нищо, което противоречи на ценностите на консерваторите, още по-малко нещо, което противоречи на ценностите на социалистите. Тя не противоречи ни най-малко на „българските национални традиции“, освен ако в тях не виждаме мачизма и омразата към жените. Ако е така, трябва много бързо да се откажем от такива „ценности“, пък били те и традиционни.   Предстои дебат в парламента за ратификацията на  . Надявам се всички депутати да я прочетат, за да разберат, че ако България не я ратифицира, ще се нареди в изключително лоша компания. И още нещо, ако България не я ратифицира, българските жени е най-добре да потърсят възможност да получат гражданство на държава, която я е ратифицирала. Така ще имат шанса за евентуална защита!", "date": "2018.01.06", "title": "Кой се плаши от Истанбулската конвенция?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377071-%D0%BA%D0%B0%D1%82%D0%BE-%D0%BD%D1%8F%D0%BC%D0%B0-%D1%85%D0%BB%D1%8F%D0%B1,-%D1%89%D0%B5-%D1%8F%D0%B4%D0%B5%D0%BC-%D0%B1%D0%BE%D0%B9", "text": "Докато Facebook се занимава с нюансите между секс и джендър, в Перник вече си бият жените. Майтап-майтап, колко да е майтап.   Народ, за който патриархатът и домашното насилие са неделима част от хумористичния фолклор, не може да загине. И да няма хляб, ще яде бой.     Груба грешка е да му се вменяват изневиделица вносни ценности като полово равноправие и уважение към избора на всяка жена да живее извън стереотипите. Особено със заглавия от рода на \"ратификация на конвенция с резерви след междуведомствено съгласуване\".    - министърът с -18,4 пункта рейтинг на доверие - е нагърбена с отговорността да обедини обществото зад нуждата от твърда реакция срещу побойници, насилници, психически манипулатори и трафиканти на момичета.   Ще трябва да убеди населението, че жената не е родена с единствената цел да дундури деца и внуци, а че може да върши   - например да бъде главнокомандващ на Българската армия и да приема парада на Гергьовден. Хм, този филм май сме го гледали и не свърши добре.   Целият флегматичен чиновнически подход, с който кабинетът успя да подмени смисъла на Истанбулска конвенция, трябва да влезе в учебниците по политически PR като пример за нулев капацитет на полезно действие. За съжаление, тъй наречените лидери на обществено мнение само влошиха ситуацията.   Ако смятате, че конституцията е достатъчна гаранция за равноправието на жените - попитайте произволна безработна жена в предпенсионна възраст дали е съгласна с тази хипотеза.   Ако вярвате, че има достатъчно закони за защита на жертвите от домашно насилие - спомнете си случая с  , застреляна на улицата от ревнивия си мъж с незаконно притежавано оръжие и нарушена ограничителна заповед.   Присъдата му е такава, каквато би получил чиновник, съден за системна кражба на пари от еврофондовете.     \"Плеймейтка + футболист\" е новото \"медсестра + военен\". Динко Вълев, който разби физиономията на 20-годишната си приятелка, генерираше предколедния рейтинг на Нова ТВ, че и за малко да спечели последния финал на Big Brother.   Всяка четвърта българка е ставала жертва на домашен тормоз - вместо да получи разбиране и адекватна грижа, слуша как вицепремиерът Красимир Каракачанов се подиграва, че \"някъде и жените бият мъжете си\".   Двамата  , от които се очаква да проявят най-професионално разбиране за тези проблеми, всъщност са сред гласувалите против международната рамка за защита на жените и жертвите на домашно насилие.   Толкова за доверието в институциите.     Ходи им обясни, че \"престъпление в името на честта\" не е същото, като да те изпреварят отдясно в скоростната лента, а \"женско генитално обрязване\" не е вид кола-маска.", "date": "2018.01.06", "title": "Като няма хляб, ще ядем бой"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377072-31-%D0%B4%D0%BD%D0%B8-%D0%BE%D1%82-%D1%81%D1%83%D0%B2%D0%B5%D1%80%D0%B5%D0%BD%D0%BD%D0%B0%D1%82%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0", "text": "Докато викахме за и против референдума на каталунците за независимост и си правехме шеги с цялата ситуация, изведнъж нещата прихванаха нов обрат - българският (див) Северозапад заговори за отцепване в името на повече демокрация и борба с корупцията, прояла България.     Че Видин, Враца и Монтана са най-бедните области в България, а местният феодализъм и корупцията са си хванали дълбок корен си се знае. И действително кардинално трябва да се действа, за да се решат тези проблеми. Съмнително е дали това е начинът, но да видим.   Основният план на северозападните сепаратисти е да се отцепят първо от България, а после да предложат на Румъния да ги анексира. Ето че румънският модел с борба с корупцията имал някой неочаквани предимства - части от съседни държави искат да се присъединят към теб, че магически да попият от цялата хубост, дето се е получила.   Не, че не обичаме този китен регион пълен с толкова много емоции и митология, дори напротив (човек не е живял, ако няма поне едно напиване в Монтана), но защо да не оставим да пробват хората. Междувременно останалата част от страната ще си вземе пуканки и ще се приготви за едно незабравимо шоу, надявайки се, че румънците най-сетне ще прокарат магистрала до София като знак на добра воля.   Та да ги оставим да пробват. Така и така на ракията, която я правят в тоя регион й викат вече \"влашка\", стъпката към единна държава ще е малка...      Обявява се отцепването от България и обявяването на суверенна държава. Собственият език вече си съществува с цялата си лексикална пъстрота, местният специфичен лют нрав - също. По улиците настава празник - ядене, пиене, музика (вносна от Сърбия) и бой. Както си требе!    Докато мине махмурлукът след празнуването на независимостта, се уреждат и правилата за избиране на Велико Народно събрание, което да се оправя с всички досадни и скучни неща, които трябва да се оправят покрай новата държава. Има леки сбивания, докато накрая не се стигне до разбирателството, че и от трите области ще има сравнително по равно делегати. Изясняват се нещата и хората гласуват.    Избрани са всички местни феодали плюс няколко обикновени хорица, на които обаче (ако си изиграят правилно картите) им предстои да станат и те богаташи и шефчета. Започва черпявка от победителите.    (към обяд). Народното събрание се събира да заседава. Първо решение - Първият въпрос, който трябва да се реши, е каква ще е новата държава? Република или монархия? Местните бабаити са изкушени от мисълта да получат истински аристократични титли, само да не са графски, че \"он пустиняк Графа за нищо не става\". Предлага се титлата да се казва именно \"пусиняк\" - звучи гордо и \"нашенско си\". Пък нека после някой казва, че Северозапада нямал аристократичност и стил. Предложението обаче отпада, когато се стига до това, че все някой трябва да е цар, а при толкова много желаещи, дебатът ще стане твърде \"разгорещен\".    Минава се към опцията за република. Обикновена република обаче се вижда, че не сработва по тия земи. За сметка на това голяма част от хората и без това си живеят все още \"по байтошово време\", а по мазетата в не една и две къщи от региона продължават да висят портрети на Сталин и Тодор Живков. А и в населението си я има я има твърдата вяра, че държавата не просто може, но и трябва да отговаря за всичко. Затова има и голяма вероятност новата държава да приеме формата на Народна република от бившия соц тип - уж комунистическа, ама не съвсем. Местните феодали няма да стават истински благородници, но най-вероятно напълно ще са доволни да ги преквалифицират в партийни секретари. Разликата между двете и без това не е голяма, само няколко весели лозунга върху табели в повече. Парите никой няма да им ги пипа, просто сега ще им казват, че са държавни.    Следващият важен момент е изборът на столица. И тук мелето е гарантирано. Монтанци, врачани и видинчани спорят оживено и силово за това чий град трябва да бъде главен. Няколко от делегатите са прегледани от лекар, но след 1-2 шева ги пускат да продължат с народното дело.    След като \"дебатиращите\" се уморяват от споровете, някой по-консенсусно настроен може да предложи Мездра за столица на новата република. Така или иначе дотам водят всички влакове и пътища. Ще има малко мрънкане, но след като вече един път Северозападното Народно събрание се е напило и се е сбило, нещата поомекват и може да се стигне до що годе единно решение на въпроса. За да се преглътне по-лесно решението, се предлага държавата да стане федерация с три отделни кантона, обединени под общата столица, която като цяло да не решава кой знае колко. Решението се отзнаменува с национален празник, ядене, пиене и още бой на корем.    Избира се името на новата държава. Делегатите тук се измъкват леко. Името ще се реши на референдум с отворен въпрос - което предложение събере най-много гласове, то ще е. Вярно, така новоотцепената република рискува да получи някое твърде звънко име, но нали борбата е за демокрация. Власт за народа! Пък каквото да става...    Маждрамуняк - това звучи гордо!    Конституцията е завършена вече и депутатите я предлагат за гласуване чрез нов референдум. Самият текст за по-лесно е копиран 1:1 от румънския основен закон. Така и така към Румъния ще се влее новата държава, по-добре е да се свиква с тамошните правила. А и на кого му се занимава да пише толкова глупости...    Конституцията е приета с огромно мнозинство. Обявяват се три дни национален празник. На четвъртия ще се праща нота към румънското правителство да анексира новата държава.    Румънците се правят, че не са получили нотата. Видели били първия месец на новата република и въобще не са сигурни дали искат да разширяват територията си на юг. Опасно било и щяло да им развали всичкия ред. И, мерси, и те си имали влашка ракия.    Пие се от мъка по неосъществената мечта. България поне винаги е готова да приеме Северозапада обратно. Може да местните да са ръбати хора, но без тях пада толкова много от чара на цялата страна...", "date": "2018.01.06", "title": "31 дни от суверенната република на Северозапада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377073-%D0%BF%D0%B5%D0%B5%D0%B2%D1%81%D0%BA%D0%B8-%D0%BA%D0%BB%D0%B5%D0%B2%D0%B5%D1%82%D0%B5%D0%BD-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%B8-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0", "text": "Долнопробна лъжа по адрес на депутата Делян Пеевски скалъпиха група от подбрани говорители на олигархията, представящи се за „независими анализатори\" пред чужда медия, пише \"Монитор\". В белгийския вестник „Либр Белжик\" бе публикуван поредният очерк, посветен на България по повод поемането на председателството на ЕС от 1 януари тази година. Оригиналното заглавие на анализа е „Как България, която поема председателството на ЕС, нарушава свободата на печата\" и за негов автор е посочена Мария Удреску.    Никак не са оригинални обаче източниците, които е ползвала авторката – хора, представящи се за журналисти, но тежко обвързани помежду си чрез зависимостите си от една определена олигархична групировка. Нито е спазен международният стандарт за журналистическа етика да се потърси позицията на засегната страна, нито дори правилото за позоваване на независими източници. Поради тази причина и изискването за проверка на фактите е погазено, тъй като   Клуб З този път играят ролята просто на пералня на пуснатата навън манипулация източникът на анализа е един и същ – слуги на българската олигархия. На пръв поглед твърденията в публикацията звучат шокиращо. Дори самото заглавие е брутално – нарушаване на свободата на печата.    Внимателен прочит обаче показва, че „Либр Белжик\" повтаря едно към едно всички опорни точки, които фабриката за фалшиви новини, създадена от Иво Прокопиев и неговата група „Капитал\", както и присъдружните им сайтове, също финансирани от съмнителни бизнесмени, непрестанно тръбят по адрес на Делян Пеевски. Очевидната лъжа колко вестника има Пеевски и твърдението, че имал собствена телевизия и най вече долнопробната манипулация, че притежава 80 от фирмите, разпространяващи печатни издания у нас. Всеки от т. нар. източници на твърденията е наясно, че това са пълни лъжи, но авторката си измива ръцете, цитирайки техните твърдения. Особено нагло лицемерие представлява твърдението на бившата говорителка на Иван Костов Стояна Георгиева, че: \"парите на европейския данъкоплатец дават власт на Пеевски и на олигарсите\".    Не само че това е пълна клевета, тъй като нито един от вестниците на Делян Пеевски - „Телеграф\", „Монитор\", „Политика\", както и интернет медията Агенция Монитор, никога не са участвали в проекти, свързани с европейско финансиране. Твърдението просто е безочливо, тъй като именно Агенция Монитор публикува проверка в системите на Агенцията за обществени поръчки и Информационната система за управление и наблюдение на средствата от ЕС в България, която показа, че кръгът Тази сума е само за предния програмен период – 2007-2014 г., и дори не влизат средствата, които са взели по друго перо – обществени поръчки за разпространение на съобщения и обявления на държавни институции. Те са на стойност 448 560 лева. За капак на всичко, за да са още по-гнусни инсинуациите, без никаква логическа връзка в материала са описани случаите на нападения над журналисти у нас през последната година, че даже сред тях са наместени и запорите, които Комисията по конфискация наложи на Иво Прокопиев, който когато му се държи сметка за лъжите, публикувани в медиите му, се представя за бизнесмен и инвеститор, а когато далаверите му бъдат подхванати от държавните органи, започва да се осъзнава като издател и журналист.       Стояна Георгиева    Оплаквания за натиска срещу Прокопиев прави неговият съдружник Теодор Захов. Той е представен като председател на Съюза на издателите, но е пропуснат фактът, че в този съюз членуват единствено и само медии на Прокопиев и техни присъдружни издания. Стояна Георгиева е представена като главен редактор на „Медиапул\" - „малка, но все така влиятелна медия\", за която обаче липсва подробността, че сайтът й е хостван от сървър на фирма на Прокопиев.   Оплаквания за натиска срещу Прокопиев прави неговият съдружник Теодор Захов. Той е представен като председател на Съюза на издателите, но е пропуснат фактът, че в този съюз членуват единствено и само медии на Прокопиев и техни присъдружни издания. Стояна Георгиева е представена като главен редактор на „Медиапул\" - „малка, но все така влиятелна медия\", за която обаче липсва подробността, че сайтът й е хостван от сървър на фирма на Прокопиев.     Ирина Недева    Шефката на Асоциацията на европейските журналисти Ирина Недева пък с лека ръка замесва факти към очевидни неистини и уж е представител на НПО, но не се споменава, че в друго НПО, в което участва, е партньор със самия Прокопиев. „Българският дипломат и журналист, един от основателите на първия опозиционен вестник в страната\", който би трябвало също да е достоверен източник, се оказва неуспелият кандидат-депутат от „Дай, България\" Стефан Тафров. Това е същата партия, за която според стенограмите АРГО-гейт Иво Прокопиев казва, че е готов да подпомага „с целия си наличен ресурс\", но иска да остане в сянка.   Стефан Тафров  Изпипаната схема за пране на фалшиви новини през чуждестранна медия пък този път е направо претупана. Не за пръв път марионетки на олигархичната шайка, част от която е Прокопиев, са успявали да пробият в чужди медии и там да пръснат опорните точки на своите господари. После по стар обичай медиите на същите тези да препечатат у нас публикуваната в чужбина новина, която обаче е издиктувана от България. Самите медии от фабриката за фалшиви новини стартираха нова дисциплина от началото на тази година, като ожесточено препечатват всеки възможен негативен материал за България по повод европредседателството и целят да създадат пропаганден фон колко отчайваща е ситуацията у нас. Във въпросната публикация обаче са използвани за източници, работещи в „Дневник\" и „Капитал\", а също и „Медиапул\", и затова за разпространител у нас е избран непряко свързан с материала сайт „Клуб Зет\" на обвиняемия Огнян Донев. Той заедно с Прокопиев и другите им побратими, израснали под крилото на Иван Костов, Сашо Дончев и Цветан Василев издържат фабриката за фалшиви новини.   Теодор Захов     благодарение на тогавашния премиер Костов. После при правителството на Царя пак същия розовобуз мъж се облажваше от държавата чрез вицепремиера Лидия Шулева, а при ГЕРБ имаше гръб във властта благодарение на министрите Симеон Дянков и Трайчо Трайков, с когото имат общо обвинение за сделката с акциите на ЕВН, както и Христо Иванов, на когото Прокопиев в последствие дори поръча да му направи собствена партия. Покрай последните проблеми, които Прокопиев си имаше с Комисията по конфискация, стана ясно, че е звънял лично на премиера Бойко Борисов, за да иска помощ и за пръв път не е получил протекции от държавната власт. Поради тази причина сега Прокопиев и себеподобните му имат за цел България да бъде разрушена отвътре и омаскарена отвън. Защото техният модел може да съществува само и единствено чрез тактиката на пленената държава.   Сянката на разградския бос раздава морал с ортак на Мина Костова Сянката на Иво Прокопиев – това е най-точното определение за съдружника на разградския бизнесмен в „Икономедия\" Теодор Захов. Истината е, че в продължение на години Захов, който в материала обяснява как в България свободата на словото се мачкала, а всъщност е дясна ръка на Прокопиев във фабриката за фалшиви новини, стоеше упорито в сенките. Наложи му се да излезе оттам, когато облаците над Прокопиев се сгъстиха и той бе принуден да избяга от многомилионните си борчове у нас час в Сингапур. Така Захов първо му стана съдружник в „Икономедия\" на мястото на спасилия се набързо Филип Харманджиев, а след това пое и официозните функции на председател на Съюза на издателите в България (СИБ).    Малкият, но изключително важен детайл е, че и малко след времето, в което той оглави съюза, от сдружението се бяха разграничили и съответно прекратили членството си всички медии извън тези, свързани с Прокопиев и приятелите му Сашо Дончев и Огнян Донев. Така в момента Съюзът на издателите реално играе ролята на таран на фабриката за фалшиви новини навън, а когато не сипе дезинформации пред чужди медии или международни организации, обслужва интересите на менторите си Прокопиев, Дончев и Донев с декларации в тяхна полза. За да бъде абсурдът пълен, Захов освен председател на сдружението, обслужващо интересите на фабриката, е член и на НПО, което „раздава присъди\" по етичния кодекс на въпросния съюз. Макар кодексът да не е признат от никой друг освен от медиите в СИБ, които пък бидейки основни брънки в машината за клевети на задкулисието, нарушават всички възможни етични правила в професията, членовете на въпросното НПО досега не са направили публично достояние нито едно решение, осъждащо поведението на тези издания. За сметка на това раздават без право морални присъди върху издания, които нито признават СИБ заради връзките му със задкулисието, нито т.нар. Етичен кодекс на съюза.    Доколко пък изобщо членовете на НПО-то, уж отговарящо за спазването на кодекса, имат право да се изказват на тема свобода на словото, говори фактът, че сред тях е съдружник на дъщерята на Иван Костов Мина Костова. Костова и въпросният човек – Асен Величков, държат заедно дружеството „Терра виталия\". Както стана печално известно, другата фирма на щерката на Командира - „Анторна\", бе щедро финансирана от КТБ чрез златни договори за консултантски услуги. Контрактите и съответно парите са минали през едно от дружествата кредитополучатели, през които бе източен трезорът.            ", "date": "2018.01.06", "title": "Пеевски клеветен с фалшиви новини от говорители на олигархията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377074-130-%D0%BC%D0%BB%D0%BD-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D0%B5%D1%82%D0%B7%D0%B2%D0%B5%D0%B7%D0%B4%D0%BD%D0%B8-%D1%85%D0%BE%D1%82%D0%B5%D0%BB%D0%B8%E2%80%A6-%D0%B7%D0%B0-%D0%B4%D0%B0-%D1%81%D0%B5-%D1%85%D0%B2%D0%B0%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D0%BB%D0%BA%D0%BE-%D1%85%D1%83%D0%B1%D0%B0%D0%B2%D0%BE-%D0%B6%D0%B8%D0%B2%D0%B5%D0%B5%D0%BC", "text": "  130 милиона за европредседателството! Пет-звездни хотели с по три вида възглавници, ченгета всякакви чешити за да пазят гостите, нови зали, компаньони, червени килими и всякакви п*тки майни за да може Буда да го играе политик и да хвърляме прах в очите на еврослепците колко хубаво си живеем и какви демократи сме!     А във видинската болница   И доктори няма, има един 70 годишен, един 90 годишен и един трофиран алкохолик три пъти уволняван за пиянство и връщан след това за да не закрият отделението! Болница потънала в многомилионни дългове, без лекари и апаратура, но     От които половината откраднати!      Нали ти резна лентичката на санираната болница и прибра през Тошев и Гергов милионите?!   Що не кажеш на Юнкер, че събираме със СМС-и левчета за да си лекуваме децата и близките, иначе са обречени на смърт в мутренската ти кочина?! А? Що не им кажеш, че една тяхна нощувка в София струва колкото пенсиите за месец на всички пенсионери в едно средно голямо видинско село? А? Що не им кажеш, че пари за рехабилитация на децата с церебрална парализа няма, но милиони за охрана на шефа ти Пеевски има?! А? Що не им кажеш, че самият ти се возиш в бронирана лимузина за 800 000, а за врачанската болница, в която се лекуват десетки хиляди българи, правителството ти даде 300 000 за да не затвори?! А? Що не им кажеш, че в корумпираната ти прогнила „държава“ бизнесмените плащат със суджуци на копоите ти, за да не им затворят фирмите?    А?    Що не им кажеш, че крадете дори от храната на децата в детските градини и от лекарствата на онкоболните? А? Що не им кажеш, че дори жените не раждат вече в България, защото не искат да отглеждат децата си в кочината, в която превърна държавата ни ?! А? Що не им кажеш, че идват на гости на мафията и се прегръщат с наркотрафиканти и контрабандисти?", "date": "2018.01.06", "title": "130 млн. за Европредседателството! Петзвездни хотели… за да се хвали Борисов колко хубаво живеем"}
{"url": "http://www.classa.bg/%D1%81%D0%B2%D1%8F%D1%82/item/377065-%D1%81%D0%B0%D1%89-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D0%BF%D0%BE-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Държавният департамент на САЩ обяви прекратяването на финансовата помощ, която предоставя на Пакистан по въпросите на сигурността. \"Днес ние спряхме финансовата помощ в областта на сигурността\", съобщи говорителят на Държавния департамент, Хедър Науърт, която обясни, че решението се дължи на недостиг на мерките, предприети от властите на Пакистан за борба с терористичните групировки, действащи \"вътре и извън неговата територия. \" \"Пакистан трябва да предприеме по-решителни мерки\", каза Науърт. На 2 януари, САЩ замразиха 255 милиона долара финансиране на Пакистан, заради противоречивата му позиция към тероризма, и предупредиха, че Исламабад трябва да удвои усилията си в борбата срещу екстремизма за да получава финансова помощ от Вашингтон в бъдеще. Държавният департамент изясни, че Исламабад вече знае какво да прави, а това е свързано с поемане действия срещу ислямската бунтовна група Хакани, обвинена в извършването на някои от най-кървавите нападения срещу американски войници в Афганистан. Президентът Доналд Тръмп обеща да намали \"глупавото\" финансиране от САЩ на Пакистан, оплаквайки се, че \"повече от 33 000 милиона долара през последните 15 години\" доведоха до пакистанските \"лъжи и измами\". Според ръководителя на Белия дом Исламабад \"осигурява безопасно убежище за терористи\", бягащи от Афганистан.", "date": "2018.01.06", "title": "САЩ съкращават финансовата помощ за Пакистан и изискват \"по-решителни действия срещу тероризма\""}
{"url": "http://www.classa.bg/%D1%81%D0%B2%D1%8F%D1%82/item/377066-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D0%B4%D0%B0-%D0%BF%D1%80%D0%BE%D0%B2%D0%B5%D0%B4%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D1%81-%D1%8E%D0%B3%D0%B0", "text": "Северна Корея се е съгласила да проведе разговори на високо равнище с Южна Корея на 9 януари в граничния град Панмунчон, съобщава агенция \"Йонхап\". В сряда Сеул и Пхенян са възстановили линията на специални комуникации в демилитаризираната зона на Панмунчон. Очаква се двете страни да започнат преговори за евентуалното участие на севернокорейския отбор в следващите олимпийски зимни игри в южнокорейския град Пьонгчанг. \"Надяваме се юга и севера, да обсъдят както въпроса за участието на екип от Северна Корея в олимпийските игри в Пхьончхан така и други теми, представляващи интерес за подобряване на отношенията между Северна и Южна\", каза министърът на национално обединение от Република Корея,Чо Мйонг-йон. Последният път, когато преговорите се състояха на ниво заместник-министри на Корейската народнодемократична република и Република Корея, беше през декември 2015 г.", "date": "2018.01.06", "title": "Северна Корея се съгласи да проведе преговори на високо равнище с Юга"}
{"url": "http://www.classa.bg/%D1%81%D0%B2%D1%8F%D1%82/item/377064-%D0%B8%D1%80%D0%B0%D0%BD-%D0%BE%D1%81%D1%8A%D0%B4%D0%B8-%D0%B7%D0%B0%D0%B3%D0%BE%D0%B2%D0%BE%D1%80%D0%B0-%D0%BD%D0%B0-%D1%86%D1%80%D1%83,-%D0%B8%D0%B7%D1%80%D0%B0%D0%B5%D0%BB-%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Прокурорът на Иран, Мохамед Джафар Монтазери, обвини ЦРУ, Израел и Саудитска Арабия в реализация на план, който провокира настоящите антиправителствени протести в Ислямска република, в които през последната седмица загинаха над 20 души. Според него \"ръководител\" е бившият агент на ЦРУ, Майкъл Андреа, който заедно с друг неидентифициран официален израелски агент на Мосад е оркестрирал заговора преди около четири години, с тясно сътрудничество на своите правителства и Саудитска Арабия, която финансира операцията. Монтазери подробно разкри, че планът, наречен \"Доктрина за конвергенция\" е проектиран с данни, събирани в продължение на няколко години, и се състои от няколко сценария, които включват протести заради издръжката на живота, тарифите за обществени услуги и финансовите нужди на пенсионерите. \"Нашият народ достигна до правилното заключение, че това движение напълно се корени в чужди води\", каза Монтазери, цитиран от агенция Фарс. \"Трябва да разграничим онези, които имат законни искания от онези, които търсят анархия\", добави той. Думите на прокурора отразяват това, което преди това е заявил върховният лидер на Ислямската република, аятолах Али Хаменей. \"През последните дни, враговете на Иран използват различни инструменти, като парични средства, оръжия, политически и разузнавателни апарати, за да създадат проблеми за Ислямската република\", каза Иранският върховен водач в началото на седмицата.", "date": "2018.01.06", "title": "Иран осъди заговора на ЦРУ, Израел и Саудитска Арабия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377059-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%B9-%D0%B1%D0%B5%D0%B4%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B8-%D1%81%D0%B5-%D0%BE%D0%B1%D0%B8%D1%82%D0%B0%D0%B2%D0%B0-%D0%BE%D1%82-%D0%BD%D0%B0%D0%B9-%D0%B1%D0%B5%D0%B4%D0%BD%D0%B8%D1%82%D0%B5-%D1%85%D0%BE%D1%80%D0%B0-%E2%80%93-%D0%B8-%D1%82%D1%8F%D1%85%D0%BD%D0%BE%D1%82%D0%BE-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D0%B5-%D0%BE%D1%81%D0%BC%D0%BE%D1%82%D0%BE-%D1%87%D1%83%D0%B4%D0%BE-%D0%BD%D0%B0-%D1%81%D0%B2%D0%B5%D1%82%D0%B0", "text": "Най-после някой спомена бедняците – нашите, тукашните, за които никой не отронва и дума, сякаш така те ще изчезнат от само себе си. Стори го президентът Радев в новогодишното си обръщение.  Той се осмели да каже, че „хиляди бедни българи днес се борят за оцеляване“ – макар те да са милиони – и това беше много важен момент от словото му.  Досега нито един политик не беше го правил.  А това изглежда толкова нелепо, че дори не може да бъде обяснено.     Медиите не обърнаха никакво внимание на думите на президента.  Срам ли ги е да ги коментират – или нямат време от фойерверки в чест на истински глупци.  А може би се страхуват да не разсърдят някои властници, които вече са убедени, че управляват Рая.  От 10 януари пък съвсем ще са сигурни. Пазачи на Рая!     А по повод на другите бедняци, които Политическата Секта прокуди от страната, една министърка каза, че те били в Европа.  Да, де, но не са в България, избягаха от ония, дето нямат очи за бедняците.  Най-напред, за около четвърт век, ги прогониха – а сега се хвалят с тях, че печелят нещичко за бедняците тук.  Остава да кажете, че са ви и задължени, че са немили-недраги в чужбина.  Няма какво да се хвалите, повечето от тях са слугите на вашата Европа – и добре, че слугуват там, та тукашните бедняци да поемат глътка въздух.     Но, все още, не се сещате да се похвалите, че тези „никъдници“ /по Увалиев/ години наред внасят тук толкова пари, колкото са чуждите инвестиции!  Само един много нахален ум може да оправдае тази аномалия. И „там“ нашите хора пак са на дългата опашка за милостиня, както се полага на бежанци, прогонени от страната си.  Другите бежанци – ония от Ордите – поне са прогонени с огън и жупел, а нашите – с глупост.  Не си притурвайте и това като някаква заслуга.   Защо първенците ни мълчат за Бедняците?  Спокойно приемат, и то не от вчера – като свещена величина – факта, че сме най-бедната страна в Европа.  Може би на някои наглеци това им се провижда и като някакъв комплимент.  Сигурно разсъждават – доколкото могат да си позволят това усилие, така: „Най-бедните цървуланковци сме, обаче нали сме членове на Европейския Сговор, това ни стига“.  Сякаш дори не се сещат, че най-бедната страна се обитава от най-бедните хора, от милиони бедняци – и тяхното оцеляване е Осмото чудо на света.  Пребройте пенсионерите, работили упорито и всеотдайно за страната си, а накрая почерпени от Прехода да живеят скотски.  Да не говорим за стотиците хиляди цигани – за тях пък Политическата Секта си е дала обет да мълчи.  Бомбата тиктака под задниците им, а те си траят.     Защо никога не споменават бедняците, защо си позволяват тази наглост – това е големият въпрос.  Дали изобщо все още си дават сметка, че наоколо има такива същества?  Толкова ли са засмукани от собствената си немощ, че да не ги забелязват?  Милиони бедняци им се пречкат в краката, обаче нали все пак държавата някак крета – сигурно това си казват.  Пълним дупки всякакви. Гордо.   Разбира се, някой може да възрази, че с едното споменаване на бедняците нищо няма да се промени.  Да, де, но поне да направят някакво усилие да не се хилят само в собствените си доволни сурати.   Сектата не може да бъде накарана да работи за тия хора, тя и не знае как. Това е ясно от четвърт век.  Каквито и фасони и фокуси да правят черносотниците на Прехода.  Горкият той – закриваха го, откриваха го и пак го закриваха, въргаляха го, дори го насилваха – все, за да прикрият немощта си.  Каквото и да дрънкат измамниците, Сектата е виновна – тя докара тази беда заради невежеството си и заради слугинския си манталитет.   Тъпанарите нека си мислят, че проваленият Соц ни стовари тия бедняци – макар че тъкмо корабът „Радецки“ на Прехода ги хвърли на Новия Бряг.  Нека си мислят, каквото щат – само че при онзи проклет Соц бедняци нямаше.  Но този спор е безсмислен, дори е скотски.  27 години нищо не могат да направят.  Оправдават се с всевъзможни кризи – и те съчинени от тях, или изтърпени от тях.   Винаги са гледали в друга посока – не в онази, в която се е втренчил Народа – той търси сянката на собствената си Съдба, а те съвсем друго.   И все им беше хубаво да управляват псевдодържава, населена с бедняци.  Те винаги са имали по-важни цели – например, да бъдат клисарите на Европейския Сговор.   Сега са се зазяпали в Председателството.  И, впрочем, какво стана със „Съюза“, как биха гледали сега на него Първобащите му – но и това не ги интересува.  Каква представа са имали те, та вечният бедняк на тази общност, най- опърпаната страна ще я председателства?  В името на какво?   Какво ще се промени след шест месеца – това пък изобщо не ги вълнува.  Важното е, че половин година ще бъдем нещо като временно модерна туристическа дестинация за отегчени брюкселски фанфарони и бюрократи.  Гледам, че тъкмо с това се хвалят главно: щели да дойдат 20 хиляди чиновници, това им е в главите.   В същото време, докато вървеше оскотяването на значителна част от населението, Сектата направи нужното, за да насили Обществото с други едни бедняци: отвратителни в своето притворство, бедняци духом и интелектуално, същински никаквици, тъй наречената Нова класа.  Хора, които при един по-справедлив ред, щяха да си останат нищожни, номинални типове.  Със сигурност щяха да си останат в анонимността, която заслужават.   Сега бившият външен министър Даниел Митов е подсъдим – но вече е забравено, че той дойде от нищото, от една отчайваща нищожност – и сега отново се скри в нея.  Това е спасението за тия хора: анонимността, изличаването.  Обаче, докато беше външен министър на Държавата на Бедняците, в мазното му нищоговорене нямаше и една секунда, отделена на нашите клетници.   Ами онзи Прокопиев, посткомунистическият запъртък, когото произведоха в носител на новите „западни“ ценности?  Сега е смешно, че хора, които взаимно се „осъвременяваха“ в кръжеца „Глобална България“, примерно, вече яростно го атакуват.  Сега ли разбрахте, че е един измамник?  Не, разбира се, но изглежда ви допадаше спекулантския му нюх. Още през 2002 година станаха ясни от „Всяка неделя“ неговите далавери, но всички се правехте, че не ги знаете.  Та чак до преди една година.   Тук на формените крадци не обръщат внимание, та ще забелязват някакви си милион и половина бедняци.  И пет милиона да станат – а това е неизбежно – пак няма да ги забелязват.  И най-дивото предизвикателство е, когато някой каже, че днес в България на Бедняците се живеело по-добре.  По-добре се краде – но другото никак не е сигурно.   Особено отвратително е, когато тия дрънканици ги произвежда някой нещастник, който се самовъзприема като „интелектуалец“.  Тия пък от тази порода все се хвалят, че сега ползвали някакви свободи. Че какво ви пречеше да сте свободни, поне вътрешно, и по-рано?  Какво ви пречеше, освен страха ви и незначителността ви?     Какво ви липсваше – все ревете, че сте нямали достъп, примерно, до книгите на Лукач или Гароди.  Те ли трябваше да ви кажат, какви се дефектите на Соца – кьорави ли бяхте сами да ги видите?  Ами, свободата да пътувате?  И, какво стана – пътуват бедняците и слугуват навън, а вие си налягате парцалите тук, защото за нищо не ставате.  Дори парцаливото ви знаме Марков се беше приготвил да се връща обратно, защото никой не му обръщаше внимание „там“.   Една свобода безспорна сътворихте: някой нещастник свободно да изгъгне, че днес в България на Бедняците му харесва повече.   Тия дни в „Труд“ /Мариела Балева/ се сетиха за проф. Иван Попов, баща на българската електроника и световно признато научно светило.  Поразително беше да научим, че той е умрял в нищета, а е донесъл на страната си над 20 милиарда лева!  Словоблудците мрънкаха, че сме откраднали някакви технологии.  А вие какво откраднахте, мътните ви взели – освен милиони хора да имат правото да са бедняци.   Всичко е, както се полага – крадци и некадърници не могат да направят друго, освен Държава на Бедняците.  От Държава на Духа, както ни наричаше великия акад.Лихачов – за бяс на днешните зловонни палета, се превърнахме в Държава на Бедняците.  И, всъщност, в Държава на Срама.  А вие се напукайте с фойерверките си.   Пък една баба стоеше на опашка пред БНБ заради новата монета в чест на Председателството – и изфъфли, че ще стои докрай, докато се добере до нея.  Дали не беше някоя изкуфяла реститутка?  Милиони едвам оцеляват, обаче в навечерието на Председателството има опашка за монета – при това нагласена в някаква дърварска хореография, по един в редица – за да направи впечатление на глупците.   Ехей, толкова сме цъфнали и вързали, че се редим за нови монети – това искаха да ни внушат!    Идиоти.", "date": "2018.01.06", "title": "България е най-бедната страна и се обитава от най-бедните хора – и тяхното оцеляване е Осмото чудо на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377060-%D1%81%D0%B2%D0%B5%D1%82%D0%BE-%D0%B1%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%B3%D0%BE%D1%81%D0%BF%D0%BE%D0%B4%D0%B0-%D0%B1%D0%BE%D0%B3%D0%B0-%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB%D1%8F-%D0%BD%D0%B0%D1%88-%D0%B8%D0%B8%D1%81%D1%83%D1%81-%D1%85%D1%80%D0%B8%D1%81%D1%82%D0%BE%D1%81", "text": "След връщането Си от Египет нашият Господ Иисус Христос пребивавал в Галилея, в Своя град Назарет, където израснал, криейки от човеците силата на Своето Божество и премъдростта Си до тридесетгодишната Си възраст, защото у иудеите никой не можел да приеме сан на учител или свещеник, преди да достигне тридесет години. Поради това и Христос не започнал Своята проповед и не разкрил Себе Си като Син Божий и като \"велик Първосвещеник, Който е преминал през небесата\", дотогава, докато не достигнал определената възраст.    В Назарет Той живял с Пречистата Си Майка, отначало - при мнимия Си баща, Йосиф дърводелеца, и додето той още бил жив, се занимавал заедно с него с дърводелска работа, а после, когато Йосиф умрял, Сам продължавал да се занимава с това, като с труда на ръцете Си препитавал Себе Си и Пречистата Божия Майка, та и нас да научи на трудолюбие. А когато вече се изпълвала тридесетата година от Неговия земен живот и настъпвало времето на Неговото Божествено явяване пред израилския народ, тогава, както говори Евангелието, \"биде слово Божие към Йоана, син Захариев, в пустинята\"' - слово, което го изпратило да кръщава с вода и му възвестило знамението, по което той трябвало да познае дошлия в света Месия. За това говори в своята проповед сам Кръстителят с такива слова: \"Оня, Който ме прати да кръщавам с вода, ми рече: над Когото видиш да слиза Духът и да остава върху Него, Този е, Който кръщава с Дух Светии\".    И така Йоан, покорявайки се на Божието слово, обиколил цялата страна около Йордан, като проповядвал \"покайно кръщение за опрощаване грехове\", защото той бил този, за когото предрекъл пророк Исаия: \"Гласът на викащия в пустинята говори: пригответе път Господу, прави направете в пустинятя пътеките за нашия Бог\".   И излизали при него цялата Иудейска страна и иерусалимците, и \"всички се кръщаваха от него в река Йордан, като изповядваха греховете си\". Тогава дошъл и Иисус от Галилея на Йордан при Йоан, за да се кръсти от него. Той пристигнал тъкмо по времето, когато Йоан възвещавал за Него на народа, говорейки: \"след мене иде по-силният от мене, на Когото не съм достоен да се наведа и развържа ремъка на обущата Му; аз ви кръстих с вода, а Той ще ви кръсти с Дух Светии\". След тази проповед дошъл Иисус да се кръсти. Макар Той и да нямал нужда от това, бидейки безгрешен и непорочен, роден от Пречистата и Пресветата Дева Мария и бидейки Сам източникът на всяка чистота и святост, но тъй като    Той взел върху Себе Си греховете на целия свят, затова и дошъл на реката, за да очисти тях посредством кръщението. Той дошъл да се кръсти и затова, за да освети естеството на водата, дошъл да се кръсти, та и за нас да устрои купелта на светото Кръщение. Той дошъл при Йоана още и затова, та този, като види слизащия върху Кръщавания Дух Светии и чуе свише гласа на Бог Отец, да бъде нелъжлив свидетел за Христа.  \"А Йоан Го възпираше и думаше: аз имам нужда да се кръстя от Тебе, а Ти ли идеш при Мене?\" Той духом познал Този, за Когото тридесет години по-рано \"проиграл радостно\" в утробата на своята майка, поради което и сам поискал да бъде кръстен от Него, като намиращ се под греха на непослушанието, който от Адам преминал върху целия човешки род. Но Господ му казал: \"Остави сега, защото тъй нам подобава да изпълним всяка правда\".  Под \"правда\" светият Златоуст разбира тук заповедите Божии, все едно че Иисус е казал така: \"доколкото Аз съм изпълнил всички заповеди, които са дадени в закона, и остана само една - относно кръщението, то подобава Аз да изпълня и тази.\" A Йоановото кръщение също било Божия заповед, както се вижда от думите на Йоан: \"Оня, Който ме прати да кръщавам с вода, ми рече\". А кой го е изпратил? Очевидно - Сам Бог: \"биде - се казва в Евангелието - слово Божие към Йоана\". И още затова се кръстил Иисус, бидейки на тридесет години от рождението Си, понеже възрастта на тридесетгодишния, по думите на Златоуст и Теофилакт, е удобопреклонна към всеки грях.    Тъй като юношеската възраст е подхвърлена на огъня на плътските страсти, а при тридесетгодишната възраст - времето на пълното разгръщане на мъжките сили - човек се подчинява на златолюбието, тщеславието, яростта, гнева и на всякакви грехове. Поради това и Христос Господ забавял приемането на кръщението до тази възраст, та във всички възрасти на човешкия живот да изпълни закона, да освети цялото наше естество и да ни подаде сили да побеждаваме страстите и да се опазваме от смъртните грехове.  А след като приел кръщението, Господ веднага, без всякакво забавяне, излязъл от водата. Има предание, че свети Йоан Кръстител потопявал до шията всеки човек, когото кръщавал, и го държал така, докато не изповядал всичките си грехове. След това кръщаваният излизал от водата. А Христос, нямайки грехове, не бил задържан във водата и затова в Евангелието е прибавено, че Той излязъл от водата \"веднага\".  А когато Господ излизал от водата, над Него се отворили небесата, отгоре блеснала светлина, подобно на мълния, и Духът Божий във вид на гълъб слязъл върху Кръщаващия се Господ. Подобно на това, както в дните на Ной гълъбицата въз-вестила за намаляването на водите на потопа, така и тук подобието на гълъба предуказало свършека на потопа на греховете. А във вид на гълъб се явил Светият Дух затова, защото тази птица е чиста, обича хората, кротка е, незлобива и не търпи нищо смрадно. Така и Светият Дух е Източник на чистотата.  Дълбина на човеколюбието, Учител на кротостта и Устроител на мира, но при това, Той всякога се отстранява от човека, който се валя в смрадната тиня на греховете. А когато Светият Дух, във вид на гълъб, слизал от небето върху Христа Иисуса, тогава се чул глас, който казал: \"Този е Моят възлюбен Син, в Когото е Моето благоволение\". На Него подобава слава, чест и поклонение во веки веков.  ", "date": "2018.01.06", "title": "Свето Богоявление на Господа Бога и Спасителя наш Иисус Христос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377067-6-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1066 г. - За крал на Англия е коронован Харолд Годуинсън.     1838 г. - Американецът Самюъл Морз става първият човек, създал електрически телеграф.     1848 г. - Роден поетът-революционер Христо Ботев.     1853 г. - Американският президент Франклин Пиърс и семейството му претърпяват железопътна катастрофа - президентът и съпругата му Джейн оживяват, но загива 7-годишният им син Бен.     1919 г. - В Германия започва формирането на Фрайкорпс - доброволни про-десни военни формирования, съществували в началото на 19 век, участвали във войната срещу Наполеон.     1929 г. - В Югославия крал Александър I Караджорджевич извършва държавен преврат и поставя начело на изпълнителната власт военните.     1929 г. - Католическата монахиня Майка Тереза, основала по-късно ордена Мисионери на милосърдието, пристига в Индия.     1930 г. - От Индианаполис до Ню Йорк е осъществено първото пътуване с автомобил с дизелов двигател.     1931 г. - Томас Едисън патентова последното си изобретение.     1939 г. - Германският химик Ото Хан прави публично достояние откритието си за разпадане на атомното ядро.     1942 г. - Пан Американ получава редовна линия за извършване на околосветски полети.     1971 г. - В САЩ е синтезиран хормонът на растежа - соматотропин.     1972 г. - САЩ връщат на Унгария взетата по време на Втората световна война Корона на Свети Стефан - една от националните реликви.     1994 г. - Американската фигуристка Нанси Керигън е намушкана в левия крак от съперничката си и съотборничка Тоня Хардинг.     2002 г. - Германският ски скачач Свен Ханавалд става първият победител във всички състезания на Турнира на четирите шанци.      ", "date": "2018.01.06", "title": "6 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/377061-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D1%85%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%BD%D0%B0-2017-%D0%B3-%D0%B8-%D0%BD%D0%B5-%D0%B5-iphone-x", "text": "Експерти от платформа 4pda, специализирана в мобилни устройства, са тествали почти 150 различни марки смартфони, които са пуснати през последната година, за да изберат най-добрите в различни категории. Samsung Galaxy S8 е обявен от този портал за най-добър смартфон в категорията водещи устройства (high-end). Сред конкурентите му бяха iPhone X, LG V30 + и Sony XZ1. Експерти казват, че в мобилния телефон на южнокорейската компания \"всички нововъведения са усъвършенствани\". В допълнение, те подчертават надеждността на ирисовия скенер за биометрична защита на Samsung Galaxy S8, а също така похвалиха неговия интелигентен асистент Bixby, много добре превеждащ на други езици, както и познаващ обекти в снимки и търсещ отговори в мрежата , Междувременно, в категорията на смартфоните от средната класа, победителят бе Honor 9, на китайския многонационален конгломерат Huawei. Това устройство заема първото място пред Samsung Galaxy A7 (2017) и Xiaomi Mi6. Сред неговите добродетели, експертите подчертават мощен процесор и неговата усъвършенствана двойна камера, която има характеристики, далеч по-добри от тези на двамата си конкуренти. В категорията смартфон с ниска цена, Xiaomi redmi 4X е обявен за най-добрия, надминавайки по производителност, функции и надеждност Bluboo S1, S2 и Xiaomi Mi UMIDIGI А1. По отношение на мобилното устройство с най-добрата камера, Huawei Mate 10 Pro е начело. Накрая, за тези специалисти, най-добрият мобилен телефон за \"селфита\" е ASUS ZenFone 4, а за екстремни условия е AGM X2.", "date": "2018.01.06", "title": "Експертите номинираха най-добрия смартфон на 2017 г. (и не е iPhone X)"}
{"url": "http://www.classa.bg/%D1%81%D0%B2%D1%8F%D1%82/item/377062-%D0%BA%D1%83%D0%B1%D0%B0-%D0%B8-%D0%B5%D1%81-%D0%B8%D0%B7%D0%B4%D0%B8%D0%B3%D0%BD%D0%B0%D1%85%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D0%BD%D0%B0-%D0%BD%D0%BE%D0%B2%D0%BE-%D0%BD%D0%B8%D0%B2%D0%BE", "text": "Върховният представител на ЕС за външна политика и сигурност Федерика Могерини се срещна в Куба с президента Раул Кастро в последния ден от официалното си посещение в латиноамериканската страна. Те отбелязаха благоприятното развитие на двустранните отношения и призоваха за по-нататъшно развитие, след влизането в сила на Споразумението за политически диалог и сътрудничество, което има за цел да подобри политическия диалог, развитието на съвместни действия в многостранни форуми и увеличаване на икономическото сътрудничество. Могерини даде пресконференция, в която направи преглед на основните срещи, проведени по време на престоя си на острова. Сред най-повтарящите се въпроси са осъждането на икономическата и търговска блокада на Съединените щати и критиките към мерките, приети от администрацията на Доналд Тръмп срещу Хавана. Дипломатката изрази волята на ЕС да развива търговските отношения въпреки предизвикателствата: \"Това е първото политическо споразумение, подписано между Европейския съюз и Куба, повишихме отношенията ни на ново ниво. ЕС вече е първият инвеститор и първият партньор за сътрудничество за развитието на Куба \", каза той. Тя обяви и стартирането на няколко проекта за сътрудничество, в които ще бъдат инвестирани 49 млн. Евро. \"Ще подпишем нова програма за сътрудничество за използване на възобновяеми енергии на стойност 18 милиона евро, друга, свързана с устойчиво земеделие от 21 милиона, и ще допълним и разширим програмата за културен обмен за 10 милиона евро \", каза тя. И накрая, ръководителят на европейската дипломация заяви, че ЕС подготвя диалог с Куба относно правата на човека и подчерта, че тази нова глава е нюансирана от основната роля на кубинската нация в региона.", "date": "2018.01.06", "title": "Куба и ЕС издигнаха отношенията си на ново ниво"}
{"url": "http://www.classa.bg/%D1%81%D0%B2%D1%8F%D1%82/item/377063-%D0%BE%D0%BE%D0%BD-%D1%89%D0%B5-%D0%BE%D0%B1%D1%81%D1%8A%D0%B4%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%B0-%D0%B8%D1%80%D0%B0%D0%BD-%D1%81%D0%BB%D0%B5%D0%B4-%D0%BF%D1%80%D0%B8%D0%B7%D0%B8%D0%B2%D0%B8%D1%82%D0%B5-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D1%81%D0%B0%D1%89", "text": "ООН съобщи, че Съветът за сигурност ще се срещне в петък в 20:00 часа, за да анализира ситуацията в Близкия изток, след като Съединените щати свикаха извънредна сесия за протестите в Иран, съобщава \"The Washington Post\". Постоянният представител на САЩ към ООН, Ники Хейли, по-рано заяви, че ООН \" трябва да подкрепят антиправителствените протестиращи в Иран\", а президентът на САЩ Доналд Тръмп, публикува туит, в който нарича \"брутални и корумпирани\" администрациите в Техеран. Иранският посланик в ООН междувременно защити страната си от атаките на САЩ, като ги нарече \"гротескна\" намеса във вътрешните работи на страната, насърчаваща смяна на правителството. Руското министерство на външните работи също разкритикува намесата на САЩ във вътрешнополитическите въпроси на Иран. \"Вътрешните процеси в Иран, точно както във всяка друга страна, нямат връзка с фундаменталните функции на Съвета за сигурност\", каза руският заместник-министър на външните работи Сергей Рябков \"За съжаление трябва да напомним на американските колеги дипломацията\", добави той.", "date": "2018.01.06", "title": "ООН ще обсъди протестите в Иран след призивите за подкрепа от САЩ"}
{"url": "http://www.classa.bg/%D1%81%D0%B2%D1%8F%D1%82/item/377056-%D0%B2%D1%81%D0%B8%D1%87%D0%BA%D0%BE-%D1%82%D1%80%D1%8A%D0%B3%D0%BD%D0%B0-%D0%BE%D1%82-%D1%8F%D0%B9%D1%86%D0%B0%D1%82%D0%B0", "text": "            Първоначално протестите бяха насочени главно срещу поскъпването на храната. И най-вече на яйцата, чиято цена рязко скочи. През първия ден хората демонстрираха срещу правителството и неговата икономическа политика. Но настроението бързо се промени и демонстрантите постепенно надигнаха глас и срещу външната политика, срещу духовенството, срещу могъщите религиозни фондации и цялото ръководство на страната, включително и срещу религиозния лидер аятолах Хаменей.     Кадър от протестите в Техеран   Протестите бързо се разпространиха и в по-малките градове, където има много висока безработица. Повечето демонстриращи са млади мъже на възраст между 15 и 25 години, които произхождат от по-бедните и по-скромни обществени прослойки. Специално при тях равнището на безработицата в някои градове достига 20-30 на сто.     Тези протести обаче са много по-различни от демонстрациите през 2009 година. Хората, които тези дни излизат на улицата, са гневни. Протестират срещу всичко. Но за какво - сами не знаят. Те не преследват ясни цели, нямат лидери, нямат и свои корени в различни организации и движения - например в женските или студентските движения. През 2009 година беше друго - тогава имаше едно движение, така нареченото „Зелено движение\", което възникна веднага след президентските избори и чиито привърженици бяха убедени, че вотът е бил манипулирани. Те и техният кандидат Мир Хусейн Мусави просто не приемаха резултатите от тези избори. С други думи, протестиращите имаха лидер и можеха да се организират. Мнозинството бяха студенти и активисти, включително и от женските движения, а опозицията ги подкрепяше. Всички те се бореха най-вече за повече политически свободи. Докато младите хора, които излизат днес на улицата, нямат лидери и не са организирани. Те са просто разочаровани и гневни, а протестите им възникват съвсем спонтанно.   В сряда правителството мобилизира и изкара на улицата своите привърженици. Всички официални медии излъчиха техния митинг, а след това силите за сигурност обявиха, че протестите срещу правителството са приключили. Което всъщност означава: оттук нататък протестите са забранени. Въпреки това обаче и независимо от масивното полицейско присъствие, в няколко града хората все още излизат на улицата. Никак не е лесно да контролираш толкова много млади хора в цялата страна.   Кадър от проправителствената демонстрация в Техеран   Не е ясно как ще действа оттук нататък правителството. Рохани и неговият кабинет са настроени реформаторски и едва ли ще използват насилие. Ако силите за сигурност вземат твърди мерки, правителството ще изгуби популярност и подкрепа. Ще бъде разочарована и средната класа, която засега не участва в протестите.   Преди седем месеца 24 милиона иранци гласуваха за Рохани. Подкрепиха го, защото обеща на всички иранци по-добър живот. Но Рохани не държи всичко под свой контрол - най-могъщият човек в страната е друг: консервативно настроеният религиозен лидер аятолах Хаменей. Той и другите консервативни центрове на властта не поддържат Рохани. Затова и на президента му е много трудно да прокара плановете си.     На фона на всичко това политиците в Иран се обвиняват взаимно за протестите - или пък твърдят, че външни сили подклаждат бунта. Междувременно в страната бяха блокирани такива социални мрежи като Телеграм и Инстаграм. Тъкмо там демонстрантите постваха видеа от демонстрациите и така привлякоха вниманието на чуждестранните медии. В резултат реагираха и редица западни политици. Сега иранските институции и някои властови центрове в страната обвиняват „чуждестранните врагове на иранската революция\", които уж били в дъното на протестите. И най-вече Америка. В интерес на истината, туитовете на президента Тръмп и апелът му за „смяна на режима\" в Иран изобщо не помагат на демонстрантите. Просто защото властниците в Иран ще кажат: \"Ето, виждате ли, протестите се направляват от чужбина. Те са срещу нас\".   Европейският съюз също взе отношение. Пълномощничката по външната политика Федерика Могерини призова двете страни да се въздържат от насилие. Но само за една седмица загинаха 22-ма души. Могерини подчерта, че правото на мирни демонстрации и свободата на словото са основни права, които без изключение трябва да се зачитат във всяка страна. Подобни позиции заеха и Германия и Франция. А Иран има голям интерес от икономическо сътрудничество със Запада - и особено с Европа. Защото за да се разкрият нови работни места в Иран, страната има нужда от чуждестранни инвестиции. Правителството не може просто да заключи портите, да затвори всички комуникационни канали, да смаже протестите на недоволните и после да се надява, че всичко ще бъде наред. А световната общност трябва внимателно да наблюдава развоя на събитията и да се опита да покаже, че взима на сериозно тревогите на хората в Иран.", "date": "2018.01.06", "title": "Всичко тръгна от яйцата"}
{"url": "http://www.classa.bg/%D1%81%D0%B2%D1%8F%D1%82/item/377057-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B5-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D1%82%D1%80%D1%8A%D0%BC%D0%BF", "text": "            Тръмп изобщо не искал да става президент и след победата си бил не по-малко шокиран от своите съветници, които вкупом го смятали за некомпетентен - това е само едно от скандалните твърдения в книгата на Майкъл Улф, която за броени дни се изкачи от 48 449-то до първото място в класацията на най-продаваните книги в „Амазон\".   Откъси от книгата бяха публикувани в редица западни медии, а Доналд Тръмп реагира гневно - най-вече на едно изказване на прокудения бивш главен президентски съветник Стив Банън. Става дума за една среща, която се състояла през юни 2016 в Тръмп Тауър. И която, според Банън, била „непатриотична\" и „предателска\". На нея Тръмп-младши, Джаред Къшнър и Пол Манафорд разговаряли с руснаци, които предлагали злепоставяща информация за Хилари Клинтън, твърди Улф в книгата си, цитирайки Банън. Адвокатите на президента вече заплашиха, че ще предприемат юридически стъпки срещу книгата.   Майкъл Улф, за когото някои наблюдатели твърдят, че е склонен към сензационно писане, е разговарял с повече от 200 души, сред които самият Доналд Тръмп, Стив Банън и хора от „вътрешния кръг\" на президента. Редом с твърдения, които могат да имат сериозни юридически и политически последствия, 336-те страници на книгата съдържат и други, отчасти много пикантни разкрития за случващото се в Белия дом под управлението на Тръмп.     Сегашният обитател на Белия дом всъщност изобщо не искал да става президент. Улф твърди, че Тръмп безсрамно използвал изборите, за да даде тласък на телевизионната си кариера. След победата бил не по-малко шокиран от своите съветници, които вкупом го смятали за некомпетентен. Тръмп първоначално казал „шибана работа\", но после бързо се самоубедил, че заслужава да бъде президент.   Според Улф, нямало човек, който да каже добра дума за Тръмп. Авторът между другото пише: „Той не четеше. Дори не преглеждаше текстове. (...) Някои мислеха, че от практическа гледна точка той е най-много полуграмотен. (...) Други казваха, че страда от дислексия. Във всички случаи способността му да възприема беше ограничена. Трети стигаха до извода, че той не чете, понеже не му се налага. И че фактически това е един от главните атрибути на популиста. Той беше пост-грамотен - само телевизия. Не само, че не четеше - той и не слушаше. Предпочиташе сам да говори. И се доверяваше най-вече на собствения си опит. (...) Нещо повече: способността му за концентрация беше изключително слаба\".   Улф описва дъщерята на Тръмп Иванка („глупава като слама\", според Банън) и нейния съпруг Джаред Къшнър като хладнокръвни кариеристи, които използват Тръмп за личните си цели. Иванка, която сама мечтаела някой ден да стане президентка, се подигравала на нелепата фризура на баща си, боядисана с евтиния препарат „Само за мъже\".     Съветничката Кейти Уолш пък разказала, че контактът с Тръмп бил „все едно да се опитваш да разбереш какво иска едно дете\". А медийният бос Рупърт Мърдок, чиято телевизия „Фокс\" беше сред най-шумните клакьори на Тръмп, веднъж дори го нарекъл „шибан идиот\". Подобни изявления Улф приписва още на финансовия министър Мнучин, на съветника по сигурността Макмастър и на бившия шеф на кабинета Прибъс. Икономическият съветник Гари Коун пък нарекъл Тръмп „тъпак\".   Според Улф, Доналд Тръмп се чувствал несигурно в Белия дом и често се оттеглял в спалнята, където нощувал без съпругата си Мелания. Там имало три телевизора, а персоналът не бивало да докосва нищо, „особено четката му за зъби\". Освен това Тръмп предпочитал да яде най-вече храна от „Макдоналдс\" - поради страха, че някой може да го отрови.", "date": "2018.01.06", "title": "Какво пише в скандалната книга за Тръмп"}
{"url": "http://www.classa.bg/%D1%81%D0%B2%D1%8F%D1%82/item/377058-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0%D1%82%D0%B5-%D1%81%D0%B2%D0%BE%D1%8F-%D1%83%D1%82%D1%80%D0%B5%D1%88%D0%B5%D0%BD-%D0%B4%D0%B5%D0%BD", "text": "  Защо се случва това? Всъщност всичко опира до начина, по който се  подготвяте за сън … Не, не, става дума за това, че трябва да си легнете в 22 часа, а  че преди да си легнете трябва да направите само 3 прости  стъпки.     В действителност това, за което мислите преди да заспите, създава вашето Утре.  Докато вие спите,  мозъкът ви обработва огромно количество информация, вашите мисли създават верижна невронна реакция и моделира вашето бъдеще.   По време на сън се  създава конкретна програма, която Утре управлява  вашите действия. И  не става въпрос за тези мисли, които започват да се  превъртат в главата ви, когато главата ви се отпусне на възглавницата. А за  мислите, които се въртят в главата ви в  първата фаза на съня.   Тези, които практикуват осъзнати съновидения, са много добре запознати с този процес, а  за останалите е  препоръчително да  изпълняват следните стъпки:    Най-важното – това е да се намирате в спокойно състояние, да не изпитвате никакви емоции – нито отрицателни, нито положителни. Ако се намирате във властта на каквато и да е  емоция, отправната точка на програмата ви за утре ще бъде точно тя. Ако няма емоции – то тогава се случва програмиране от нулата, т.е., мозъкът дава команда да се действа според ситуацията …    Научете се да се избавяте от рояка мисли в главата си. Можете да използвате всякакви техники, които ви харесват, за да се отървете от мислите. Научете се да чувате тишината. Липсата на мисли  преди лягане ще ви позволи да ставате сутрин бодри и в добро настроение.    Да, физически отпуснете тялото си. Получи ли се? А сега се вслушайте в себе си и се отпуснете още повече. Сега се вслушайте отново, най-вероятно мускулите на гърба, ръцете и краката не са напълно отпуснати. Отпуснете се – тялото ви трябва да е меко. Колкото по-силно сте напрегнати преди лягане, толкова по-напрегнат ще бъде за вас новия ден.   Следвайте тези три, на пръв поглед, не много лесни стъпки, и след няколко дни ще бъдете изненадани, че новото утро започва да ви доставя удоволствие, умът ви е ясен, а  в живота ви всичко се получава на макс!", "date": "2018.01.06", "title": "Как да препрограмирате своя утрешен ден?"}
{"url": "http://www.classa.bg/%D1%81%D0%B2%D1%8F%D1%82/item/377055-%D1%80%D1%83%D1%81%D0%B8%D1%8F-%D0%BF%D1%80%D0%BE%D1%81%D0%BB%D0%BE%D0%B2%D1%83%D1%82%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D1%8A%D1%81-%D1%81%D1%82%D1%80%D0%B0%D1%85", "text": "            Според източния календар, 2018 година е година на кучето, което по традиция е олицетворение на вярност. Няма съмнение, че и Русия ще остане вярна на избрания през 2014 година курс на конфронтация. Вярно, че възможностите й се топят, така че формите на противопоставяне на Запада могат да се променят.     През 2018 година Русия няма да тръгне по пътя на „нормализация\" на отношенията със САЩ в частност и със Запада като цяло. Дори и да желаеше това, Владимир Путин просто няма избор. Москва сама се вкара в безизходно положение, от което може да излезе само ако направи сериозни отстъпки. Но тя не иска да си плюе на фасона. За възстановяването на отношенията Москва би трябвало се откаже от натиска си срещу Украйна или да имитира някакви преговори за Крим. Или поне като минимум да „сдаде\" сирийския диктатор Башар Асад. Нали идващата година ще протече под знака на борбата за обединение на Сирия под някакъв общ флаг? Обаче Съветът на федерацията вече ратифицира споразумението за ползване на военноморската база в Тартус и военновъздушната база Хмейми.   Ако се вярва на думите на секретаря в Съвета за безопасност на Руската Федерация Николай Патрушев, през последните две години руснаците са защитавали териториалната цялост на Сирия. И сега Москва смята тази страна за зона на своето влияние в Близкия изток, което възнамерява не само да укрепва, но и да разширява. Както показа 2017 година, това влияние може да бъде използвано като силен аргумент в преговорите. Не на всяка цена с целия Запад, но например с Турция, Иран или Израел. И за Кремъл не е изгодно да се откаже от това влияние в името на възстановяването на нормалните отношения.   Русия поема курс на експанзионистична политика и по-скоро ще продължи и през 2018 година да разширява мрежата си от свои военни бази в чужбина. Настойчиви покани й отправя например Судан, който е в състояние на постоянна гражданска война. Русия може да „отскочи\" и до Либия, където управляват няколко враждуващи групировки. Или пък да са сближи още по-тясно с Египет. Възможно е в чуждестранните военни бази да бъдат разположени и ракети, както по времето на Карибската криза. 2018-та може да се окаже последната година от действието на Договора за ликвидиране на ракетите със среден и малък радиус на действие. Този договор, подписан от Горбачов и Рейгън през 1987 година, беше една от основните гаранции за пракратяване на надпреварата във въоръжаването. Ето защо не бива да се осланяме на заявленията на Владимир Путин, че Русия нямала средства за нова надпревара във въоръжаването.       Русия няма да прекрати и информационните войни. Кремъл няма какво да губи, особено след като вече всички го обвиняват в оказване на влияние върху избори в чужбина - като се започне от президентската кампания в САЩ, та чак до референдума в Каталуния. Словосъчетанието „руски хакери\" стана нарицателно за 2017 година. При такава репутация няма смисъл от промяна на курса. Русия вече не може да се отърси от обвиненията. Така че кой знае, може пък да й се удаде да окаже влияние и да смени властта някъде в Европа за своя изгода. Всъщност основната причина, поради която Русия няма да прекрати информационните войни и през 2018 година е в това, че главната й цел е не да излъже някого, а да създава информационен хаос. Това е прословутата „търговия със страховете\". Страхът отслабва. Страхът поражда панически настроения. И в тази обстановка дори държава като Русия, която няма големите ресурси на Запада, може да остане силен играч в международната политика.   Трябва да сме наясно, че именно през 2018 година, след преизбирането на Владимир Путин и въвеждането на нови санкции, руските власти ще се окажат в ситуация на действителна изолация, подобна на тази в Иран или в Северна Корея. И това положение значително облекчава избора на управляващите за по-нататъшното развитие на страната. Когато няма накъде да отстъпваш, всички решения стават по сурови и резки, а външният натиск обикновено предизвиква обратен резултат. И това неминуемо ще се отрази на външната политика, която окончателно ще се превърне в огледало на вътрешното положение в страната. Така че през 2018 година Русия окончателно ще се превърне от партньор на Запада (по някои въпроси) в негов стратегически противник. И западните политици, които дори и след анексията на Крим, хранеха някакви илюзии, ще трябва да свикнат с тази мисъл.", "date": "2018.01.06", "title": "Русия: прословутата \"търговия със страх\""}
{"url": "http://www.classa.bg/%D1%81%D0%B2%D1%8F%D1%82/item/377050-%E2%80%9E%D0%B5%D0%BF%D1%8A%D0%BB%E2%80%9C-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%B4%D0%B5%D1%84%D0%B5%D0%BA%D1%82%D0%B8-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D0%B8-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0", "text": "  Съобщението дойде, след като “Гугъл” и други технологични компании съобщиха за същите дефекти, наречени Meltdown и Spectre, открити в процесори на няколко производителя, които на практика покриват почти целия компютърен пазар на света. Потребителите на Maс от години настояват, че техните устройства и операционни системи са по-малко уязвими от компютрите с операционни системи на “Майкрософт” или телефоните с “Андроид”.   Spectre засяга чипове в смартфони, таблети и компютри, създадени от “Интел” (Intel), Ей Ар Ем (ARM) и Ей Ем Ди (AMD), а Meltdown – лаптопи, настолни компютри и интернет сървъри, които работят с чипове на “Интел”. Все пак засегнатите устройства са милиарди – само персоналните компютри (настолни и лаптопи) са милиард и половина, а от тях 90 на сто работят с “Интел” според технологичната консултантска компания IDC.   Данните, с които работят устройствата, постоянно се движат между паметта на чипа и на друг хардуер, който е част от устройството, и този процес се координира от ядрото на операционната му система. Двете уязвимости се задействат именно когато чипът работи с данните. Meltdown дава на процесора неестествено голям достъп до паметта, използвана от ядрото на операционната система, а Spectre задейства в програмите ненужни операции, в резултат на които към процесора се подават иначе поверителни данни.   Според Би Би Си нито едната от двете неизправности не представлява пряка опасност за потребителите, които актуализират операционните си системи редовно, но те може и да създадат заплахи за бизнеса. Британският обществен оператор цитира източници в индустрията, според която проблемите са били известни на технологичните компании от поне шест месеца, но целта им е била тихо да работят по отстраняването им.", "date": "2018.01.06", "title": "„Епъл“ призна за сериозни дефекти във всичките си устройства"}
{"url": "http://www.classa.bg/%D1%81%D0%B2%D1%8F%D1%82/item/377051-%D0%B4%D0%B0%D0%BD%D0%B8%D1%8F-%D0%B8%D1%81%D0%BA%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B4%D0%B0-%D1%81%D0%B8-%D1%85%D0%BE%D0%B4%D1%8F%D1%82", "text": "    Приблизително 21 хил. сирийски бежанци, които пристигнаха в Дания след избухването на гражданската война през 2011 г., имат малка надежда за нов живот в скандинавското кралство. Всъщност, според датския премиер Ларс Локке Расмусен, “многобройните бежанци от сирийската война, които потърсиха убежище при нас, трябва да се завърнат у дома си, веднага щом условията го позволят”, съобщава кореспондентът на “Фигаро” в Копенхаген.   В пожеланията си за Нова година либералният лидер изпрати ясно послание, отговаряйки на призива на Датската народна партия (PPD, популистка партия – б.а.), неговия сериозен съюзник, необходим в парламента, който иска да бъдат репатрирани бежанците възможно най-скоро. Докато това стане, “е важно, според Расмусен, да се образоват сирийските бежанци, като ясно се посочва целта да се върнат у дома си. Това е най-добрата помощ, която можем да им дадем”, добави датския премиер.   За дясноцентристкото правителство и голямото мнозинство в парламента, включително социалдемократическата опозиция, “бежанците като цяло не трябва да остават в Дания”. Тези политически сили залагат на връщането и на оказването на помощ на страните, граничещи с конфликтните зони. Копенхаген предостави хуманитарна помощ от над 2 млрд. крони (268 млн. евро) на сирийски бежанци в Сирия и в съседните страни от 2011 г. насам.", "date": "2018.01.06", "title": "Дания иска бежанците да си ходят"}
{"url": "http://www.classa.bg/%D1%81%D0%B2%D1%8F%D1%82/item/377052-%D1%82%D0%B0%D0%B9%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B8%D0%B7%D1%80%D0%B0%D0%B5%D0%BB", "text": "Външната политика на Иран също е обект на протести, заявява експертът проф. Владимир Чуков в интервю. Той обръща внимание, че за разлика от протестите през 2009г., най-масовите в страната досега, сега на улицата са не интелектуалците и студенти, а хора от различни прослойки. На 28 декември в Иран стартираха серия от антиправителствени протести, повод за което стана влошената икономическа ситуация в страната. За съжаление, общественото недоволство взе и своите жертви. В нощта на 31 декември 10 души са били убити при демонстрации в различни градове. Към момента жертвите са най-малко 12. казва проф. Чуков. Според него населението забелязва огромните суми, които се дават за войната в Сирия. Проф. Чуков коментира и мненията на определени среди в Техеран, че едва ли не става дума за заговор за сваляне на властта в страната, зад който стоят Саудитска Арабия и Израел, но и САЩ. Руските арабисти поставят акцент в анализите си за ситуацията върху някакво тайно споразумение между САЩ и Израел за свалянето на иранския режим, обръща внимание той. Ето и пълния текст на интервюто на проф. Владимир Чуков. – Проф. Владимир Чуков, протестната форма за Европа е добре познато оръжие, но не и толкова лесно приложимо в ислямски републики като Иран. Това, което наблюдаваме сега, е бързо трансформиране от икономическо в политическо недоволство. Можем ли да прогнозираме докъде има потенциал общественото недоволство да ескалира и съответно да станем свидетели на реални промени в страната? – Можем ли да търсим намеса на външни сили в протестите или те са плод от единствено на крайно несправедливо разпределение на ресурси и средства, от което, разбира се, страда само населението?   – Проф. Чуков, вие очертахте настроенията, които се усещат от съюзници и врагове на страната. Има ли обаче някой от „големите на деня“ интерес и възможност реално да се намеси в ситуацията, извличайки позитиви? И всъщност например заявената подкрепа от страна на Съединените щати по-скоро пречи или подпомага процесите, случващи се в Иран? – Както и вие споменахте по-рано, във фокуса на обществения гняв попадна и президентът на страната, който, припомням, само че беше и преизбран на поста си тази година. Можем ли да търсим грешки в неговите действия? – На фона на всичко това, колко предпазливи и притеснени трябва да сме, следейки случващото се в Иран?", "date": "2018.01.06", "title": "Тайното споразумение между САЩ и Израел"}
{"url": "http://www.classa.bg/%D1%81%D0%B2%D1%8F%D1%82/item/377053-%D0%B2-%D0%BF%D0%BE%D0%B4%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B8-%D1%81%D0%B0-%D0%B7%D0%B0%D0%BF%D0%B8%D1%81%D0%B0%D0%BD%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8", "text": "  Негативните програми – това са автоматични действия, които се изработват в резултат на излагането на човек на негативни нагласи или възникват поради силен натиск отвън и желанието му да угоди на някой.     Такива програми възникват и от страх. Така или иначе, тези програми възникват и стават устойчиви, когато човек не е в състояние да бъде себе си.   Обхватът на негативните програми е толкова широк, че  обхваща всички области на живота:    (“Не мога нищо, винаги развалям всичко, не може да ми се има доверие”).    (“Аз нямам пари за това; парите са зло и заплаха за сигурността ми”).   Социалната сфера (“Трябва да бъда като всички; така е прието; това е неприлично, какво ще кажат хората”).    (“Животът е несправедлив, аз съм длъжен да направя това; нямам избор; такива са обстоятелства”).    (“Нямам никакви шансове; аз не заслужавам това; нищо не се дава просто така; аз не съм достоен за това”).    (“Любовта трябва да се заслужи”).   Повечето от негативните програми възникват в детството. Тъй като детето е отворено към света, доверява се на родителите си и се опитва да “бъде добричко.” Но и в съзнателните години е напълно възможно да се “хване” такава програма, ако човек все още не се е превърнал в устойчива личност.   Негативната програма се записва на подсъзнателно ниво, и след това оказва влияние в продължение на целия живот на човека. Тя обикновено се проявява като един или друг проблем.   Затова първото нещо, което трябва да направите – това е да се научите навреме да улавяте отрицателните си мисли и да работите върху тях така, че те да не се запишат като програма.   А със съществуващите програми трябва да се работи усилено по следващия алгоритъм.   Как да намерите отрицателните си програми   За тази цел има различни начини. Има двата метода, които са много лесни за употреба.     Разгледайте тази сфера в живота си, в която постоянно имате проблеми и я анализирайте. Вашата задача е да разберете какво ви блокира да действате ефективно в тази посока.   За начало избирате инструмент – дневник, и си представяте, че в тази сфера имате всичко на най-високо ниво. Ако имате проблеми с парите, си представете, че имате много, дори изключително много пари. Ако имате житейски проблеми, представете си, че имате голямо весело и щастливо семейство с много деца и т.н. Което означава, че вие ??трябва да си представите всичко това в разширена хипертрофирана форма.   След това да вземете в ръце химикалката и започне да мислите какви проблеми ще имате, ако притежавате всичко това. Какви проблеми могат да възникнат с появата на богатството – завист, прекъсване на връзките с приятели; опасност за семейството и т.н. Ако такива страхове започнат да възникват един след друг, това означава, че вие вече сте започнали да идентифицирате негативните програми, които не ви позволяват да станете богат. Записвайте всичко, което ви идва наум.     Тази задача е по-лесна, защото човек е склонен да анализира другите. Анализирайте роднините, кръга си от приятели и познати, и се опитайте да разберете, какви са техните стремежи, какви стереотипи имат. Запишете това също. Най-вероятно всичко това е присъщо и за вас. Защото според правилото “подобното привлича подобно” ние общуваме с хора, които имат същите като нас възгледи за живота.     Вземете лист хартия А4. Разделете го с вертикална черта на две части. В горния ляв ъгъл запишете: “Негативни програми”, в десния – “Нови твърдения”.   Запишете в лявата страна всичко, което ви е дошло на ум по време на търсенето на негативни програми.   След това трябва да започнете да си припомняте, какво са ви внушавали родителите в детството, какво са ви казвали приятели и познати, от което ви е боляло.   Може би те са оценявали резултатите от вашата работа негативно (винаги разваляш всичко). Може би те са ви оценявали като некомпетентен и неумел. Може би това просто са били обидни прякори. Всичко това също се записва в лявата колона. Спомените могат да нахлуват не изведнъж. Поработете по тази част няколко дни. Постепенно това ще се издигне в паметта ви.   Когато почувствате, че спомените ви са се изчерпали, в дясната колона срещу всяка негативна установка напишете положително твърдение, противоположно на нейния смисъл ( “винаги разваляш всичко” – “при мен всичко се получава идеално”, “некомпетентен и неумел” – “Имам златни ръце и мога да направя всичко каквото си поискам “,” ни риба, ни рак”-” аз съм целеустремен човек и винаги постигам целите си”).     След това внимателно скъсайте листа по вертикалната линия. Лявата част се изгаря, като си представяте в същото време, че заедно с хартията изгарят всички ваши негативни програми, от които са били породени тези утвърждения.   А с дясната част трябва да се поработи. Тези твърдения – това са вашите афирмации, които трябва се повтарят няколко пъти на ден в продължение на най-малко един месец. По този начин, на мястото на старите негативни програми ще можете да запишете нови, които ще ви вдъхновяват и насърчават в постиженията ви.  ", "date": "2018.01.06", "title": "В подсъзнанието ни са записани десетки негативни програми"}
{"url": "http://www.classa.bg/%D1%81%D0%B2%D1%8F%D1%82/item/377054-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F%D1%82%D0%B0-%D0%BD%D0%B0-hal-turner-%D0%B7%D0%B0-2018", "text": "    1)   ще участват в множество значителни военни  действия срещу Северна Корея. На първия етап войната ще бъде дистанционна, което предполага нанасяне на удари само с ракети и от въздуха. Войната ще започне до 20 март 2018 г.   2) Северна Корея ще отговори на американските военни действия с ракетни удари срещу Гуам, Южна Корея (Сеул), Япония (Токио) и по континенталната част на САЩ.   3) След изстрелването на  тези ракети Съединените щати, Южна Корея и Япония ще обявят война на Северна Корея.   4) Китай ще спазва своя Договор за защита на Северна Корея. В резултат на това ще започне  сериозен военен сблъсък между Китай и Съединените щати както в Северна Корея, така и в околните морета. САЩ вероятно ще загубят два самолетоносача.   5) Северна Корея  ще активира клетките на своите „спящи агенти“, базирани в Съединените щати. Тези диверсанти ще започнат да атакуват инфраструктурата на страната: петролни и газопроводи, резервоари с гориво, транспортни магистрали, водохранилища и електрически мрежи.   В резултат на това в САЩ ще започнат мащабни и дълги прекъсвания на тока, ще бъдат прекъснати доставките на храна в градовете, ще започнат  проблеми с  питейната вода.   Това обаче ще бъде само началото, тъй като едновременно с физическото въздействие върху инфраструктурните съоръжения,  Северна Корея ще използва химически и биологични оръжия. САЩ ще бъдат изправени пред епидемия от антракс и едра шарка.   6) Освен отбранителните операции в Корея, Китай ще предприеме офанзивни стъпки и на други фронтове, като разгърне войските си в Тайван. В резултат на това САЩ ще се сдобият с още  един театър на военни действия.   7) Като се възползва от благоприятното стечение на обстоятелствата за Делхи, Индия ще реши да сложи край на териториалния си спор с Китай, докато  Китай е зает с военни спорове със Съединените щати.   8) В отговор Китай ще обяви война на Индия.   9) Пакистан също  ще се възползва от тази ситуация и ще реши да сложи край на териториалните спорове, като обяви война на  Индия.   10) Турция също няма да остане бездейна и ще се опита да укрепи позициите си в Сирия. В отговор Русия ще се намеси и Турция ще бъде смазана с ужасен удар.   11) Истанбул ще се опита да прибегне до помощ от НАТО, но в Брюксел  ще кажат, че сега просто ще наблюдават ситуацията.   12) Украйна ще се разпадне окончателно, в резултат на което Русия ще погълне цялата й територия на изток от Днепър. На  това НАТО вече няма да замълчи и ще въведе войски в Украйна.   13) Когато войските на НАТО започнат офанзива в Украйна, Русия ще атакува съюзниците по фланга, като поеме контрола над балтийските държави.   14) Литва, Латвия и Естония ще потърсят помощ от НАТО    На всеки един от тези театри ще бъде използвано поне веднъж ядрено оръжие. Ще бъдат използвани ядрени оръжия:  Северна Корея, САЩ, Китай, Русия, Индия, Пакистан, а вероятно и европейските съюзници на Америка в НАТО – Великобритания и Франция ще  използват ядрени оръжия, след като Русия превземе  Балтийските страни.   Към това време, когато страните се навоюват и се договорят за всичко, световната икономика ще се окаже в развалини. Всички публични задължения един към друг, всички търговски ангажименти ще бъдат отменени, тъй като ще престанат да съществуват обектите на юридическите договори – валути, корпорации, фирми, и така нататък. Разбира се – ще настъпи  световен глад.   Това са моите прогнози.   Страшно, нали?   Но какво аз мога да кажа тук? Всички тези неща са потенциални и скоро ще бъдат възможни. Затова помислете какво бихте могли да направите сега, за да се подготвите за оцеляване. Времето за маневриране е доста малко, затова препоръчвам да действате бързо.  ", "date": "2018.01.06", "title": "Предсказанията на Hal Turner за 2018"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377046-%D0%B1%D0%B5%D0%BB%D0%B0-%D1%85%D0%B0%D0%B4%D0%B8%D0%B4-%D1%81%D0%B5-%D0%BF%D0%BE%D1%8F%D0%B2%D0%B8-%D0%BA%D0%B0%D1%82%D0%BE-%D0%BC%D0%BE%D0%BA%D1%8A%D1%80-%D1%81%D1%8A%D0%BD", "text": "Супермоделът Бела Хадид засне гореща фотосесия за календара на списание Love \"Love Advent Calendar\". Облечена в секси бельо, красавицата не се притесни да размаха тежък чук в специалното видео на списанието.      Хадид признава, че страшно много се е забавлявала да „размазва гумите с чук просто за забавление\".    И то с какво облекло – огненочервено бельо, черни прозрачни чорапи и сандали на висок ток. И ако това не е достатъчно, над главата на Бела се изсипват литри вода.    По-рано през декември за същия календар се снимка и сестрата на Бела – моделът Джиджи Хадид.      Тя демонстрира перфектна фигура в прилепнал спортен екип, но не това направи най-голямо впечатление на феновете ѝ. Моделът позира с мокра коса, тежък грим и бе съвсем натурална в областта на подмишниците.", "date": "2018.01.06", "title": "Бела Хадид се появи като мокър сън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377047-%D0%BD%D0%B0%D0%B9-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-2017-%D0%B3", "text": "Моделът Хейли Болдуин, дъщеря на актьора Стивън Болдуин и бивша приятелка на Джъстин Бийбър, зарадва поклонниците си с откровени снимки. Те бяха публикувани в Инстаграм. Нейните последователи веднага забелязаха перфектната й фигура.      По-малко за час снимките й събраха повече от 100 000 лайка. По-рано тази година списание \"Максим\" я нарече \"най-сексуалната жена на 2017 г.\" Хейли Болдуин е на 20 години.      Тя е дъщеря на актьора Стивън Болдуин и съпругата му Кения. Манекенка е от три години. Сред най-сексапилните жени на 2017 г. са също актрисата Марго Роби, певицата Кейти Пери, Зоуи Кравиц, манекенките Бела и Джиджи Хадид, актрисата Алисия Викандер.", "date": "2018.01.06", "title": "\"Най-сексуалната жена на 2017 г.\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377048-%D0%BF%D0%BE-%D0%B4%D0%BE%D0%B1%D1%80%D0%B5-%D1%81%D0%B5-%D0%BE%D1%82%D1%8A%D1%80%D0%B2%D0%B5%D1%82%D0%B5-%D0%BE%D1%82-%D1%82%D0%B5%D0%B7%D0%B8-%D1%85%D0%BE%D1%80%D0%B0", "text": "Новата година е чудесен повод да се освободите от негативните хора в живота си. Те могат да влияят върху начина, по който гледате на живота и на хората около вас. Независимо дали са колеги, приятели или членове на семейството, поставете граници или отстранете напълно от живота си тези \"токсични\" хора.      Експертите определят 7 основни типа „токсични\" хора.         Има един особен тип хора, които могат да видят облаци и в най-слънчевия ден. Във всяка ситуация тези хора виждат само лошото. Няма никакъв начин да ги убедите в противното.        Тези хора ще се опитат да подложат на съмнение възприеманата от вас реалност, за да ви накарат да се съмнявате в себе си. Ще ги познаете по това, че действията им не съвпадат с думите и умишлено ви объркат, карат ви да мислите, че имате проблем. Експертите препоръчват да се избягва контакт с тези хора, докато не успеят да поемат отговорност за поведението си.          Той изисква време, енергия и ресурс, но без да взема под внимание собствените ви желания и нужди. Ако е удобно за него, може да ви накарат да се възприемате като безценни и обичани. Но когато не е така, той ще ви остави отхвърлени, несигурни и безполезни.        Ако любим човек продължава с безразсъдното си поведение или се отдава на зависимост, за която отказва да получи помощ, може би е време да преосмислите отношенията си. Той или тя е извън контрол и ви повлича надолу по течението. Спрете да оправяте бъркотията им и не давайте пари, които знаете, че няма да върнат.   , докато този безполезен човек се ангажира със собственото си възстановяване.         Понякога вината и грешните схващания ни задържат в дадено приятелство по-дълго, отколкото е добро за нас. Приятелствата трябва да бъдат реципрочни и балансирани. Ако не са, може би е време да продължим напред без този човек до себе си.        Този човек непрекъснато ще ви напада и ще следи всяка ваша грешка, за да я използва в бъдеще. При удобен случай винаги ще ви напомни за неща, които сте направили грешно, за да докаже недостатъците ви.        Никой от нас не е съвършен и разчитаме на истинските си приятели, когато имаме нужда от честно мнение. Но този, който постоянно ни критикува, не е истински приятел. Този тип хора могат да проектират собствената си несигурност върху хората около тях.", "date": "2018.01.06", "title": "По-добре се отървете от тези хора"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377049-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%8F%D0%BD%D1%83%D0%B0%D1%80%D0%B8", "text": "Необходимо е, да обърнете внимание на спешните проблеми. За да докажете своята стойност в професионалната сфера, бъдете по-уверени в целите, които сте си задали. От подсказките на интуицията, ще се нуждаете в любовта, за да не се измамите в чувствата към човек, с когото искате да свържете съдбата си. Препоръчително е да се фокусирате върху вътрешните си цели и да преодолеете комплексите, които ви пречат, за тяхното реализиране. В контактите с околните хора, покажете сдържаност и търпение. Ако положите основите на бъдещите ви проекти, ще успеете да укрепите финансовото си положение до края на месеца. В любовта, всичко ще е безоблачно и ясно. Днес, ще трябва да се занимавате с рутини задачи, затова и настроението ви, няма да е на ниво. Имате шанс за самоусъвършенстване и успешна кариера, ако спрете да се измъчвате от съмнения. Тези, който имат бизнес, ще успеят да намерят нови източници на доходи. В семейния живот, се опитайте да приемате всичко спокойно. Днес, не бъдете твърде подозрителни и мнителни в работата, в противен случай, ще подкопаете репутацията си и ще намалите своята работоспособност. Отлично, ще се развиват масовите и културни мероприятия, благодарение на които може да заемете високо място в обществото. Спонтанността и лекотата в личния живот, ще ви позволят, по-добре да узнаете собствените си чувства и тези на избраника. Очаква ви, дългоочаквана среща с човек, който не сте виждали от много години. Може да си купите нещо полезно и приятно за дома, а също и да актуализирате гардероба. Но се пазете от състояния на раздразнителност, дори ако започнат да ви предизвикват към кавга от всички страни. Всичко, което идва само при вас, ще бъде успешно. Препоръчително е, да пазите тайните, които ви е поверил близък приятел. Имайте предвид също, че производителността на целия екип зависи от вашата компетентност в работата. Не пренебрегвайте и избягвайте основните си задачи, в противен случай шефовете, ще ви намерят заместник. Финансовото ви състояние, не е по-добро от преди. Но да вземате заем, не трябва. Късметът ще бъде на страната на тези, които са свикнали да мислят с главата си, вместо да преследват илюзии. Днес внимателно прехвърляйте и работете с пари, в противен случай загубата ще бъде глобална. Възможни са сделки, преговори и благоприятни оферти. Ще получите това, което сте планирали - с отстъпка или на части. Вечерта е идеална за среща. Днес трудно ще изпълните плановете си, тъй като околните хора, непрекъснато ще ви разсейват. Дори тривиалните разговори и аргументи, могат да доведат до задънена улица. През деня са възможни запознанства, лични проблеми и срещи със стари приятели. Очакванията в любовта, може да се окажат не такива, каквито сте ги видели в сънищата си.   Днес трябва да контролирате всяка своя стъпка и дума. В противен случай, може да влезете в такива смешни ситуации, които да доведат до проблеми. В личния си живот е необходимо да се стремите към сериозна връзка, вместо към лек флирт. Възможно е служебен роман, да ви отвори очите, за много неща, за които никога досега не сте подозирали. Възможна е среща с хора, които в бъдеще ще играят важна роля в съдбата ви. Днес е добре, да се заемете с домакинска работа и ремонт на битовите уреди. Ако отмените дълго пътуване, ще се предпазите от много проблеми и извънредни ситуации. Страстите, ще са високи и това няма да ви позволи, да оцените трезво връзката с избраника. Ще сте удивени от себе си, когато се заемете с огромно количество работа. Благоприятно ще се развиват събития, насочени към продажбата или покупката на жилище. Възможни са неочаквани печалби, печеливши инвестиции и сделки със западни партньори. Ако всичко държите под контрол, тогава ще бъдете сред победителите. Препоръчително е, да се вслушате в съветите на приятели, за да не се окажете в плен на собствените си илюзии. Възможно е, да срещнете човек, който ще стане постоянен спътник в живота ви. Денят е добър за сватба, годеж и сключване на брак. Ако зачитате семейните традиции, тогава вечерта, ще ви даде незабравими усещания, след общуване с роднини.", "date": "2018.01.06", "title": "Дневен хороскоп 6 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377045-%D0%B3%D0%BE%D1%80%D0%B5%D1%89%D0%B8-%D1%83%D0%BA%D1%80%D0%B0%D0%B8%D0%BD%D0%BA%D0%B8-%D0%BA%D1%80%D0%B0%D1%81%D1%8F%D1%82-%D0%B5%D1%80%D0%BE%D1%82%D0%B8%D1%87%D0%B5%D0%BD-%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D0%B7%D0%B0-2018-%D1%81%D0%BD%D0%B8%D0%BC%D0%BA%D0%B8-18", "text": "12 горещи украински красавици бяха изложени за календара на мъжкото списание XXL, предаде рен.тв.      Сред тях са певицата Реджина Тодренко, Виктория от дуото \"NeAngely\", Алена Омаргалиева и DJ Нана.      Основната тема на календара беше благодатта на женското тяло.      Всички те, облечени в бански костюми или без тях, са се снимали на фона на океана.  ", "date": "2018.01.06", "title": "Горещи украинки красят еротичен календар за 2018 (СНИМКИ 18+)"}
