{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400371-%D0%BF%D0%BE%D0%BA%D1%80%D0%BE%D0%B2-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "  На 1 октомври 910 г. сарацините (араби) нахлули в пределите на Византийската империя и я подложили на тежко изпитание. Император по това време бил Лъв Мъдри (886-911). Свети Андрей Юродиви с ученика си Епифаний се намирал по това време на всенощно бдение в цариградската църква Влахерна , където се пазела като скъпоценна реликва една от одеждите на света Богородица. Било събота срещу неделя. Църквата била пълна с народ.     В 10 часа през нощта по време на всенощното бдение св. Андрей насочил погледа си нагоре и видял св. Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен Син. Развълнуван от гледката, св. Андрей запитал тихо ученика си: - Виждаш ли, брате, как света Богородица се моли? Епифаний отговорил: - Виждам, отче свети, и се ужасявам! Това видение на двамата подвижници станало известно на богомолците в храма, а след това и на целия град. По молитвите и покровителството на света Богородица арабите били прогонени от страната. А Църквата учредила празника \"Покров Богородичен\".", "date": "2019.10.01", "title": "Покров на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400372-1-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "331 пр.н.е.  - Големият пълководец Александър Македонски побеждава в Битка при Гавгамела армията на персийския владетел Дарий III и завладява Персийската империя.     1218 г.  - Папа Хонорий III освобождава тевтонските рицари от съдебната власт на местните епископи.     1791 г.  - Провежда се първото заседание на Законодателното събрание на Франция.     1814 г.  - Започва Виенският конгрес, който цели да преначертае политическата карта на Европа след победата над Наполеон по-рано.     1874 г.  - Избухва голям пожар в Поморие - унищожени са над 550 сгради.     1888 г.  - Основан е Софийският университет „Св. Климент Охридски\".     1890 г.  - Светият Синод на Българската православна църква окончателно се установява в София.     1890 г.  - Създаден е Национален парк Йосемити в Калифорния, САЩ.     1899 г.  - Съставено е 19 Правителство на България на Либералната партия начело с Тодор Иванчов.     1910 г.  - Терористи взривяват сградата на вестник Лос Анджелис Таймс, загиват 21 души.     1934 г.  - В испанския парламент влизат трима министри от Испанската конфедерация на независимата десница, което довежда до въстания на социалисти и анархисти в Астурия и Каталония.     1936 г.  - Генерал Франциско Франко става генералисимус и държавен глава на националистическото правителство в Испания.     1938 г.  - Германия анексира Судетската област.     1942 г.  - Извършен е първият полет на първия американски реактивен самолет Bell XP-59 „Aircomet\".     1946 г.  - Приключват Нюрнбергските процеси, след като са издадени присъди срещу 24 от най-известните нацистки лидери.     1946 г.  - Основана е организацията с нестопанска цел Менса.     1947 г.  - Правителството на САЩ възстановява дипломатическите отношения с България след Втората световна война.     1948 г.  - Основан е чешкият футболен тим Дукла в Прага.     1949 г.  - Народна република България анулира договора за приятелство, сътрудничество и взаимна помощ със Социалистическа федеративна република Югославия, под натиска на СССР, и започва широка идеологическа кампания срещу правителството на Йосип Броз Тито.     1949 г.  - Мао Дзъдун провъзгласява създаването на Китайската народна република.     1958 г.  - Мароко и Тунис се присъединяват към Лигата на арабските държави.     1960 г.  - Кипър извоюва свободата си от Великобритания.     1960 г.  - Открит е завод „Електроника\" в София; до 1972 г. е сред първите и най-големи производители на електронни калкулатори в Европа.     1967 г.  - Групата Pink Floyd започва първото си турне в САЩ.     1970 г.  - Състои се погребението на президента на Египет Гамал Абдел Насър, по време на което много хора са стъпкани от милионната тълпа.     1971 г.  - В град Орландо, щата Флорида е открит увеселителния парк Disney World.     1977 г.  - Бразилският футболист Пеле прекратява спортната си кариера.     1982 г.  - Хелмут Шмит подава оставка от поста канцлер на ФРГ и е наследен на поста от Хелмут Кол.     1992 г.  - Стартира Cartoon Network.     1992 г.  - Създадена е Държавната агенция за българите в чужбина.     1992 г.  - В Литва е въведена нова парична единица, наречена лит.     2004 г.  - Открива се Тараклийският държавен университет.     2005 г.  - По време на терористичен акт в индонезийския остров Бали загиват 26 души и стотици са ранени.  ", "date": "2019.10.01", "title": "1 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400373-lrad-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B8%D0%BB%D0%B8-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE", "text": "Първоначално разработено за далечна комуникация и прогонване на пирати в открито море, едно мощно военно устройство е на път да се превърне в любим уред за изтезание на американските правоприлагащи сили. Употребата му извън разписаните правила е обект на противоречия и съдебни искове и води до щети за здравето на онези, имали нещастието да попаднат в обсега му. Става въпрос за LRAD - Long Range Acoustic Device, или звуково устройство с широк обсег на действие. Най-просто казано, то разполага с високоговорители, които могат да излъчват звук на разстояние до 5500 метра и изпращат кристално ясни звуци и сигнали. За американската армия подобна система е изключително полезна за комуникация в полеви условия. При други обстоятелства обаче тя може да се превърне в опасно звуково оръжие. Според Стив Елиът, който командва проекта за въоръжение и защитни системи на армията на САЩ, войниците могат да използват LRAD с различни цели, например за да предупредят колегите си, които са далеч от базисния периметър или да отклонят от пътя им коли-бомби, запътили се към военната база.     По време на работата по справянето с последиците от земетресението в Хаити през 2010 г. устройството се употребява за насочване на корабите към и извън главното пристанище на острова. Огромното му предимство е чуваемостта на далечни разстояния, когато нито една от страните на комуникация не е в опасност от силния звук. Американската армия отдавна е клиент на корпорацията, която произвежда LRAD. През август месец тази година екипът на Елиът сключва договор на стойност 14,8 млн. долара за доставката на такива устройства, което е най-голямата поръчка за компанията от създаването й през 2003 г. До 2020 г. американците се надяват да изпратят в чужбина 2324 LRAD системи, като цената на по-малките модели започва от 30 хил. долара за бройка. Сред останалите клиенти на фирмата са американските военноморски сили, националната гвардия и военновъздушните сили. Федералната агенция за справяне със спешните ситуации веднъж използва LRAD по време на инфраструктурен проект. Миньорите го включват като система за известяване, която гони птиците от строителните площадки, където те са в опасност. В Калифорния в една пожарна станция наскоро е инсталиран LRAD, който е свързан с \"облачен\" софтуер, за да може в случай на бедствие системата да не зависи от стандартните канали за комуникация. Въпреки това, докато LRAD все повече навлиза на пазара и се насочва от армията на САЩ към цивилни потребители, устройствата стигат и до заглавията в медиите, които го представят като оръжие за контрол на съзнанието - употреба, която може да има зловещи странични ефекти. За ужас на създателите медиите използват термини като \"звуково оръдие\", за да опишат не-военните начин на употреба на LRAD. Въпреки уверенията на разработчиците и на властите, че това не е оръжие, злоупотребата с него може да доведе до сериозни увреждания на слуха, а на много места няма никакви регулации, които да спрат органите на реда да го използват. LRAD прилича на високоговорител и обикновено се монтира на бронирано превозно средство. След това насочва акустичната си енергия към определена цел. Според описанието на хартия на производителя, звукът идва от конусовидно тяло, излизащо от устройството, което е оптимизирано до диапазон от 1 до 5 килохерца. При попадане в полето, в което конусът излъчва звук, колкото по-близо сте до устройството, толкова сте по-застрашени. Елиът уточнява, че на войниците се предоставят инструкции за употреба и учебни материали и е убеден, че те са наясно с опасностите. Не се разрешава на никого да навлиза на по-малко от 75 метра в \"червената зона\", докато в \"зелената зона\" се носят защити от високоговорителите. Провеждат се и тестове за безопасност. LARD никога не се насочва към случайни хора, а винаги точно към целта. Потребителите могат да използват две основни опции, които устройството има. Едната е функция \"глас\", която позволява да се комуникира с 20-30 децибела по-високо от средния високоговорител. Втората е функция \"сигнал\", която излъчва височки децибели, силно фокусирани и подобни на чуруликане. Според сайта на производителя, LRAD превишава фоновия шум от 88 децибела, което се равнява на шума на товарен влак на около 15 метра от вас. Предупредителните тонове грабват вниманието веднага, обяснява Елиът. Ако се приближите достатъчно, определено ще почувствате влиянието - ще спрете и ще се замислите накъде да продължите оттук нататък. Отново според страницата на LRAD в несигурни или екстремни за обществената безопасност ситуации устройството запълва критичната пропаст между ограничения обхват и лошия звук от стандартните предупредителни системи. То действа и по-добре като предупреждение, отколкото стоп патрони, сълзотворен газ, електрошок и предупредителни фойерверки. Но веднага след това е написано с удебелен шрифт, че LRAD не е оръжие, а система за комуникации на дълги разстояния и по-безопасна алтернатива на несмъртоносната кинетична сила. Нюйоркското полицейско управление, което използва технологията още от 2004 г., е съгласно с това твърдение. Там специализиран отряд употребява устройството по време на евакуация като средство за контролиране на тълпата. От полицейското управление допълват, че това е бил едновременно безопасен и ефективен метод. Само че срещу управлението има подадени шест иска от хора, които твърдят, че са пострадали от LRAD по време на протести в Манхатън през 2014 г. В съдебния иск те казват, че полицаи са използвали функцията със сигнали постоянно в продължение на 15-20 минути на не повече от 4 метра от демонстранти. Това е причинило на пострадалите силни болки, постоянен шум в ушите, мигрена, замайване, объркване и световъртеж. Един от ищците допълва, че е получил перманентна слепота от лютив спрей и по тази причина не е успял да избяга от LRAD. Звуковото напрежение избутало кост в ухото му, която сериозно увредила нерв. Сайтът на компанията е лаконичен, че неправилна употреба може да доведе до дезориентация и замайване. Само че за разлика от армията, в полицейските управления е възможно да не са добре запознати с инструкциите за работа с LRAD и въпреки това да няма кой да ги спре да го употребяват. Затова там го използват за всичко - от контрол на тълпите при размирици и бунтове до възпиране на шофьори с превишена скорост. Както се вижда, приложението на устройството може да варира, но някои предпочитат въобще да не го използват с функцията му за сигнали и прибягват само до гласовите му опции. Назад във времето до 2003 г. се оказва, че LRAD е изобретено като американско военно комуникационно устройство в отговор на атаките по военна база в Йемен. Елиът допълва, че устройството отначало се използва за комуникация между военните лодки и за предупреждение на пирати. Първата поява на системата в граждански условия е през 2004 г. в Ню Йорк, когато полицейското управление закупува две бройки, всяка по 35 хил. долара. Тези, които са били изложени на близко влияние на LRAD са категорични, че то наистина води до силни болки в ушите и усещане за спукано тъпанче, а останалите странични ефекти се усещат по-късно. Проблемът е, че засега не е ясно дали и колко често се употребява системата извън военното й предназначение. Знае се само, че тя е в ръцете на хора, които я използват не според предписаните указания, а това може да бъде наистина пагубно за околните.    ", "date": "2019.10.01", "title": "LRAD: Система за предупреждение или оръжие за контрол на съзнанието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400374-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BB%D0%B8%D0%BD%D0%B8%D0%B8,-%D0%BA%D0%BE%D0%B8%D1%82%D0%BE-%D0%B8%D0%BC%D0%B0%D0%BC%D0%B5-%D0%B4%D0%B0-%D1%87%D0%B5%D1%80%D1%82%D0%B0%D0%B5%D0%BC-%D0%BF%D0%BE-%D0%BD%D0%B5%D1%8F", "text": "Само няколко седмици делят Северна Македония от решително за властта в страната гласуване в Брюксел - дали да се започнат преговори за присъединяване към Европейския съюз (ЕС). Докато в Скопие се притесняват за това дали Франция, която е основният противник на разширяването на ЕС, все пак ще ги \"пусне\" да минат, сега се заражда нов потенциален проблем. И то от съседа, който досега оказваше най-голяма помощ за присъединяването на Македония към голямото европейско семейство - България.     София на практика даде повторен тласък на Скопие в посока Запад. Само преди 2 г. все още новото македонско правителство сключи Договора за добросъседство с България с обещания за... добросъседство. От българска гледна точка това означаваше, че македонците ще престанат да пощипват от историята на страната ни, представяйки я като своя. За някой чужденец това може и да звучи смешно и нелепо, подобно на спора за името на Северна Македония, който създаваше проблеми между Скопие и Атина в продължение на 27 години, но истината е, че това са Балканите и тук историята има своята сериозна тежест, дори и не като наука, а като национална гордост и средство за самоопределение. Могат томове да се изпишат за влиянието на това как балканските държави възприемат историята си и как тя въздейства върху отношението им към съседите. Парадоксът, че една с една историята на местните държави не се припокриват като данни, събития и факти, е отделен въпрос. Това не трябва да бъде пренебрегвано от политиката, защото - както се вижда - може да предизвика малки и големи бури, които да обърнат каруцата на добрите евроатлантически намерения. Сред целите на Договора за добросъседство между България и Македония фигурираше именно изчистване на несъответствията в историческия прочит от историците на двете държави, посредством боравене с различни източници, които да покажат в оптимална степен кое как е било. От една страна, това цели да прекрати досадното \"крадене\" на история от македонците, за които Самуил е македонски владетел, опълчил се на Българското царство, а Гоце Делчев - етнически македонец, борил се за суверенна македонска държава. Другата страна на този процес на изчистване на подобни исторически... \"спорни моменти\", е по-важна. Тя се отнася до самото формиране на македонските настроения спрямо съседните държави и най-вече спрямо България. Ако отворите някой от местните форуми, където се засягат българо-македонските отношения, няма как да не попаднете на израза \"бугари татари\" - ултимативна обида, която цели да покаже българския народ като пришълци от изтока, които сякаш са дошли само за да тормозят коренните македонци в региона. Сръбската пропаганда по македонските земи, целяща да изтрие намека за българско самосъзнание в тях, поставя страната ни като един от \"големите врагове\" на Македония през историята. Всичко това обаче стъпва на прочит на историята на Балканите в стила на \"Дяволът чете евангелието\". Прастаро правило е, че ако искаш да обединиш група от хора, да им дадеш обща идентичност, това става най-лесно, когато им посочиш враг, когото да мразят и ненавиждат, за когото да разказват чудовищни истории, да обвиняват за проблемите си и на когото да се присмиват за слабостите и грозотата (в това отношение можете да прочетете есето \"Да сътворим врага\" на Умберто Еко, великолепно четиво). И ако комунистическата власт в бивша Югославия налагаше със сила тези митове, наричайки ги смело история, то 11-те години на ВМРО-ДПМНЕ и Никола Груевски на власт в страната им дадоха отново свобода и поле за растеж в киното, в публичната култура и в науката. Македонските историци, за разлика от мнозинството от българските им колеги, пишат по много и то на места, където трудовете им могат да бъдат прочетени от възможно най-много хора. Освен това пишат на английски, което допълнително популяризира тезите им на Запад, налагайки македонската идея за историята на Балканите като водеща. (По простата причина, че отговор от българска страна почти няма. Това обаче вече са камъни в градината на българската историография.) Затова и сега в съзнанието на много македонци отношението към България е все така негативно. Сега може и това усещане да е притъпено заради прозападната власт в страната и премиера Зоран Заев, който е склонен да загърби миналото и да гледа към бъдещето, но какво ще стане, когато той си тръгне? Когато в един или друг момент ВМРО-ДПМНЕ се върнат на власт? Това отношение към България няма да се промени, докато македонските историци третират България като агресор, нелегален окупатор и т.н. Това прави работата на тази обща македоно-българска комисия от учени толкова важна - те трябва официално да изтрият петната и да изхвърлят в кофата за боклук всички подобни грозни митове. Да, червени линии в отношението към Северна Македония трябва да има и България има в ръцете си лоста, с който може да оправи нещата - вратата към членството на Скопие в ЕС. Ако пропуснем този шанс, този проблем няма да се реши, а ще продължи да оставя петно върху собствената ни история и култура.    ", "date": "2019.10.01", "title": "За македонската история и червените линии, които имаме да чертаем по нея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400375-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%BD%D0%B5%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%82%D0%B5-%D1%87%D1%83%D0%B4%D0%B5%D1%81%D0%B0", "text": "Тази вечер последните количества електроенергия произведени в страната ни от слънцето се изчерпаха малко след 19:00 часа. За по-добър преглед и прочит кликнете с мишката върху снимката от сайта на Електроенергийния системен оператор (ЕСО).         А сега вижте и сравнете, кога и как се случи същото събитие преди само ОСЕМ дни.         И двата дни бяха слънчеви и с ясно небе вечерта, поне над западната част на страната. Възможно ли е това? Решавайте си сами. Аз само ви показвам фактите.    ", "date": "2019.10.01", "title": "България – страната на неограничените чудеса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400376-%D0%B4%D0%B2%D0%BE%D0%B9%D0%BD%D0%B8%D1%8F%D1%82-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BD%D0%B0-%D0%B3%D1%80%D0%B0%D0%BD%D1%82%D0%BE%D0%B2%D0%B8%D1%82%D0%B5-%D1%81%D1%8A%D0%B4%D0%B8%D0%B8", "text": "Според грантовите анализатори, ако ругаеш Иван Гешев сутрин, обед и вечер, си “правозащитна икона”. Пак според грантовите анализатори, ако критикуваш Калин Калпакчиев, си “унищожител на разделението на властите” и “слуга на Пеевски”. И още – демонстрациите срещу Гешев са израз на “будна гражданска съвест”, а демонстрациите срещу едно съдебно решение на Кампакчиев са “комунизъм”. Такава двойственост може да се опише само по един начин – шизофрения.   Изненадващото предсрочно освобождаване на убиеца Джок Полфрийман породи съвсем логичен гняв у много българи. Защо наричам гнева логичен? Ами защото, въпросите, които си задават хората, са повече от нормални. Ето някои от тях. Редно ли е съдия, който два пъти е определян като Човек на годината от Българския хелзинкски комитет, да взема под внимание при произнасяне на присъдата становище, подписано от председателя на същото това НПО? Редно ли е в съдийския състав, освободил предсрочно убиеца Джок, да присъства съдийка, която също има контакти с тази неправителствена организация? След като са така уверени в правотата си, защо никой от тримата съдии няма смелостта да даде интервю, т.е. да застане очи в очи с разгневеното общество и да го успокои.  Ако има с какво, разбира се. Вместо да постъпят по този най-нормален начин, и тримата съдии са се потопили дълбоко под повърхността, снишили са се, както казваше един пръв партиен и държавен ръководител, и чакат бурята да отмине. Да, техни съмишленици обикалят медиите като пожарна команда, за да обясняват какво високохуманно и изцяло съобразено със закона решение са взели въпросните съдии, но самите г-н Калпакчиев, г-жа Иванова и г-жа Магдалинчева продължават да пребивават в дълбока нелегалност.  И ако пак прибегнем до логиката, ще заключим, че хора, които така самоотвержено се крият, вероятно имат проблем със съвестта си. И по-точно с нейната чистота . Колкото повече мълчат въпросните магистрати, толкова пък съмишлениците им се скъсват да говорят. Като многобройните им приказки в крайна сметка се свеждат до едно-единствено послание, насочено към хората, които просто искат да знаят истината. Нямате право да коментирате решенията на съда, ни казват либералните магистрати. Всеки опит за коментар, а, не дай Боже, за критика на съдийско решение е равносилно на държавен преврат. А пък демонстрации срещу съдийско решение!? Абсурд! Това е нацизъм и комунизъм, събрани заедно и умножени по сто. Вероятно бихме се отнесли с известно разбиране към притесненията на няколко грантови съдии и техните последователи в медиите, ако същите тези хора не се държаха по коренно различен начин в идентична ситуация. Същите тези хора от месеци говорят, че дълг на всеки честен гражданин е да протестира – устно, писмено, с участие в митинги – срещу избора на Иван Гешев за главен прокурор. Проглушиха ни ушите с призивите си да сме се вдигнели на свещена борба срещу този избор.  Кой знае защо в този случай принципът за ненамеса в правораздавателната система е тотално забравен . Получава се следният парадокс.  Според либералите, ако ругаеш Иван Гешев сутрин, обед и вечер, си “съвест на нацията”, “правозащитна икона”, “свещен войн на законността”. И в същото време, според същите либерали, ако дръзнеш и една минималистична критика да отправиш по адрес на Калин Калпакчиев, си “мракобес”, “унищожител на разделението на властите” и, как без това!, “слуга на Пеевски”.  От известно време моля почитаемите либерали да ми разяснят това шизофренично мислене, но по този въпрос всички те мълчат, както непоколебимо мълчи и председателят на Съюза на съдиите г-н Калпакчиев. Междувременно въпросната неправителствена организация пусна декларация в защита на шефа си. Близо 300 съдии се солидаризираха с нея. Произнесена тържествено, с апломб, както правят либералните журналисти, тази цифра наистина звучи внушително. Само че тук има една много долна манипулацийка. Ето нейната същност.  Съдиите в България са 2200. Но грантовите журналисти ви спестяват тази цифра. Защото на нейния фон цифрата “почти 300” губи цялата си внушителност . Не оставайте с грешни впечатления. Медиите, спонсорирани от “Америка за България”, не лъжат. Те само не ви казват всичко. За да не ви обременяват с подробности.  ", "date": "2019.10.01", "title": "Двойният стандарт на грантовите съдии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400377-%D0%BF%D1%80%D0%B8%D0%B5%D0%BC%D0%B0%D0%BC%D0%B5-%D0%BF%D1%80%D0%B5%D0%BF%D0%BE%D1%80%D1%8A%D0%BA%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC", "text": "”Подписахме споразумение, в което се съгласихме, че имаме обща история и - разбира се, част от нашата история е уникална и за двете страни. В тази връзка вярвам, че комисиите ще намерят решение”. Това заяви премиерът на Северна Македония Зоран Заев на пресконференция в отговор на въпрос за позицията на София за европейската интеграция на страната, предаде скопската телевизия „Канал 5“ . „Комисията е експертна и предназначена да дефинира нещата. Нашите показания са да направим смели стъпки, стъпки, основани на факти и истина, а те са ясни и апелираме за решение. Вярвам, че не е достатъчно само нашата страна да има воля, такава трябва да има и от българската страна“, подчерта македонският премиер.     Заев изрази увереност, че тази глава от историята също ще бъде преодоляна и припомни, че досега са били разрешени спорните въпроси за четири исторически периода с шест или седем значими фигури. „С договора показваме и политически съгласието си за сътрудничество с България и продължаваме в тази посока. Вярвам, че тази глава от историята, която се обсъжда, също ще бъде преодоляна. Нашата цел е да укрепим приятелството и добросъседството. Очаквам да се намери решение. България е един от най-силните ни поддръжници в ЕС и вярвам, че това ще бъде демонстрирано с решението за получаване на дата за преговори след 15 години статут на страна-кандидат. Вярвам, че няма нужда от притеснения, приемаме предупрежденията и препоръките, изпратени от България. Вече работим с комисиите, ще имаме срещи и ще постигнем крайната цел двете страни да бъдат доволни от постигането на това решение“, увери Заев. „Фактите и истината, които съществуват, са ясни. Ние апелираме за решение. Не вярвам, че е достатъчно да има воля само от наша страна, но и от страна на България. Мисля, че е възможно бързо да се намери решение и понякога ние, политиците, трябва да оставим нещата на експертите “, каза Заев. Преговорите на съвместната Комисия за исторически факти спряха при изясняване на историческата роля на Гоце Делчев и неговия етнически произход.", "date": "2019.10.01", "title": "Приемаме препоръките на България, отговори Зоран Заев на българския ултиматум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400378-%D0%B2%D0%BB%D0%B0%D1%81%D1%82%D1%82%D0%B0-%D0%BF%D0%B0%D0%BA-%D0%B4%D0%B0%D0%B4%D0%B5-%D1%80%D0%B0%D0%BC%D0%BE-%D0%BD%D0%B0-%D0%B1%D1%80%D0%B0%D1%82%D1%8F-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2%D0%B8", "text": "Съвместният проект за разширение и развитие на пристанищните терминали в Бургас - на Държавно предприятие „Национална компания железопътна инфраструктура“ и на частното еднолично акционерно дружество на братя Домусчиеви - “БМФ Порт Бургас“ , който ще бъде финансиран с европейски средства, вече поема към реализацията си. Той предвижда пълна интеграция между морския и жп транспорта, както и значително увеличаване на възможностите на българското пристанище. „БМФ Порт Бургас” е еднолична собственост на „Адванс Пропъртис“ ООД, което пък е притежание на Георги и Кирил Домусчиеви. БМФ Порт Бургас е концесионер на пристанищни терминали „Бургас Изток – 2” и „Бургас Запад” и вече успешно приключи дейностите по европейски проект „От Изток към Запад, пише Банкеръ. Чрез него се осигурява достъп до Коридор ОИС (Транспортен коридор \"Ориент -Източно-средиземноморски\") през централното пристанище на Бургас. В рамките на проекта са били изпълнени предпроектни проучвания и е бил изготвен идеен и технически проект за доизграждане на пристанищната инфраструктура и на железопътните връзки, стана ясно преди дни. Той е с индикативна стойност 2 670 000 евро. От тях 85 % - 2 269 500 са отпуснати по „Механизъм за свързване на Европа“ (МСЕ), сектор „Транспорт” като безвъзмездна финансова помощ.     Изграждането на новата модерна пристанищна инфраструктура отговаря на плановете на “БМФ Порт Бургас“ ЕАД да увеличи товаропотока, да доближи обхвата и качеството на услугата в бургаския порт до тези в най-значимите пристанища в Европа и да го впише в основната транспортна мрежа на Европейския съюз, съобщиха от дружеството.Чрез осъществяването на проекта се цели да бъде подобрена достъпността до източноевропейските пазари, както и взаимовръзката между морския и ж.п. транспорт Реализираните от „БМФ Порт Бургас“ ЕАД дейности по проекта могат да бъдат разделени на две части, стана ясно по време на церемонията при старта му. В частта, която определя бъдещото развитие на Терминал „Бургас Изток – 2”, са извършени предпроектни проучвания и са изготвени идеен и технически проект за доизграждане на кейовата стена на 33 корабно място и удължаване на съществуващите коловози (изграждане на ж.п. връзка) на пристанищния терминал във връзка с обособяването на площадка за обработка и съхранение на генерални товари и контейнери. Целта е пристанището да има възможност да обработва кораби с дължина до 230 м и ширина до 40 м, а също до 120 000 тона дедуейт и газене до 14.6 м. Към момента в българските пристанища липсват условия за обработка на кораби от такъв мащаб, което налага ако не се променят условията трафикът да се пренасочва към други страни. Втората част на проекта засяга развитието на пристанищен терминал „Бургас Запад”. Извършени са предпроектни проучвания, изготвени са идеен и технически проект за доизграждане на кейовата стена. Предвидено е създаването на четири нови корабни места с обща дължина 810 м и максимално допустимо газене 15.5 метра. По този начин пристанищният оператор ще може да се впише в най-съвременните стандарти за обработка и превоз на товари и да приложи най-съвременни технологии.. От своя страна Държавно предприятие „Национална компания “Железопътна инфраструктура“ е изготвило технически проект за рехабилитация на част от коловозното развитие, свързващо пристанищния терминал „Бургас Изток - 2“ с ж.п. гара „Владимир Павлов“. По този начин маневрирането на композиции с товари от и към пристанището ще бъде значително улеснено, категорични са участниците в изпълнението на проекта.", "date": "2019.10.01", "title": "Властта пак даде рамо на братя Домусчиеви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400379-%E2%80%9E%D0%B3%D0%B0%D0%B7%D0%B5%D1%82%D0%B0-%D1%80%D1%83%E2%80%9D-%D1%80%D0%BE%D0%BC%D0%B8-%D0%B8-%D1%80%D0%B0%D0%B7%D1%80%D1%83%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B1%D1%8F%D0%B3%D0%B0%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Според експертите, цитирани от „Газета.ру”, лошите отношения с Русия имат силен негативен ефект върху икономиката на България       „Роми и разруха: Защо българите бягат от страната си”, това е заглавие в руската медия „Газета.ру”. На фона на текста е сложено видео от телевизионния канал „Россия 1”, в което се разказва за антируските настроения в България. „Преди повече от 10 години България влезе в Европейския съюз. Но, попадайки в тази страна, се чувствате все едно сте в някоя страна от СНГ (Съюза на независимите държави), а не в Европа”, пише „ ”. Във видеото вижте кадри от последното посещение на руския президент Владимир Путин в София. Според „Газета.ру” типичната картина в България са голям брой недостроени сгради с обяви „Продава се”, разпадащ се асфалт с дупки, дори в района на елитния курорт Слънчев бряг, нелегална търговия на дребно, която дотолкова е превзела централните улици на включения в ЮНЕСКО град Несебър, че сериозно затруднява разглеждането на историческите забележителности.     Към това се добавя и специфичният южен колорит на страната – изобилието от роми. В отделни райони на „културната” столица Пловдив има цели ромски квартали, до които обикновените българи се стараят да не се заселват и по принцип не ходят там.     Руски експерти, запитани от „Газета.ру”, смятат, че икономиката на България се намира в доста противоречива ситуация. От една страна, от 2016 година насам се отчита увеличение на обема на номиналния брутен вътрешен продукт. Икономическият растеж е незначителен, но стабилен.     Главният стратег на „Юнивер Кепитъл” Дмитрий Александров посочва, че през второто тримесечие на 2019 г. българската икономика нараства с 3,5%. „Макроикономическите показатели на България като цяло също са добри - инфлацията не надвишава 3%, частният сектор доминира над публичния, дългът е сравнително нисък”, добавя Нарек Авакян, директор на отдела за инвестиции в „БКС Брокер”.     „България, чийто дълг отнесен към БВП е само 20,1%, изглежда много добре и дори се дава като пример за другите държави в ЕС. В еврозоната въпросното съотношение е 85,1% и дори не се планира намаляването му”, отчита анализаторът от „Финам” Алексей Коренев.     За българското население това не означава нищо, продължава „Газета.ру”. За разлика от макроикономическите показатели и за невъоръженото око е очевидно, че социално-икономическата ситуация в страната е крайно тежка. Нивото на бедността надвишава 22%.     „Средната годишна заплата в България е 7400 евро, което е повече от двойно по-малко от средното за ЕС. Населението на страната бързо застарява, младежите активно емигрират, а остават да „доживяват” най-вече хора в пенсионна и предпенсионна възраст”, смята Коренев.  „Газета.ру” отчита, че българското население през последните 30 години е намаляло от 9 на 7 милиона. Откритата граница с ЕС привлича като магнит младите перспективни работници и предприемачи. Те не виждат смисъл да останат в България. „За да оцелеят по някакъв начин, тези, които остават да живеят в страната, са принудени активно да печелят допълнителни пари - основно сезонни приходи. В по-голямата си част това е работа, свързана с обслужване на туристи. Като цяло делът на сивата икономика в БВП според различни оценки е почти 50%”, счита Алексей Антонов, анализатор от БК „Алор”. Преди сред най-доходоносните отрасли в българската икономика беше строителството и продажбата на недвижими имоти, продължава „Газета.ру”. Голяма част от търсенето беше от руснаци, които купуваха за 20-50 хиляди евро апартамент на морето. Но само до 2014 година, когато след санкциите и девалвацията на руската валута тези покупки спряха да са по джоба на руските граждани. „До 2014 година руснаците бяха най-активните чуждестранни купувачи на български недвижими имоти. През 2014-15 години имаше рязък спад, когато те напротив, станаха най-активните продавачи. А от втората половина на 2016 година България спря да е чуждестранен пазар номер 1 за гражданите на Русия, отстъпвайки на Испания”, коментира главният редактор на „Приян.ру” Филип Березин. „Намаляването на интереса може да се свърже и с растящите цени на недвижимите имоти в самата България”, добавя Руслан Галимов. „Ниското ниво на услугите, ниското качество на обслужването на всички нива, стандартът на живот, който очевидно е неподходящ за страна-членка на ЕС и множество съпътстващи фактори също са повлияли на желанието за закупуване на жилище тук”, смята Коренев. „Освен това условията за издаване на разрешение за пребиваване в България не са много интересни за руснаците. Причината е високият входен праг, трябва да закупите обект за повече от 300 хиляди евро - за България сумата е огромна. От 2012 г. само около 20 руснаци са получили разрешение за пребиваване по тази програма”, отчита Галимов. Според експертите, цитирани от „Газета.ру”, лошите отношения с Русия имат силен негативен ефект върху икономиката на България и износът превишава вноса само с 2 млрд. долара. „Преди това руският пазар беше един от ключовите за износа на български стоки”, казва Авакян и добавя: „Европа няма нужда от тях”. „Русия и България имаха дългогодишни стабилни икономически, социални и образователни връзки, развит туризъм, който носеше значителна полза за българската икономика, но отношенията се охладиха на фона на атаките на български активисти и правозащитници”, подчертава Дмитрий Александров. След това „Газета.ру” припомня историята на нереализираният проект за газопровод „Южен поток” и обявява, че „подкрепата на Европа за България не помага на страната”, която е „най-корумпираната в ЕС”. Същевременно заради „Брекзит”, финансирането за други страни от Брюксел ще бъде допълнително намалено. „България има нужда от промяна на елитите и политиките, реформи, но елитите едва ли ще се съгласят с това, по-скоро ще продължат да водят популистка политика”, обобщава Антонов.       https://gazeta.media.eagleplatform.com/index/player?record_id=1307953&player=new", "date": "2019.10.01", "title": "„Газета.ру”: Цигани и разруха - българите бягат от България"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400380-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%BE%D1%82%D0%BF%D1%80%D0%B0%D1%82%D0%B8-%D0%BC%D0%B0%D1%80%D0%B8%D1%8F-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%BE%D1%82-%D0%B1%D0%BD%D1%82", "text": "Генералният директор на БНТ Емил Кошлуков отпрати Мария Стоянова от БНТ. ТВ шефът явно не е пожелал да поднови договора на кореспондентката на обществената телевизия в Берлин, който изтичаше на 30-ти септември. Новината за отказа на Кошлуков да работи с Мария Стоянова бе потвърдена за Нюз БГ Репортер от журналистката, която от 2012 г. до 5 юни 2018 г. бе член на Съвета за електронни медии от квотата на президента Плевнелиев, а от 2016 година оглавяваше регулатора с мандат от една година. Стоянова участва в избора на генерален директор на БНТ и тогава тя даде гласа си за Коко Каменаров, а зададе доста неудобни въпроси по време на препитването на сегашния мениджър на телевизията - майка.     \"На 30-ти септември изтичаше анекса към основния ми договор с БНТ. Допълнителното споразумение не беше продължено. На 20-ти септември получих документ (уведомление - бел.ред.) от Генералния директор на БНТ. Не ми бе посочена причината\", коментира за Нюз БГ Репортер Мария Стоянова.   \"Проблемът не е в това, че споразумението е изтекло. Право на всеки генерален директор е да го продължи, или не. Проблемът, за мен, е, че ми беше съобщено едва 10 календарни дни, преди то да изтече. Отношението към мен можеше да бъде и професионално, и колегиално. Всеки, който е живял в чужбина, ще разбере колко е трудно да преместиш живота си в такъв кратък срок. Имах само седмица, за да се организирам\", разказа Мария Стоянова.   Журналистката подава молба за преназначение в София. Няколко дни по-късно получава отговор, че трудовото отношение между нея и БНТ се прекратява.   В профила си в LinkedIn Стоянова написа: \"Една година в Берлин името на БНТ стоя до това на БиБиСи. Краят дойде изненадващо. Жалко.\"   Мария Стоянова работи в медиите от 1995 г, като кариерата й стартира от Дарик радио. Паралелно със следването си в европейската журналистическа Академия в Австрия, тя работи като кореспондент на Дарик радио в Австрия. В периода 2000 - 2001 в продължение на 6 месеца специализира в Германския Бундестаг като сътрудник на дългогодишната председателка Рита Зюсмут и на сегашния министър в кабинета на Ангела Меркел Дирк Нийбел. Тя е специализирала \"Връзки с обществеността\" в най-големия автомобилен концерн Фолксваген и има многобройни специализации в германски и австрийски медии. През август 2003 г. започва работа в БНТ, а през февруари 2004 г. оглавява кореспондентския пункт на националната телевизия в Берлин. В продължение на 8 години и половина Мария проследява, анализира, и коментира процесите и събитията в Германия, Австрия, Швейцария, Унгария и Полша. Автор е на 7 документални филма на външно – политическа тематика, които са се излъчвали в най-гледано тв време и са се радвали на голям зрителски интерес.   КОМЕНТАР НА АВТОРА: По повод на появили се публикации в медиите, които цитират изявление на Кошлуков, че прекратяването на договора на Стоянова е съгласувано със СБЖ в БНТ, е нужно да бъде направено уточнението, че никой от ръководството на БНТ не се е допитвал до централата и ръководството на Съюза на българските журналисти по казуса. Със сигурност никой от нас не би дал благословията си за уволнението на когото и да било колега - журналист. Най-удачният вариант е г-жа Стоянова да бъде пренасочена и преназначена към съответната редакция в системата на БНТ.  ", "date": "2019.10.01", "title": "Кошлуков отпрати Мария Стоянова от БНТ"}
{"url": "http://www.classa.bg/%D1%81%D0%B2%D1%8F%D1%82/item/400369-%D1%82%D1%80%D1%8A%D0%BC%D0%BF-%D0%B8%D0%B7%D0%B8%D1%81%D0%BA%D0%B0-%D0%BB%D0%B8%D1%87%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BE%D0%B1%D0%B2%D0%B8%D0%BD%D0%B8%D0%BB%D0%B8%D1%8F-%D0%B3%D0%BE-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8", "text": "Американският президент Доналд Тръмп поиска в неделя лична среща с автора на жалбата срещу него, която предизвика скандал около телефонния му разговор с украинския му колега Владимир Зеленски. „Както всеки американец, аз заслужавам да се срещна с обвинителя си, особено когато този обвинител изложи публично един перфектен разговор със световен лидер по напълно неточен и измамен начин\", написа той в личния си акаунт в Twitter. В този контекст президентът подчерта, че „този обвинител основава оплакването си на непряка информация от втора и трета ръка\", и също така поиска среща с неговите източници, „които незаконно му предоставят такава информация.\" „Този човек шпионира ли президента на САЩ?\", попита той, предупреждавайки, че „тази дейност може да доведе до големи последици\". Освен това президентът нападна председателя на Комитета по разузнавателна дейност на Камарата на представителите Адам Шиф и го обвини, че е лъгал по време на показанията си, когато излага твърденията за Тръмп по време на разговора със Зеленски. \"Той написа и прочете ужасни неща, след което каза, че те са излезли от устата на президента на Съединените щати. Искам Шиф да бъде разпитан на най-високо ниво за измама и измяна\", повтори той. Разговорът между Тръмп и Зеленски, който се проведе на 25 юли, предизвика скандал и бе ключов за това Камарата на представителите официално да започне политически процес срещу обитателя на Белия дом, което може да доведе до уволнението му. Зад този скандал стои информатор, направил официална жалба пред главния инспектор на разузнавателната общност на страната през август, седмици след разговора, като посочил нередности около нея, всичко това – съобщено му от неизвестно кого. В жалбата, публикувана от Комитета за разузнаване на Камарата на представителите, информаторът обвинява Тръмп, че е поискал в разговора си с Владимир Зеленски „намеса от чужда държава в изборите през 2020 г. в САЩ\". Жалбоподателят, за който се смята, че е разузнавач, е бил „дълбоко загрижен, че действията на държавния глава представляват сериозен или явен проблем, злоупотреба или нарушение на закона\". От своя страна временният директор на американското национално разузнаване Джоузеф Магуайър заявил в приложено писмо, че оплакването „изглежда достоверно\", и изразил подкрепа за информатора в изявление пред долната комисия на камарата която разследва президента преди евентуалния старт на процес за импийчмънт.", "date": "2019.10.01", "title": "Тръмп изиска лична среща с обвинилия го информатор и неговите източници"}
{"url": "http://www.classa.bg/%D1%81%D0%B2%D1%8F%D1%82/item/400361-%D0%BE%D0%B1%D1%89%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%BE%D1%82-%D0%BB%D0%B8%D1%81%D0%B0%D0%B1%D0%BE%D0%BD-%D0%B4%D0%BE-%D0%B2%D0%BB%D0%B0%D0%B4%D0%B8%D0%B2%D0%BE%D1%81%D1%82%D0%BE%D0%BA", "text": "1959 Генерал Де Гол – историческа реч в Страсбург: „Ще дойде време, когато ще строим Европа заедно със Съветския Съюз. Европа от Атлантика до Урал – това е цялата Европа, която ще решава съдбата на света.\" 2005 Путин пред френския Фигаро: „Дълбоко съм убеден в необходимостта от единна Голяма Европа от Атлантика до Урал, а фактически до Тихия океан, съществуването на която да е основано на общопризнати демократически принципи.\" 2010 Путин пред Зюддойче Цайтунг Лансира фундаменталната геополитическа концепция за създаването на „Велика Европа от Лисабон до Владивосток\" и „хармонична икономическа общност от Лисабон до Владивосток\". В бъдещето можем да обмислим свободна икономическа зона или дори по-развити форми на сътрудничество и интеграция. Ако това се случи ще имаме обединен континентален пазар, с капацитет изчисляващ се на трилиони евро\" 2013 Главата на Еврокомисията Барозу: „Да създадем пространство от свободни държави от Лисабон до Владивосток, където да бъде обезпечено свободно придвижване на стоки, услуги и хора.\" 2014 бивши министри на външните работи и на отбраната: · Великобритания – Дес Браун, · Великобритания – М. Рифкинд, · Полша – Адам Ротфелд, · Испания – Ана Паласио · Франция – Пол Килес, · Франция – Пиер Лелуш, · Германия – Фолкер Рюе Изготвят „Програма за създаване на общо икономическо пространство от Лисабон до Владивосток\"   2014 март, Европейският комисар по разширяване и европейска политика за съседство Щефан Фюле: „Позволете ми дебело да подчертая, че нашата политика има за цел създаването на зона за свободна търговия от Лисабон до Владивосток\" 2014 април, Путин: „Да се създаде голяма Европа от Лисабон до Владивосток, за да не се превърнем в малки играчи, от които нищо няма да зависи.\"   2014 септември Минск-1, Путин: „Стратегическа цел – създаване на единно икономическо пространство от Лисабон до Владивосток\" 2015 януари, руският външен министър Лавров: „Единно икономическо и идейно пространство от Лисабон до Владивосток на принципа на неделимостта на сигурността и широкото сътрудничество\" 2015 януари, канцлерът на Германия Меркел: „Русия и Европейският съюз да започнат преговори за създаване зона за свободна търговия\" 2015 януари, икономическият министър на Германия Зигмар Габриел: „ЕС би трябвало вече да обсъжда това, което би могло да предложи на Русия. Следващата стъпка е зона за свободна търговия\" 2015 февруари Минск-2, канцлерът на Германия Меркел: „Аз съм привърженик на строителството на Голяма Европа от Владивосток до Лисабон\" 2015 април Путин в съвместна пресконференция с премиера на Гърция Ципрас: „Нужно е създаването на единно хуманитарно и икономическо пространство от Лисабон до Владивосток\" 2016 май, Путин в статия за гръцкия Катимерини: „Създаване в обширното пространство от Атлантика до Тихия океан на зона за икономическо и хуманитарно сътрудничество, опираща се на архитектура за равна и неделима безопасност.\" 2016 юни, конгрес на ХДС, Меркел: „Надявам се, че Русия ще развие по-дълбоки връзки с ЕС, което най-после ще резултира в общо икономическо пространство от Лисабон до Владивосток. Струва си постепенно да се движим към тази цел.\"   2016 август, съвместен доклад на Австрийския Международен институт по системен анализ и Центъра за интеграционни изследвания на Евразийската банка за развитие: „създаването на икономическо пространство от Лисабон до Владивосток би било изгодно и за ЕС, и за ЕАИС.\"   2017 април, Международна икономическа конференция \"East Forum Berlin\" (EFB) – Тема: „Проблеми и възможности за построяване на икономическо пространство от Лисабон до Владивосток\"   2017 Мюнхенски институт за икономически изследвания: „Европа да се върне към старата идея за общо икономическо пространство от Лисабон до Владивосток\" 2017 Мюнхенска Конференция, Меркел: „Бихме искали заедно с Русия да работим над създаването на съюз от Владивосток до Европа\" 2018 коалиционен договор в немския Бундестаг между ХДС,ХСС и СДПГ: „Ние се придържаме към мирогледната концепция на единното икономическо пространство от Лисабон до Владивосток\" 2018 август, италианският Ил Джорнале: „Сегашната концепция за Европа повече не работи, заради политическа несъстоятелност. Днес е очевиден стремежът към независимост от САЩ. Нужна ни е великата мечта за голяма федерална Европа, където ще бъде включена великата Русия като световна държава.\"   2019 февруари, Мюнхенска Конференция, Лавров: \"Изграждането на общо пространство от Лисабон до Владивосток ще повиши конкурентоспособността на всички негови участници.\"   2019, април – съветникът на руския президент Юрий Ушаков: \"Създаването на единно пространство Голяма Евразия, включващо Европейския съюз, Евразийския икономически съюз и китайските интеграционни инициативи\"   2019, август – Френският президент Макрон: „Русия е дълбоко европейска страна. Уверен съм, че бъдещето на Русия е свързано с Европа. Ние вярваме в Европа, която се простира от Лисабон до Владивосток\" 2019, септември – Молдавският президент Игор Додон в ООН: „Аз съм привърженик на концепцията за построяване на \"Голяма Европа\" от Лисабон до Владивосток\" Организации, подкрепящи единното икономическо пространство от Лисабон до Владивосток:   · Работна група „Общо икономическо пространство от Лисабон до Владивосток\", възглавяема от немската консултантска компания SCHNEIDER GROUP; · Германският комитет по икономически отношения с Източна Европа (Ostauschuss der Deutschen Wirtschaft); · Италиянската Ассоциация „Да опознаем Евразия»(Conoscere Eurasia) оглавявана от Банка Интеза (Banca Intesa); · Международен институт по приложен и системен анализ (ИИАСА, IIASA) в Лаксенбург, Австрия; · Институт ifo (ifo Institut) в Мюнхен, Германия; · Виенски институт за международни икономически изследвания (wiiw) във Виена, Австрия; · Център за Европейски Политически Iзследвания (CEPS), Брюссель, Бельгия; · Център за интеграционни изследвания на Евразийската Банка за Развитие (ЦИИ ЕАБР) в Санкт-Петербург, Россия: · Институт Клингендел (Clingendael Institute), в Хага, Холандия; · Руски съвет по международни дела (РСМД) в Москва, Русия; · Международен дискусионен клуб „Валдай\", в Москва, Русия; · Аналитически портал „3DCFTAs\"; · Международен изследователски проект „Проблеми и възможности за икономическа интеграции в рамките на по-широко европейско и евразийско пространство\" (InEurasia), изготвен от ИИАСА.     Хилъри Клинтън: „Ние не виждаме нуждата от икономическа интеграция между Европа и Русия. Напротив, това би изложило европейските демокрации на вредно влияние и опасни зависимости, което ще компрометира десетилетните усилия на САЩ и свободните общества за изграждането на един по-свободен и демократичен свят.\"  ", "date": "2019.10.01", "title": "Общо икономическо пространство от Лисабон до Владивосток"}
{"url": "http://www.classa.bg/%D1%81%D0%B2%D1%8F%D1%82/item/400362-%D0%BB%D0%B5%D0%BE%D0%BF%D0%B0%D1%80%D0%B4,-%D0%B3%D0%B5%D0%BD%D0%B8%D0%B9-%D0%BD%D0%B0-%D0%BA%D0%B0%D0%BC%D1%83%D1%84%D0%BB%D0%B0%D0%B6%D0%B0-,-%D0%BD%D0%B0%D0%B6%D0%B5%D0%B6%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "В Twitter набра огромна популярност публикация на снимка на леопард, който е добре камуфлиран на земята, поради трудността да бъде открит. \"Някой ми изпрати това и ме помоли да намеря леопарда. Бях убеден, че това е шега, докато не открих леопарда. Можете ли да го намерите?\", написа потребителят Бела Лак, споделяйки образа на хищника, и така пусна лавината от коментари. Един потребител на интернет коментира, че не може да открие местоположението на животното и че търсенето му причинява главоболие. \"Някой да ми каже отговора. Ще полудея, ако продължа да гледам тази земя\", отговори друг потребител. Трети предположи, че „нещо вероятно не е наред с мозъка ми, щом не мога да намеря леопарда.\" \"Ще пукна преди да го намеря\", пошегува се друг потребител на Интернет. В случай, че не можете да видите хищника, ние ви подсказваме: той е близо до дървото.", "date": "2019.10.01", "title": "Леопард, \"гений на камуфлажа\", нажежи мрежата"}
{"url": "http://www.classa.bg/%D1%81%D0%B2%D1%8F%D1%82/item/400363-%D0%BE%D1%82%D0%BA%D1%80%D0%B8%D1%85%D0%B0-%D0%BC%D0%BE%D0%BB%D0%B5%D0%BA%D1%83%D0%BB%D0%B0,-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%89%D0%B0-%D1%80%D0%B0%D0%BA%D0%BE%D0%B2%D0%B8%D1%82%D0%B5-%D0%BA%D0%BB%D0%B5%D1%82%D0%BA%D0%B8-%D0%B8-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D0%B2%D0%B0%D1%89%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%82%D0%B5", "text": "Британски учени от университета на King's College в Лондон откриха молекула, която е в състояние да активира работата на имунната система за унищожаване на раковите клетки. Резултатите от тяхното изследване бяха публикувани на 27 септември в Британското списание за рака. Става дума за βGBP протеин, произведен от имунните клетки, който, както се определя от изследователите, атакува раковите клетки, причинявайки им смърт. В допълнение, \"молекулата помага на имунната система да осигури дългосрочна защита срещу рецидиви\", се казва в изявление на университета. Daily Mail отбеляза, че в рамките на своите изследвания учените използват βGBP срещу колоректални ракови клетки и наблюдават доказателства за унищожаването на злокачествените клетки през първите 48 часа от началото на лечението. В допълнение методът вече е тестван в експерименти с мишки и дава положителни резултати, без да вреди на здравите клетки. Съвременната медицина има няколко метода за борба със злокачествените тумори. Най-популярни са хирургията, лъчетерапията и химиотерапията, които обаче, „причиняват серия от вредни странични ефекти и имат несигурни резултати. В замяна на това, противотуморното действие на βGBP е избирателно и не уврежда здравите клетки\", казва Ливио Малучи, водещ автор на изследването. Според неговите твърдения, \" протеинът е ефективен срещу по-агресивния колоректален рак и широк спектър от други ракови клетки, които не реагират на съвременните терапии\". „Това проучване представлява експериментално доказателство за стратегия, при която атаката срещу раковите клетки и стимулирането на имунитета се комбинират, за да предизвикат незабавна и дългосрочна реакция срещу агресивния рак\", каза Малучи. Той подчерта \"Прилагането на открития метод, който предвижда лечение на болестта и стимулиране на имунитета срещу рецидиви, ще се превърне в значителна крачка напред за лечението на рака \".", "date": "2019.10.01", "title": "Откриха молекула, унищожаваща раковите клетки и предотвратяваща рецидивите"}
{"url": "http://www.classa.bg/%D1%81%D0%B2%D1%8F%D1%82/item/400364-%D0%B1%D1%8A%D0%BB%D0%B3%D0%B0%D1%80%D0%B8%D1%8F,%D0%B1%D0%B5%D0%B7-%D0%B4%D0%B0-%D0%B8%D1%81%D0%BA%D0%B0,%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%88%D0%B5%D0%B4%D1%8C%D0%BE%D0%B2%D1%8A%D1%80", "text": "Вкара Македония в НАТО да купува US оръжие,оставя я извън ЕС-за да не получи фондове Писател разби капитулантите пред Скопие: Македония получава всичко, ние отново “в бъдеще ще правим нещо”     Сигурно съм един от малкото оптимисти в тази държава, но изглежда за пръв път в историята, България сътвори дипломатически шедьовър. Може и случайно да стана, но е факт. Македония очевидно ще бъде блокирана от членство в ЕС, поне докато не признае, че е фалшива държава с фалшива нация.      А това доста ще се проточи. В същото време, макар да имахме право, не я блокирахме за членство в НАТО. Така Чичо Сам няма да се сърди, а Скопие ще трябва да се “бръкне” дълбоко за американско оръжие. Но ще остане без митичните евро-фондове, заради които всички напират за ЕС. Членството в НАТО винаги е било задължително условие за членство в ЕС на новите кандидатки. Това очевидно е колониалният данък, който целия ЕС плаща на Америка. Та какво се получи – набутахме ги да плащат милиарди, а няма да им дадем помощите от Брюксел… Най-вероятно, този резултат е постигнат от катастрофичната ни дипломация, просто защото не се е опитвала да го постигне…      ", "date": "2019.10.01", "title": "България,без да иска,произведе политически шедьовър"}
{"url": "http://www.classa.bg/%D1%81%D0%B2%D1%8F%D1%82/item/400365-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B1%D0%BE%D0%B4%D0%B8%D0%B3%D0%B0%D1%80%D0%B4%D0%BE%D0%B2%D0%B5-%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Един от най-близките телохранители на краля на Саудитска Арабия Салман бин Абдулазиз, генерал Абдулазиз бин Бадах ал Фагам, беше застрелян от негов приятел по време на спор в дом в град Джеда, съобщи саудитската държавна агенция SPA. Събитията са станали в събота вечер, когато агресорът, идентифициран като Мамдух бин Машаал, след спор с Ал Фагам напуснал къщата и се върнал с огнестрелно оръжие, с което стрелял по всички, които били в къщата. Телохранителят на саудитския монарх бил тежко ранен и починал на път за болницата, докато агресорът се опитал да избяга, но бил повален от полицията. При нападението, освен смъртта на Машаал, са ранени петима полицаи, братът на собственика на дома и домашния му работник, филипински гражданин. Ал Фагам, известен като \"пазителят на краля\", е следвал кариерния път на баща си, който е бил телохранител на бившия саудитски монарх Абдула в продължение на три десетилетия.", "date": "2019.10.01", "title": "Застреляха един от най-близките бодигардове на краля на Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/400367-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BF%D0%B5%D1%87%D0%B5%D0%BB%D0%B8,-%D0%BD%D0%BE-%D0%B2%D1%8A%D0%B2-%D0%B2%D1%80%D0%B5%D0%B4%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Евродепутати изразяват несъгласие с решението на концерна Фолксваген да строи новия си завод в Турция.  Те смятат, че то е неправилно.       От Европарламента прозвуча критика срещу  . „Като имаме предвид все по-лошото състояние на правовата държава, на медийната свобода и на демокрацията под управлението на президента Ердоган, решението на ръководството на концерна VW предизвиква потрес\", заяви в понеделник евродепутатът от Зелените Райнхард Бютикофер. Според него, това решение освен всичко нарушавало правилата на ЕС за защита на конкуренцията.     „Изглежда, че решаващи за избора на Турция са били гаранцията, че с пари на турските данъкоплатци ще бъдат закупени 40 000 автомобили, както и щедрата държавна помощ в размер от 400 милиона евро\", каза още Бютикофер, който е председател на Европейската партия на Зелените. В рамките на Митническия съюз Турция се е ангажирала да спазва правилата на ЕС, но така и не прилага на практика това обещание, смята политикът. Агенция Франс Прес припомня, че до последния момент и  , която е член на ЕС, се е надявала да получи завода. Правителството в София също направи на концерна примамливо предложение за държавна помощ – по думите на премиера   обаче, това можело да стане само „при стриктно спазване на европейското законодателство\". Бютикофер настоява за намеса на Европейската комисия, понеже, според него, Фолксваген се опитва да печели, нарушавайки  правилата, а освен това и вреди на една държава-членка. Той добави, че този негов призив се подкрепя от европейски депутати от германските партии ХДС и СвДП.", "date": "2019.10.01", "title": "Евродепутати: Фолксваген се опитва да печели, но във вреда на България"}
{"url": "http://www.classa.bg/%D1%81%D0%B2%D1%8F%D1%82/item/400366-%D0%B9%D0%B5%D0%BC%D0%B5%D0%BD%D1%81%D0%BA%D0%B8%D1%82%D0%B5-%D1%85%D1%83%D1%82%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%BC%D0%B0%D1%89%D0%B0%D0%B1%D0%BD%D0%B0%D1%82%D0%B0-%D1%81%D0%B8-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8", "text": "Йеменските Хути разкриха изображения, показващи фрагменти от нападението им срещу саудитските военни и техните съюзници. Според техните изявления офанзивата е извършена в саудитския регион Найран, близо до границата между двете страни. Видеозапис от атаката беше излъчен в неделя от Press TV и първоначално показва няколко атаки срещу военни превозни средства, като каналът уточнява, че това са поразени мишени от въоръжените сили на Саудитска Арабия и йеменски военни, финансирани от Рияд. Виждат се десетки повредени камиони, заловени бойци, както и голям брой иззети оръжия. Говорителят нарече офанзивата \"победа на Всемогъщия Бог\" и каза, че това е най-голямата атака, откакто през 2015 г. коалицията, водена от Рияд, започна своята кампания на бомбардировки в региона. Преди това вече беше съобщено, че по време на тази атака три цели саудитски бригади са попаднали в ръцете на йеменското бунтовническо движение. От Саудитска Арабия не са потвърдили или отрекли твърденията на бунтовниците.", "date": "2019.10.01", "title": "Йеменските Хути показаха снимки от мащабната си операция срещу саудитските военни"}
{"url": "http://www.classa.bg/%D1%81%D0%B2%D1%8F%D1%82/item/400368-%D1%81%D0%B0%D1%82%D0%B5%D0%BB%D0%B8%D1%82%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B0-%D0%BD%D0%B0-uss-%D1%80%D0%BE%D0%BD%D0%B0%D0%BB%D0%B4-%D1%80%D0%B5%D0%B9%D0%B3%D1%8A%D0%BD,-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B5%D0%BD-%D0%BE%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B8", "text": "Китайският портал Sohu публикува сателитна снимка, която показва американския самолетоносач USS Роналд Рейгън, заобиколен от пет китайски военни кораба в Южнокитайско море.   Снимката е направена на 28 септември, няколко дни след като Китайската народна република отпразнува 70-годишнината от основаването си. Има обаче признаци, че корабът на ВМС на САЩ е щял да влезе пет дни по-рано във водите, посочени от Пекин. Изображението показва, че USS Роналд Рейгън плава на юг, а анализатори, цитирани от портала, добавят, че това се случва без обичайния му ескорт от разрушители и управлявани ракетни крайцери, което принизява самолетоносача до \"обикновен зрител\" - без противоподводни и противовъздушни възможности и лесно уязвим за китайските кораби. Рейн Момсен, говорител на Седмия флот на САЩ, отказа да потвърди местоположението на самолетоносача пред The Japan Times. Той обаче уточни, че корабът \"извършва рутинни операции, чийто маршрут не отговаря на конкретно събитие\". Китайското министерство на отбраната от своя страна потвърди присъствието на военния кораб. \"Ние категорично се противопоставяме на разполагането на американски самолетоносачи\", заяви говорителят на министерството Рен Гуоцян, като нарече тази американска навигация демонстрация на сила.   \"Изискваме САЩ стриктно да спазват загрижеността за сигурността на страните от региона и да допринесат положително за мира и стабилността в Южнокитайско море\", каза Рен Гокианг, като гарантира, че китайската армия \"ще защити твърдо суверенитета и националната сигурност на Китай. \"", "date": "2019.10.01", "title": "Сателитна снимка на самолетоносача на USS Роналд Рейгън, заобиколен от китайски военни кораби"}
{"url": "http://www.classa.bg/%D1%81%D0%B2%D1%8F%D1%82/item/400370-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D1%81%D0%B5-%D0%B5-%E2%80%9C%D0%B3%D0%BE%D1%82%D0%B2%D0%B8%D0%BB%D0%BE%E2%80%9D-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B4%D0%BE%D0%BD%D0%BE%D1%81%D0%B0-%D0%B7%D0%B0-%D1%82%D1%80%D1%8A%D0%BC%D0%BF", "text": "Американската разузнавателна общност тайно е променила изискванията за подаване на сигнали за нарушители в навечерието на приемането на жалбата срещу президента на САЩ Доналд Тръмп, съобщава консервативното онлайн списание The Federalist. Според новите правила, промените, които никога не са били публикувани преди постъпването на доноса срещу Тръмп, информаторът вече няма нужда да бъде запознат с информацията за нарушението от първа ръка. Жалбата ще бъде приета, дори ако информаторът е чул за нарушения от други лица. Преди това отделът разглежда такива изявления като слухове и не ги приема за разглеждане.     В свойствата на папката на официалната страница на администрацията на разузнавателната общност се показва датата на качване на новата версия на правилата: 24 септември 2019 г., тоест няколко дни преди подадената жалба срещу Тръмп да бъде разсекретена и оповестена публично. Информаторът, който подаде жалба срещу Доналд Тръмп, че уж оказва натиск върху украинския президент Владимир Зеленски да дискредитира кандидата за президент на демократите на САЩ Джо Байдън, заяви в изявление, че лично не е запознат със съдържанието на разговора между двамата президенти, но се е позовал на текст на анонимни служители на Белия дом.  ", "date": "2019.10.01", "title": "Американското разузнаване се е “готвило” да приеме доноса за Тръмп"}
{"url": "http://www.classa.bg/%D1%81%D0%B2%D1%8F%D1%82/item/400358-%D0%BE%D1%81%D1%82%D0%B0%D0%BD%D0%B0-%D0%BB%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Великобритания излъчва усещане за предстоящ колапс: там политическото благоприличие и достойнство отстъпват пред безсрамното говорене и заплахите. Може ли страната да падне по-ниско от това       Ако случайно сте пропуснали да забележите: Великобритания е в криза с епични размери. Да оставим за момент настрана злополучния Брекзит, макар той да е толкова преплетен с драмата, която се разиграва пред очите ни. Просто си представете, че живеете в една страна, в която лидерите на най-важните политически партии са изгубили всякакво чувство за почтеност и отговорност и са забравили, че интересите на страната трябва да стоят над политическите им интереси и лични ползи. При това не говорим за една провалила се държава (макар да имаме основание да я смятаме точно за такава), а за сегашната ситуация във Великобритания. Когато Върховният съд обяви, че принудителното разпускане на парламента е незаконно,  , на което са му взели любимата играчка. Той по никакъв начин не скри пренебрежението и незачитането си на това решение. Неподходящ премиер Борис Джонсън просто не е пригоден за този пост. Поведението му и яростните сцени в Камарата на общините миналата сряда бяха направо абсурдни. В тях нямаше и следа от приличие, достойнство и самоконтрол. Джонсън омърси спомена за   седмица преди референдума през лятото на 2016 година от десен екстремист - британският премиер заяви, че Кокс щяла да бъде почетена най-добре, ако най-накрая Брекзит бъде осъществен. Жестоко и мерзко.     Агресивният и подстрекателски език на представителите и на двете страни в този спор е позорен и опасен. Много депутати, които са за оставане в ЕС, казват, че към тях са отправяни смъртни заплахи. И като за капак на всичко Лейбъристката партия - най-важната опозиционна партия в страната - изглежда върви към политическо забвение. И то във време, когато страната се нуждае от ясна и силна алтернатива на правителството, изправено пред колапс. Във всяко едно действие на   лидерът на лейбъристите Джереми Корбин доказа своята нерешителност. Много членове на партията въпреки това му остават верни, но британските избиратели няма да проявят подобна снизходителност. Корбин иска да е сигурен, че Брекзит без сделка няма да има, след това да се съгласи на нови избори, които да спечели, и накрая да свика специална конференция, на която лейбъристите да се определят как биха гласували на един втори референдум. Това не е нищо друго освен ново отлагане и още една проява на нерешителност. На ръба на пропастта И Джонсън, и Корбин са неприемливи. Те представят всичко сбъркано в днешната британска политика. Трябва, разбира се, да споменем и предшествениците на Джонсън, които проправиха пътя към ужасния хаос, в който се намира сега Великобритания днес: Дейвид Камерън и Тереза Мей. Камерън игра на покер и загуби. Мей  взе картите, които ѝ бяха раздадени, и сътвори още повече объркване, разделение и измамност. Липсата на един уравновесен политически дебат и на управленчески качества и   доведоха Обединеното кралство до сегашното му незавидно състояние. Някои биха казали, че Великобритания е преживявала и по-тежки неща (две световни войни, икономически кризи и т.н.). Но времената и обстоятелствата тогава са били други. Освен това тогава страната е имала управници, които напълно са си заслужавали това определение.", "date": "2019.10.01", "title": "Остана ли надежда за Англия?"}
{"url": "http://www.classa.bg/%D1%81%D0%B2%D1%8F%D1%82/item/400359-%D0%BA%D0%BE%D0%B3%D0%B0%D1%82%D0%BE-%D1%82%D1%80%D1%8A%D0%BC%D0%BF-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD", "text": "Очевидно Тръмп владее до съвършенство методите на популизма: в контранастъплението си срещу демократите той се представя за храбреца, който влиза в тази битка в името на народа.       Коментар на Клаус-Д. Франкенбергер от ФАЦ   .Демократите  , а той им показа - както и на целия народ - как гледа на този конституционен конфликт: като на битка на народа срещу радикално социалистическите, неамерикански демократи. В името на народа? Тръмп вае за себе си образ на храбреца, който влиза в битката в името на народа: срещу всички, които искат да отнемат на народа оръжията, грижата за здравето, гласа и свободата. Популизъм в чист вид!  Дали пък и Борис Джонсън във Великобритания няма да влезе в предизборната борба с лозунга „Народът срещу истаблишмънта\"?     Тръмп се чувства застрашен Врагът се демонизира по възможно най-грозния начин. Целта е да се отклони вниманието от същинския въпрос: за  . Тръмп започва да мобилизира своя твърд електорат – и колкото повече наближава импийчмънтът, толкова по-гневно той ще раздава удари във всички посоки. И кой знае към какви други оръжия ще посегне, след като той е застрашен от „най-голямата измама\" в историята. Оставката на Кърт Волкър, извънредния пълномощник за Украйна, е поредното доказателство, че температурата се повишава.  ", "date": "2019.10.01", "title": "Когато Тръмп е застрашен"}
{"url": "http://www.classa.bg/%D1%81%D0%B2%D1%8F%D1%82/item/400360-%D0%B8%D1%80%D0%B0%D0%BD-%D0%BA%D1%8A%D0%BC-%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D0%B2%D0%B8-%D1%83%D0%BD%D0%B8%D1%89%D0%BE%D0%B6%D0%B8%D0%BC", "text": "Унищожаването на Израел е “постижима цел”. Това обяви началникът на иранския Корпус на гвардейците на Ислямската революция генерал-майор Хосеин Салами, цитиран от местната медия Mehr.     “Имаме способността да унищожим измисления ционистки режим, и този злокобен режим трябва да бъде премахнат от картата на света. Това повече не е идеал или мечта, а постижима цел”, каза генералът на конференция с участието на иранските командири в Техеран. Днес ние сме способни да атакуваме врага, добави още той и поясни, че днес врагът е по-объркан от всякога. Ние не се тревожим. Духът на нашата съпротива произлиза от мъдростта, съзнанието и решимостта, смята Салами.      По думите му Ислямската република се разширява, покорява нови пространства и враждебността срещу страната става по-комплексна. Имайки предвид враждебните политики на САЩ към Иран, генералът отбеляза, че враговете страдат от необратим упадък, техните стратегически ресурси се изчерпват и те не са способни да превърнат физическите си възможности в политическо предимство, те самите признават, че страдат от политическа деменция. Днес не само врагът географски се оттегля, но също икономическите санкции срещу иранската нация губят ефективността си. Колкото повече харчат, толкова по-малко успяват да спечелят, категоричен Хосеин Салами.    ", "date": "2019.10.01", "title": "Иран към Израел: Ще ви унищожим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400351-%D0%B3%D0%BE%D0%BB%D0%B0-%D1%81%D0%B2%D0%B0%D1%82-%D0%B1%D0%B5%D0%BD%D0%B0%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Три двойки се ожениха по бельо, боядисвайки телата си, сякаш са облечени със сватбени костюми. Подобна креативност не очарова всички потребители в мрежата, които видяха снимките на младоженците. Фотографията се появи в затворена група във фейсбук That's It, I'm Wedding Shaming.      Един от абонатите публикува кадъра, на който булките и младоженците се държат за ръце по време на церемонията. Телата на булките са боядисани с бяла боя, а прозрачна материя, наподобяваща подгъва на роклята, е прикрепена към краката и талиите им. Черни костюми са изрисувани върху телата на двама младоженци, а върху тялото на третия - пола-килт. „Кошмар\" и „Това е отвратително\", пишат абонати под снимката на младоженците.", "date": "2019.10.01", "title": "Гола сватба взриви мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400352-%D0%BF%D0%B5%D1%82-%D1%83%D0%B6%D0%B0%D1%81%D0%BD%D0%B8-%D0%B6%D0%B5%D0%BD%D1%81%D0%BA%D0%B8-%D0%B3%D1%80%D0%B5%D1%85%D0%BE%D0%B2%D0%B5", "text": "Има действия на жени, които могат да бъдат причислени към греховете. Поне в главите на мъжете е така. Те не могат да преглътнат редица женски слабости и дори се отблъскват от тях.  За силната част на човечеството няма значение дали те самите носят тези отрицателни качества. Но когато става въпрос за нежната половина - това са смъртни грехове.     Запознайте се с греховете на жените, които мъжете не могат да простят:    Развратът Тук не става въпрос за разхайтен начин на живот, а като цяло за образованието и способността да се държим добре в едно около мъжа, семейството ни и приятели. Една жена, на първо място, трябва да предизвиква уважение и да показва достойнство. Когато мъж вижда жена, която си позволява да се държи по вулгарен, помиярски и предизвикателен начин, тя предизвиква всичко друго, освен положителни емоции. На нормален мъж няма да му е удобно в компанията на такава дама. И може да се разбере защо. Скандалджийство  Всяка жена е емоционална, никой няма да спори с това и понякога е изключително трудно да се сдържате в някои ситуации. Но има жени, които излизат от конфликти с достойнство, които знаят как нежно и женствено да поемат удара и да се борят. А има и такива, които просто дават свобода на емоциите си и започват скандал. С проклятия, хвърляне на чинии и дори нападение. Гледайки такава жена, един мъж има едно желание - да бяга, на където му видят очите. Скандалджийките не предизвикват желание за общуване. Негативизъм и драматизиране Жените са склонни към чести промени в настроението. И се случва така, че сега тя може да се смее и след 10 минути да е тъжна. Да, такава е природата на жените, няма какво да се направи за това. Но има такъв тип дами, които винаги хленчат и създават проблем от нищото. Те дори говорят с плачещ глас и винаги изглеждат като страдалци. Те монотонно повтарят едно и също нещо много пъти, за да покажат колко са нещастни. В началото това може да изглежда сладко и човек, който е склонен да „спаси“ такава жена и ще направи всичко възможно да накара принцесата си да се усмихне. Но всяко нещо има граници. В живота търпението на мъжете се изчерпва, мотивацията изчезва и те тръгват в търсене на по-позитивна приятелка. Алчността Една икономична жена е добра. Алчната е лоша. Разликата е огромна. Ако една икономична жена умело и компетентно разпределя бюджета, така че да има достатъчно за всичко, но не харчи прекалено много, тогава алчната не ограничава себе си, за разлика от своите близки. Тя купува най-евтините подаръци за семейството и приятелите си. Мъжете не се стискат за такива събития, но изчисляват всичко до най-малния детайл.   Жената, която може да си прави сметка, привлича мъжете. Алчна жена изглежда жалко в очите им. Лъжите Е, тук мисля, че не са необходими допълнителни коментари. Ще кажа едно - мъжете не са глупави и виждат женската хитрост, лъжи и т.н., просто мнозинството се опитва да не му обръща внимание. Но емоционалното послание, което се предава, когато една жена лъже, кара мъжете да избягват компанията й. Никой не обича предатели и лъжци.", "date": "2019.10.01", "title": "Пет ужасни женски грехове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400353-%D0%BE%D1%82%D0%B2%D1%8A%D1%80%D0%BD%D0%B0-%D0%BB%D0%B8-%D0%B0%D0%BD%D0%B4%D1%80%D0%B5%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0", "text": "Бившата половинка на родния боксьор Кубрат Пулев - Андреа пусна много любопитен цитат от великия Фьодор Достоевски в социалните мрежи. В него се говори предимно за лъжата и самозалъгването. По принцип подобно съобщение не би се приело по особен начин, ако само преди няколко дни Кобрата не бе заговорил за отношенията си с едрогърдата блондинка.     Пулев сподели следното относно края на връзката с фолк певицата: \"Тя обяви раздялата преди известно време, истина е. Скарахме се много крайно няколко пъти, разделихме се няколко пъти. Тя е невероятен човек, уникален, говорихме си много по въпроса, но в крайна сметка, когато няма разбирателство и една връзка дълго време не върви към развитие и за двете страни е редно да се намери път да тръгнат нещата по съвсем различен начин\". Самата блондинка пък написа часове по-късно следното: \"Най-важното, не се самозалъгвайте. Този, който се самозалъгва и слуша собствените си лъжи, достига до момент, в който не е в състояние да различи истината в него или около него, като по този начин губи цялото си себеуважение и уважението към другите. С липсата на уважение, той престава да обича\". Дали обаче мистериозното съобщение на Андреа е свързано с Кобрата, можем само да гадаем.", "date": "2019.10.01", "title": "Отвърна ли Андреа на Кобрата?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400354-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Може без съмнения, да разчитате на колеги и приятели. Те ще ви помогнат, за решаването на проблеми в работата. Основното нещо е, да не принуждавате никого, а също и да приложите оригинални методи в работата. Възможни са също съдебни проблеми, които няма да може да избегнете. Трябва да стоите далеч, от коварни и агресивни личности. Възможни са проблеми, в отношенията с избраника. Ако не решите всичко на момента, тогава се обричате на конфликти и дори раздяла. Правен съвет, няма да ви е излишен при решаването на проблеми с имот. В работата, ще проведете откровен разговор с колега, с когото силно сте се сприятелили. Вечерта чакайте новини. Непрекъснато, ще ви ходят по нервите, което ще доведе до зависимост от обстоятелствата и околните хора. Някакъв користен план, колегите ще замислят срещу вас. Ако не го хванете навреме, чакайте неприятности. За инвестиции в бизнеса, денят не е добър, а за разрешаване на конфликти с роднини, е благоприятен.   Няма да имате сериозни здравословни проблеми, но все пак трябва да се погрижите за здравето си. Особено, ако решите да излезете сред природата или да се разходите по хладните улици. В любовта се откажете от клетвите за вярност и мислите за брак. Вслушайте се в себе си, все още не сте готови за такива промени. Печалба чака тези, които се занимават с търговия на едро. Ще работите ревностно, не само заради вътрешното удовлетворение, но и заради бъдещите успехи. Уви, негативните обстоятелства, ще ви отклонят от набелязаните цели. Но може би, това е за добро? Не инвестирайте пари в съмнителни проекти. Те ще ви вкарат във финансова джунгла и ще ви лишат, от твърда почва под краката. Възможно е да изпаднете в депресивно състояние и да искате да избягате от всичко и всички. Може би е добре да намерите някой, който да ви изслуша внимателно? Съхранете оптимизма си, във всяка ситуация. Интересно запознанство, може да направите вечерта. Кой знае, може би, това ще прерасне в любов? Ще се чувствате изоставени и предадени. Между другото, дали сами не сте виновни, че сте останали сами? Вслушайте се в себе си и изхвърлете всичко, което ви пречи. А с другите, общувайте спокойно и мирно. Вечерта е добре да направите дълга разходка, сред природата или по улиците на родния си град. Препоръчително е, да се заемете с тези въпроси, които ще ви носят полза и изгода. Това може да бъдат не само пари, но и план за перспективно бъдеще. В любовта се откажете от илюзиите, иначе ще влезете в задънена улица. Вечерта, са възможни болки в ставите или главоболие. Не се натоварвайте с умствена работа.   Очакват ви семейни проблеми и безпокойство за близките. Основното е, да не се паникьосвате без причина, иначе всички ситуации, които възникнат, ще се развиват в неочаквана посока. Обърнете внимание на финансовите въпроси. Ако не го направите, преди отпуската, ще останете без пари. А искате да имате красива ваканция, нали?. Не стойте на едно място, а предприемете радикални мерки в личния си живот. Ако искате да говорите открито за нещо с избраника, не отлагайте този момент. Освен това, сега няма да имате неотложна работа и ще сте свободни. Към здравето, се отнесете отговорно. Вие сами сте си лекар, ако искате да оздравеете. Ще ви забележат важни в обществото хора, но за това трябва да се събудите по-рано и да се отправите да търсите перспективи. Опитайте се, да бъдете на такива места, където може да научите нещо ново и да направите полезни запознанства. Възможни са малки кражби и измами. Така че, трябва непрекъснато да сте внимателни и да държите портфейла си под око.   Очакват ви, не само парични затруднения, но и откровена липса на финанси. Ако отивате на пазар, опитвайте се да бъдете по-икономични. Предпазни мерки, ще ви трябват и в битовата сфера, както и при шофиране. От дълго пътуване, по-добре се откажете, ще ви донесе само проблеми и извънредни ситуации.", "date": "2019.10.01", "title": "Дневен хороскоп 1 октомври"}
{"url": "http://www.classa.bg/%D1%81%D0%B2%D1%8F%D1%82/item/400355-%D0%B7%D0%B0%D1%89%D0%BE-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D0%BE%D0%B1%D0%B8%D1%87%D0%B0-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8", "text": "Пазарите са аморални и няма да се оплачат от авторитарно управление, ако то генерира икономически растеж     Уолстрийт отдавна е като паралелна вселена, в която лидери, хулени от критиците в медии като авторитарни злодеи, могат да бъдат почитани като герои, ако техните действия вещаят добро за икономиката. В последно време това разделение достигна нови крайности. От гледна точка на критиците ние живеем в една все по-нелиберална епоха, населена с опасно непостоянни авторитарни лидери. Сред водещите примери са бразилският президент Жаир Болсонаро, който преди няколко дни в ООН предизвикателно защити своето правителство от обвиненията, че си затваря очите, докато Амазония гори; египетският президент Абдел Фатах ас Сиси, чийто брутален режим, подкрепян от армията е обект на протести през последната седмица; саудитският принц Мохамед бин Салман, руган от мнозина за убийството журналиста дисидент Джамал Хашоги от саудитски агенти. Глобалните инвеститори обаче гледат на същото това трио като на обещаващи икономически реформатори, следвайки стандартен наръчник, който би могъл да бъде написан (а понякога всъщност и е написван) от анализатори от Международния валутен фонд (МВФ). Съобразно с това пазарите ги възнаграждават. В последно време Бразилия на Болсонаро и Саудитска Арабия на принц Мохамед бин Салман са сред най-горещите фондови пазари. До тази седмица най-добре представящият се пазар тази година бе Египет. Суровата действителност е, че пазарите са аморални, инстинктивно неутрални барометри на икономическото представяне и те понякога пренебрегват жестокостта и ексцесиите на авторитарните лидери по една проста причина: Изправени пред малка или никаква съпротива на парламента, съдебната система или независим контролен орган, авторитарните лидери могат да прокарват всеобхватни реформи, особено в нововъзникващите пазарни икономики, където политическите институции и върховенството на закона са сравнително слаби.     Преглеждайки историята на 150 държави от 1950 до 2010 година, открих 43 случая, при които съответната икономика е нараствала с годишни темпове от 7% или повече цяло десетилетие. И така 35 от тези икономики – удивителен дял от над 80% – са били управлявани от автократ. Обратната страна на монетата е, че държавите, които зависят от неконтролираните прищевки на авторитарни лидери, са уязвими от резки колебания на икономическия растеж – и от дълги рецесии. Сред същите тези 150 страни, открих 138, при които съответната икономика е нараствала с годишни темпове от 3% или по-малко в продължение на една десетилетие, и 100 от тези икономики са били управлявани от авторитарен лидер.     Пазарите усещат изменчивата природа на икономиките, управлявани от автократи, и ще залагат сериозно на тези личности до момента, когато икономическите реформи загубят инерция. Фондовите пазари се радваха на периоди на растеж при авторитарни лидери, започнали политики на висок темп на увеличение на брутния вътрешен продукт, като Аугусто Пиночет в Чили, Сухарто в Индонезия и Махатхир Мохамад в Малайзия, съответно през 70-те, 80-те и 90-те години на миналия век.     След 2000 г. се появи ново поколение на авторитарни любимци на пазарите начело с президентите на Русия и Турция, Владимир Путин и Реджеп Тайип Ердоган. През първите им мандати фондовите борси в Русия и Турция нараснаха съответно с около 100% и 300% по-бързо от средното равнище при нововъзникващите пазарни икономики. По-късно инвеститорите се нахвърлиха на двете страни не защото техните лидери станаха по-обезпокоително авторитарни, а защото спряха да прокарват тежки икономически реформи. Най-важното за пазарите може би е финансовата стабилност – необходимо условие за солиден икономически растеж. Днес, макар че има много разлики между Болсонаро, Ас Сиси и принц Мохамед, всички те взеха мерки, за да вкарат в ред финансите си. Болсонаро планира да намали бюрокрацията, да продаде държавни компании и да ореже пенсионни плащания в размер на до 250 милиарда долара, които могат да изправят Бразилия пред фалит. Ас Сиси, отчасти за да си осигури помощта на МВФ, повиши данъците върху капиталовите печалби и на богатите, както и оряза субсидиите за горивата с над 50%. Принц Мохамед предприе енергични мерки срещу богатите хитреци, които не плащат данъци, включително членове на кралското семейство, вдигна данък печалба и намали енергийните субсидии като средство да свие големия бюджетен дефицит. Докладите на Уолстрийт за Бразилия, Египет и Саудитска Арабия почти не споменават авторитарните тенденции. Вместо това в тях може да се прочете, че реформите „все още продължават“ в Саудитска Арабия, че Египет е „най-добрата реформаторска история“ в региона, а „пазарът гледа на Болсонаро като на последния шанс на Бразилия да си реформира икономиката“. Ямата между версиите на пазара и водещите медии сега е зейнала пропаст. През май Болсонаро бе прогонен от Манхатън от демонстранти, влезли във водещите новини. Протестиращите скандираха „фашист“, малко след като неговият министър на икономиката Пауло Гедес, завършил Университета на Чикаго, бе приветстван като спасител от глобалните инвеститори на провеждащата се веднъж на половин година среща на МВФ във Вашингтон. Една участничка (либерал от Уолстрийт) ми каза, че речта на Гедес, описала плановете на Болсонаро за свободен пазар, е била „най-вдъхновяващата“, която тя е чула някога на тези срещи. Една обща черта, която новите авторитарни лидери имат, е склонността им да размиват идеологическите линии. Нелибералните политики често се съчетават с еклектична икономика по начини, което прави трудно намирането на мястото им в традиционния политически спектър ляво-дясно. Президентът на САЩ Доналд Тръмп, защитник на работните места на „сините якички“ и на понижаването на данъците за богатите, е открояващ се пример. Повече от всеки друг американски президент, той се опитва да се хареса на фондовия пазар. И на фона на разгорещяването на битките около процедурата за импийчмънт Тръмп вероятно ще опита да му се хареса още повече, по своя изменчив начин, може би като потърси бърза търговска сделка с Китай или продължи да тормози Управлението за федерален резерв отново да понижи лихвените проценти. Не е случайност, че Тръмп обсипа с похвали Болсонаро, Ас Сиси и принц Мохамед, които се намират в същата „сива зона“. Саудитският принц престолонаследник позволи на жените да шофират в рамките на кампания за модернизиране на икономиката и едновременно с това репресира активистите, които настояват за по-широки права на жените. Дали той е десен или ляв, прогресивен или реакционер, или просто не се вписва в старите категории? Не че хората на Уолстрийт са аморални или често не са ужасени от ексцесиите на автократи. Тяхна работа обаче е да филтрират водещите новини, представящи авторитарните президенти и премиери като жестоки злодеи и вместо това да се съсредоточат върху въпроса дали техните политики ще насърчат икономическия растеж. При условие че нелибералните лидери все още са във възход по целия свят, тази политическа епоха по всяка вероятност ще произведе повече авторитарни лидери, отколкото пазарът може да обича.", "date": "2019.10.01", "title": "Защо Уолстрийт обича авторитарните лидери"}
{"url": "http://www.classa.bg/%D1%81%D0%B2%D1%8F%D1%82/item/400356-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B2-%D1%87%D0%B5%D1%87%D0%B5%D0%BD%D0%B8%D1%8F", "text": "Днес тя изглежда напълно забравена, без обаче да е свършвала някога: втората война в Чечения постави началото на неосъветската имперска политика на Кремъл, върху която се крепи режимът на Путин.   Коментар на К. Егерт. 13 септември 1999 година обещава да бъде много топъл ден, затова всички прозорци в жилището ни на 17-ия етаж бяха отворени. В пет часа сутринта се събудих от грохота, който силно напомняше взрив. Скочих и се втурнах към прозореца. На североизток от нашия дом имаше стълб от дим. \"Нов терористичен акт\", помислих си. Преди това вече имаше експлозии в град в Буйнакск и в московския район Печатники. Предчувствията не ме излъгаха. Скоро \"Ехото на Москва\" съобщи, че експлозията е в жилищен дом на Каширско шосе. Загинали над 120 души. След седмица премиерът Владимир Путин обеща, че терористите ще бъдат преследвани \"до дупка\". А на 30 септември   - близо пет години след началото на първата военна операция там през 1994 година. Потънала в забрава От взривяването на кооперацията на Каширско шосе изминаха 20 години. Отначало мислех да напиша следната фраза: \"Обстоятелствата около серия експлозии в руски градове и причините за неочаквания изблик на активност на хората на Шамил Басаев през август 1999 година си остават недокрай изяснени и продължават да повдигат много въпроси.\" После обаче се запитах дали въобще някой ще зададе тези въпроси? Факт е, че малцина се интересуват от втората чеченска война, както впрочем и от първата. Постсъветското общество страда от къса памет - по обясними причини. През последните 30 години то преживя толкова много резки промени и истински трагедии, че се научи да потиска тежките спомени. Ето защо историята на странната \"захар\", намерена в едно жилище в Рязан след експлозиите в Москва, и възможната връзка на Басаев със спецслужбите представлява интерес за много тесен кръг правозащитници и историци. При това чеченската война е несъмнено важно събитие в новата история на Русия. И не само защото именно благодарение на нея неизвестният дотогава шеф на ФСБ  я. А и защото тъкмо тя сложи началото на неосъветската имперска политика на Кремъл, на която продължава да се крепи режимът на Путин.  Една неизбежна война Безсмислено е да виним руснаците, че след напреженията през 1990-те с тогавашните резки исторически обрати те си пожелаха \"силна ръка\", а след това и възраждане на \"тяхната\" империя. Всяка революция - а десетилетието между 1989 и 1999 година беше несъмнено революционно - рано или късно поражда желание за \"стабилност\" и предсказуемост. Разпадането на Съветския съюз не беше прието и осъзнато от гражданите на Русия. Така че втората чеченска война вероятно беше неизбежна в някакъв смисъл.   Само че последиците от нея се оказаха съвсем не такива, каквито изглеждаха 20 години по-рано. Първо: не се получи \"малка победоносна война\", независимо, че Ахмат Кадиров още в началото премина на страната на Москва. И второ: за да бъде \"умиротворена\" Чечня, кланът на Кадиров получи пълен контрол над нея. Сега повече от 80 процента от бюджета на Чеченската република са пряка субсидия от федералния бюджет на Руската федерация. Грозни изглежда по-добре от повечето регионални столици в Русия.  , на когото единствено Путин може да му нарежда. Противниците му са или в изгнание, или са мъртъвци. Тежко наследство Под предлог, че гарантира сигурността, по време на тази война режимът на Путин за няколко години премахна всички структури, гарантиращи демокрацията и върховенството на закона в страната. В днешна Русия не са възможни независими парламентарни комисии, които да контролират изразходването на бюджетни средства, нито пък независими съдии и прокурори, които да задават неудобни въпроси и да водят следствие, или пък независими и свободно избрани управници на региони, които да защитават техните финансови интереси и преференции. Хората в Чечения днес са също толкова безсилни пред държавната машина, колкото и тези в Рязан или Хабаровск.  Децата и внуците на онези, които преди 20 години се радваха, че в Чечения \"империята е отвърнала на удара\", днес жънат плодовете на някогашния възторг. Макар много от тях изобщо да не се замислят над това. Наследството на втората чеченска война - това е проблем, който ще бъде още по-труден за решаване от новата демократична власт, когато и да дойде тя. По-лесно би било да се сложи край на  .  ", "date": "2019.10.01", "title": "Забравената война в Чечения"}
{"url": "http://www.classa.bg/%D1%81%D0%B2%D1%8F%D1%82/item/400357-%D0%BD%D0%BE%D0%B2%D0%B8-%D1%82%D1%80%D0%B0%D0%B3%D0%B5%D0%B4%D0%B8%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BB%D0%B5%D1%81%D0%B1%D0%BE%D1%81", "text": "От години този лагер се цепи по шевовете. На остров Лесбос и преди са загивали хора. Последният пожар отново оправда името, което от години дават на този лагер - \"пъкъла\".  А броят на новопристигащите бежанци расте.       Пожарната сирена започна да вие привечер в неделя. Според полицията, огънят е тръгнал от една маслинова горичка извън границите на бежанския лагер край град Мория. Лагерът се пука по шевовете, ето защо хиляди бежанци получиха импровизиран покрив над главата именно в тази горичка. Минути по-късно избухна и втори пожар, вече в самия лагер - най-вероятно в един от двуетажните жилищни контейнери, в които живеят по няколко семейства. Полицията първо съобщи за една жертва, но от ООН, както и от местните медии беше разпространена информацията за втора жертва: твърди се, че в пламъците е загинало и едно бебе. Кметът на Лесбос Стратис Кителис каза по телевизията, че пламъците са обхванали и съседните парцели, където били унищожени около един хектар насаждения. \"Само си представете какво става, когато в един лагер за 2800 души са натъпкани 12  000\" Лагерът край Мория обикновено не е достъпен за журналисти. В мрежата се разпространяват видеа от вчерашния ден, за които се твърди, че са заснети там. На тях се виждат облаци дим и тълпи от възбудени хора. Очевидци твърдят, че някои от тях дори атакували пожарникарите, служителите и губернатора на Северноегейския регион. Полицията използвала сълзотворен газ, за да постави положението под контрол.     Кметът Кителис предупреждава, че напрежението на острова продължава. „Само си представете какво става, когато в един лагер за 2800 души са натъпкани 12 000\", каза Кителис по телевизията. На Лесбос вече пристигнаха специални полицейски части, чиято задача е да предотвратят по-нататъшна ескалация. Гръцки и международни медии вече от години критикуват условията в лагера, често наричан от тях „пъкъл на Мория\". Бежанският лагер на остров Лесбос (третия по големина гръцки остров) е хронично претъпкан. Хората са принудени да се редят с часове, за да получат храна; душове и тоалетни почти няма. През ноември 2016 година двама души вече загинаха - пак при пожар в лагера. Тогава премиерът Алексис Ципрас начаса обеща, че ще направи всичко възможно, за да подобри живота на бежанците в техните убежища. Но кой знае какво не се случи. В средата на този месец ръководителят на лагера Янис Балбакакис подаде оставка. „Отивам си с вдигната глава. Но съм много уморен\", заяви той. През август в лагера пристигнаха още 3000 бежанци, прекосили с лодки морето. Това допълнително повиши и бездруго високото напрежение в претъпкания лагер. В рамките на настоящата година на Лесбос вече са пристигнали повече от 14 000 бежанци, минали през Турция. В началото на септември на острова вече имаше безредици, след като млади мигранти започнаха да замерят с камъни полицаите и работещите в лагера. Тези бежанци настояваха да ги прехвърлят в континентална Гърция - и за днес наистина беше планирано прехвърлянето на 250 от тях. Не е ясно обаче как безредиците ще се отразят на това намерение. Атина не може сама да се справи с този проблем Гръцкият премиер Кирякос Мицотакис и неговото правителство обещават мерки за „по-ефикасно опазване на границите\". Важна роля в това отношение ще играе и европейската гранична агенция „Фронтекс\". Новото консервативно правителство в Гърция обещава и още нещо: по-бърза обработка на молбите за политическо убежище. „Всички добре знаят, че Атина не може сама да реши този проблем. Дори най-доброто правителство на света не би могло да се справи самичко\", обобщи по телевизията политологът Георге Сарантакос. А през започващата седмица германският министър на вътрешните работи Хорст Зеехофер ще посети Гърция и Турция и ще разговаря с двете държави включително и по тази тема.  ", "date": "2019.10.01", "title": "Нови трагедии на остров Лесбос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400350-%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE", "text": "Огромен скандал се развихри на световното първенство по лека атлетика в Доха. Спортисти масово се оплакват от интимните камери, разположени на пистата, които показват атлетите прекалено близо отпред и отзад, а оплакванията са най-вече от дамите. Сред жертвите на технологията стана и българката Ивет Лалова, която лъсна в близък план  . От асоциацията по лека атлетика на Германия официално се оплакаха, наричайки подобни снимки обидни. \"Кажете ми, че жени са участвали в това? Не мисля така. Няма как. Тези камери не правят нищо особено, освен да ни създават лошо усещане\", коментира германката Джина Лукенкемпър пред Bild.            ", "date": "2019.10.01", "title": "Секс скандал разтърси Световното!"}
