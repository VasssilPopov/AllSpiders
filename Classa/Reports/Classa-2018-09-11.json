{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387062-daily-star-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D1%81%D0%BB%D1%8A%D0%BD%D1%87%D0%B0%D0%BA%D0%B0", "text": "Това е бардакът на България, елитна компаньонка като Сабрина с върви за 100 евро на час, знае и английски     Ядрото на проститутките и сводниците в България се нарича Слънчев бряг, а цената за час секс с елитна компаньонка може да стигне и 100 евро. За това информира читателите си британското издание \"Дейли Стар\" с унищожителна статия за летния туризъм в курорта ни.      Според вестника Слънчака е пълен с проститутки, като елитните момичета на повикване са почти толкова, колкото и по-евтините им колежки по храстите. \"Курортът е с уникална крайбрежна плажна ивица от над пет километра, жестоки партита и нощни клубове, които побират над 2500 души всяка вечер. Популярен е с евтиното пиене, двоен ром с кола е под две лири (4,38 лв. - бел. ред.).      Но купонджийският курорт има и тъмна страна - огромен брой момичета за ескорт, които примамват британските младежи\", пише изданието. Според Daily Star освен обикновени жрици на Слънчака има и високоплатени проститутки, които търсят по-елитни клиенти.      Такава е Тома, на 28 години, която се предлага чрез агенция в интернет. Красавицата продава \"всичко специално, което искате да ви направя\" срещу 100 евро на час. Проститутката приканва през нета скучаещите англичани, като задължително иска да се срещне с потенциалните клиенти в бар или тихо заведение.      Предлага \"масажи и нещо повече\", а снимките й в профила разказват повече от обясненията й. Но Тома също не крие много - \"Обещавам, че ще бъдете в рая в моята компания\", споделя изкусителката, надупена към телефона си. Голите красавици на по-солени цени имат и изисквания, посочва изданието.      Сабрина, на 29 години, е категорична, че \"отговарям само на учтиви и разумни съобщения\" и ако получи такива, \"мога да дойда в хотела ви или вие да дойдете при мен и да ми кажете какво искате да ви направя\". Всички скъпоплатени проститутки са с отличен английски език.      Отбелязва се още и не без самоирония, че напливът от жрици се дължи на пияните британци, които изпълват курорта всяко лято. Не всички клиенти обаче са в рая на Слънчака. От британското външно министерство признават пред изданието, че всяка година имат многобройни оплаквания от зажаднели за секс сънародници.      \"Туристи са ставали жертви на надценки в стриптийз барове, били са бити, ако не платят. Затова избягвайте тъмни места, паркинги, места с храсти и дървета, включително и на плажа, тъй като там са повечето проститутки в Слънчев бряг\", пише още Daily Star.", "date": "2018.09.11", "title": "Daily Star изпепели Слънчака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387054-%D1%81%D0%B0%D0%BC%D0%BE-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B1%D0%B8-%D0%B7%D0%B0%D1%81%D1%82%D1%80%D0%B0%D1%88%D0%B8%D0%BB%D0%B0-%D1%81%D1%82%D0%B0%D1%82%D1%83%D0%BA%D0%B2%D0%BE%D1%82%D0%BE", "text": "ГЕРБ е стабилна. Лидерът Бойко Борисов има пълното одобрение в своята партия. Това каза политологът проф. Тодор Галунов в интервю за агенция “Фокус”.  Той коментира обаче, че по всички прогнози евентуален политически проект на Слави Трифонов е единственият формат, който може да застраши сериозно парламентарното статукво. По думите му авторитетът на премиера в партията изглежда непоклатим. „За да има преждевременна криза в рамките на кабинета, трябва да има някаква криза в самата партия. Към момента няма идея за нов лидер на ГЕРБ. Още повече, ние виждаме, че във вътрешнопартийните форми на тази партия премиерът има пълно одобрение и неговата политика се одобрява почти на 100%, което е почти безпрецедентно в новата политическа партия“, допълни проф. Галунов. Според него към момента няма друга политическа сила, която би могла да измести ГЕРБ от управлението. „Не се вижда сериозна извънпарламентарна политическа сила, която със сигурност да влезе в новия парламент, т.е. няма извънпарламентарен натиск. Това може би до голям степен също крепи кабинета, тъй като нито има сериозен извънпарламентарен натиск, нито някакви сериозни протести в страната. Получава се привидният парадокс, че сме недоволни от ситуацията. Всички казват, че има проблеми в страната. Дори и управляващите казват, че има достатъчно проблеми за решаване, но никой няма сметка от тези предсрочни избори“, допълни проф. Галунов. Той уточни, че друг фактор, който допълнително спомага за това кабинетът да остане, е не само, че старите партии, които са извън парламента, не са в състояние да прескочат бариерата все още, но и че няма някаква радикално нова политическа формация.     „Ние на няколко пъти виждаме, че Слави Трифонов сякаш започва да прави формация и сякаш прекъсва с тези свои опити. По всички прогнози това е единственият формат, който може да застраши сериозно парламентарното статукво, тъй като при всеки друг вот най-много ГЕРБ и БСП да понамалят малко своите резултати. Евентуално формат от старата десница може да се появи или партия „Воля“ да напусне българския парламент, но нещо радикално все още няма да се получи. Алтернатива сякаш може да се даде, но тя е в процес на узряване“, посочи политологът. „Както и да погледнем, в 21-ви век няма абсолютно суверенни държави. България също не е напълно суверенна държава, но няма явен външен натиск за събаряне на кабинет. Още повече, че по време на европредседателството България не направи някакви сериозни политически грешки, въпреки че се беше захванала с един доста парлив проблем – проблемът за т. нар. Западни Балкани и неговата бъдеще интеграция“, допълни още проф. Галунов.  ", "date": "2018.09.11", "title": "Само партия на Слави Трифонов би застрашила статуквото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387055-%D1%80%D0%B0%D0%B7%D0%BD%D0%BE%D1%81%D0%BA%D0%B8%D1%82%D0%B5-%D0%BF%D0%BE-%D0%B4%D0%B5%D0%BB%D0%B0%D1%82%D0%B0-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D1%81%D0%B0-%D0%BE%D0%BA%D0%BE%D0%BB%D0%BE-2-%D0%BC%D0%BB%D0%BD-%D0%BB%D0%B2", "text": "Доказано е категорично, че съгласно действащото законодателство имотите са били държавни,заяви адвокат Мариана Попова „Всички актове за имотите на царя са били представени пред съда и са взети предвид при произнасяне на съдебното решение. Не беше доказано, че земите са негова собственост. Всички имоти, за които се претендира, са строени с пари от бюджета на държавата. Доказано е категорично, че съгласно действащото законодателство имотите са били държавни“. Това коментира пред БТВ адвокат Мариана Попова, която представляваща държавата по казуса с царските имоти. В текста на закона от 1944 г се посочва, че се отнемат личните имущества на царското семейство. Това е един закон с еднократно действие. За царска реституция не можем да говорим, защото няма създаден такъв въпрос до сега. Изцяло в правомощията на НС е да реши по отношение на кои обекти може да има реституция. Ако семейството твърди, че това са актовете и земеделските земи са собственост на техния дядо, има поземлен закон и можеха да си ги върнат така. Това обаче не е направено, коментира защитникът.     Наследниците на Фердинанд са много и те не оспориха правата на държавата по този казус. Само за двама от наследниците имотите са лични, а за останалите 8 са държавни. Имотите са били дадени за лично ползване на монарха. Ако се смени монархът, тези имоти се дават на него, поясни адвокат Попова. Няма основание за царската реституция. Имало е възможността да бъдат върнати от областният управител или от Столична община, въпреки това има решение на Министерски съвет, подписано лично от Симеон Сакскобургготски, докато е премиер. Правилата обаче трябва да бъдат спазвани от всички, категоричен бе адвокатът. Разноските по делата за царските имоти са около 2 милиона лева, допусна тя, но уточни, че ще ги плати този, който загуби делото. По думите на Попова семейството на Сакскобургготски вече е започнало да плаща тези разноски.    ", "date": "2018.09.11", "title": "Разноските по делата за царските имоти са около 2 млн. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387057-17-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Президентът на САЩ Доналд Тръмп ще отбележи днес годишнината от терористичните нападения на 11 септември 2001 г. с участие във възпоменателна церемония на мемориал в Шанксвил, щата Пенсилвания. Според разпространено по-рано съобщение на Белия дом той ще бъде придружен от първата дама Мелания Тръмп, предаде Асошиейтед прес. Близо три хиляди души загинаха на този ден преди 17 години, след като похитители отвлякоха четири пътнически самолета. Два от тях бяха блъснати от похитителите в двете сгради на Световния търговски център в Ню Йорк, третият – в сградата на Пентагона, а четвъртият се разби в Пенсилвания. Миналата година Тръмп и съпругата му заедно със съветници и членове на администрацията почетоха в Белия дом паметта на жертвите с мълчание точно в минутата, когато похитителите врязаха първия самолет в една от кулите близнаци. Тогава президентът присъства и на възпоменателна церемония в Белия дом.", "date": "2018.09.11", "title": "17 години от трагедията на 11 септември"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387058-%D0%B3%D1%83%D0%B3%D1%8A%D0%BB-%D1%85%D1%80%D0%BE%D0%BC-%D0%B7%D0%B0%D0%B2%D0%BB%D0%B0%D0%B4%D1%8F-%D1%81%D0%B2%D0%B5%D1%82%D0%B0-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8", "text": "Google Chrome стана на 10 години и за този период успя да се превърне в доминиращия браузър с над 60% пазарен дял. С какво успя да спечели популярност на фона на конкуренцията на Internet Explorer, Mozilla Firefox и десетки други програми? Основното беше въвеждането на т.нар. омнибокс – докато другите браузъри имаха едно поле за изписване на адреса и друго за търсене, Chrome обедини в едно двете функции. Просто, но гениално. Режимът за анонимна работа. Независимо че той вече се предлагаше в Safari, с Chrome все повече хора използваха възможността да прегледат тайно някой сайт с неприлично съдържание или просто да не оставят следи от търсенето в историята си. Скоростта. На фона на останалите браузъри отварянето на сайтове с Chrome ставаше в пъти по-бързо, давайки възможност на Google да интегрира в него и допълнителни услуги като електронна поща, обработка на документи и електронни таблици. Активните табове. Всяка отворена страница в браузъра действа сама за себе си дори и във фонов режим. Така при срив на някоя от тях се избягва рестартиране. От друга страна, този режим натоварва процесора и оперативната памет, водейки до по-бързо изтощаване на батерията при преносими компютри. Многото допълнителни настройки. И в момента Chrome е браузърът, който дава възможност да направите най-много явни и скрити настройки за начина, по който си взаимодействате със сайтовете. А в последната версия сигурността е издигната на много високо ниво, ограничавайки досадните и опасни реклами и внезапно стартиращите видеа. Не на последно място, браузърът послужи и за създаването на оперативна система, с която работят цяло поколение преносими компютри – т.нар. chromebooks. Това са леки и стабилни машини, които се използват в много училища заради достъпната си цена.", "date": "2018.09.11", "title": "Гугъл Хром завладя света за 10 години"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387059-200-%D0%BC%D0%BB%D0%BD-%D1%89%D0%B5-%D1%81%D1%82%D1%80%D1%83%D0%B2%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D1%81%D1%82%D0%B0-%D0%B2-%D0%B3%D0%B5%D0%BD%D1%83%D0%B0", "text": "Реконструкцията на рухналия в Генуа мост ще струва между 150 и 200 милиона евро, заяви губернаторът на италианската област Лигурия Джовани Тоти, цитиран от местни медии. Мостът „Моранди\" се срути на 14 август след обилни дъждове, при което загинаха 43 души и бяха нанесени големи материални щети. Според губернатора 10-12 милиона евро ще са нужни, за да бъде съборена старата конструкция, а повече пари са необходими за компенсация на семействата на загиналите и пострадалите и на собствениците на имоти около моста. Държавният холдинг Fincantieri и най-големият концесионер на пътищата в Италия Autostrade per l'Italia са готови да създадат консорциум за възстановяването на пътното съоръжение. Губернаторът добави, че е помолил правителството да издаде указ, който ще позволи строителството на моста да не се съобразява с регулаците на ЕС, за да може да стане по-бързо. „Пристанището в Генуа дава 1,5 % от брутния вътрешен продукт на Италия. Трябва бързо да върнем моста на Генуа и гражданите\", коментира Тоти.", "date": "2018.09.11", "title": "200 млн. ще струва възстановяването на моста в Генуа"}
{"url": "http://www.classa.bg/%D1%81%D0%B2%D1%8F%D1%82/item/387061-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B7%D0%B0-%D0%BC%D0%B8%D1%80-%D0%BD%D0%B0-hwpl-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%B2-%D0%B8%D0%BD%D1%87%D1%85%D1%8A%D0%BD,-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "2018 Световната среща на върха за мир на HWPL ще се проведе в Инчхън, Южна Корея 2018 г.       Срещата на върха на мирното споразумение ще се проведе за призив за мирното обединение на двете Кореи  и международното право за мир Небесната култура, Световният мирен възстановителен свят (HWPL) ще проведе Световната среща за мир на 2018 г. в Инчеон, Южна Корея, от 17 до 19 септември.      Темата на събитието е \"Сътрудничество за развитие на мира: Изграждане на мирна общност чрез Декларацията за мир и прекратяване на войната\".      От 2014 г. насам HWPL е домакин на срещата на върха на Световния алианс на мира (WARP) всяка година, за да обсъди практически и фундаментални начини за постигане на световен мир с глобалните лидери в политиката, религията, правото, образованието, гражданското общество и медиите.    През 2016 г. експертите на HWPL и международното право обявиха, че DPCW се състои от 10 статии и 38 клаузи; призовава държавите да се въздържат от използването на сила, да намалят военния потенциал, като ремонтират производствени съоръжения за оръжия, да насърчават религиозната свобода и да разпространяват култура на мир.    На тазгодишната среща на върха участниците ще обсъдят:            ", "date": "2018.09.11", "title": "Световната среща на върха за мир на HWPL ще се проведе в Инчхън, Южна Корея"}
{"url": "http://www.classa.bg/%D1%81%D0%B2%D1%8F%D1%82/item/387052-%D0%BC%D0%B0%D1%89%D0%B0%D0%B1%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8-%D0%B8-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D0%BB%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5", "text": "Съвместните учения на руските военноморски и военновъздушни сили в Средиземно море приключиха тази неделя. \"Днес можем да кажем категорично, че са били постигнати целите на маневрите\", обяви главнокомандващият на флота, адмирал Владимир Корольов.   Това са първите големи съвместни учения в Средиземно море в историята на съвременна Русия.   \"Органите на военната администрация, персоналът на, кораби, подводници, морска авиация и военноморските пехотинци показаха високо ниво на подготовка и обучение по суша, море и въздух\", каза адмиралът, цитиран от РИА Новости.   Адмиралът също така добави, че много от действията са извършени за първи път от войските. \"Отделни действия, включително десантът на немаркирани морски пехотинци на брега, бяха извършени без почти никаква предварителна подготовка\", каза командирът на руския флот.   Упражненията бяха проведени от 1 до 8 септември, с участието на общо 26 кораба, включително две подводници и 34 самолета на военноморските и военновъздушните сили.", "date": "2018.09.11", "title": "Мащабни учения на руските военноморски и военновъздушни сили в Средиземно море"}
{"url": "http://www.classa.bg/%D1%81%D0%B2%D1%8F%D1%82/item/387053-%D0%B4%D0%B2%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F-%D0%BD%D0%B0-%D1%81%D0%B0%D1%89-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D1%81-%D1%84%D0%BE%D1%81%D1%84%D0%BE%D1%80%D0%BD%D0%B8-%D0%B1%D0%BE%D0%BC%D0%B1%D0%B8", "text": "US самолети атакуваха в събота село в сирийската провинция Дейр ез-Зор с бомби с бял фосфор, забранена от международните конвенции, докладва ръководителят на руския Център за примиряване на воюващите страни в Сирия, Владимир Савченко ,   \"В провинция Дейр ез-Зор на 8 септември, 2018 г., два самолета F-15 на САЩ извършиха нападения срещу село Хаджин с използване запалителни фосфорни боеприпаси, което доведе до тежки пожари\", заяви Савченко. Ръководителят на Центъра добави, че \"се изясняват данни за жертвите и засегнатите лица\".   От организацията припомниха, че употребата на бял фосфор е забранена от допълнителен протокол към Женевската конвенция от 1949 г.   През последните дни Русия няколко пъти потвърди, че САЩ планират да се възползват от възможността за потушаване на химическа атака в Северозападна Сирия, за да оправдаят последващото бомбардиране на арабската страна.   Русия осъди подготовката на потенциална постановка на химическа атака в Идлиб от членовете на ХааятТахрир ал Шам и предупреди, че тя е подготвена с активното участие на британското и американското разузнаване, които планират да се възползва от ситуацията.", "date": "2018.09.11", "title": "Два изтребителя на САЩ нападнаха сирийска провинция с фосфорни бомби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387056-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D1%81%D1%8A%D1%81-7-%D0%BB%D0%B5%D0%B2%D0%B0", "text": "С 5 до 7 лева ще поскъпне издръжката на живота на човек от четиричленно домакинство заради новите цени на тока, парното и газа от 1 юли, показват сметките на Института за социални и синдикални изследвания към КНСБ. След като през юни издръжката на човек е 590 лева, очакванията на експертите са до края на годината да достигне до 595 – 597 лева. Това не е окончателно, тъй като от 1 октомври се очакват нови цени на газа и парното. Според сметките на синдикалистите най-силно засегнати ще бъдат живеещите в столицата, където над 60 на сто от жилищата са с централно парно отопление. При средна сметка от 150 лева за парно през идващите зимни месеци столичани ще плащат с около 11 лева повече, което значи, че общо за отоплителния сезон допълнителният разход ще бъде 60 лева. Очакванията на КНСБ са да се увеличи така наречената „енергийна бедност\". Около 1,2 милиона пенсионери са с пенсия под линията на бедността от 321 лева, а 75 на сто от домакинствата са с общ доход на едно лице под необходимите средства за издръжка на живот от 590 лева на месец. От синдиката припомнят данните на европейската статистическа служба Евростат, според която през миналата година близо 36 процента от българите нямат възможност да поддържат домовете си достатъчно топли. Според КНСБ заради острата диспропорция на доходите и цените на тока и парното ще последва продължаващо обедняване на населението.", "date": "2018.09.11", "title": "Издръжката поскъпва със 7 лева"}
{"url": "http://www.classa.bg/%D1%81%D0%B2%D1%8F%D1%82/item/387051-%D1%81%D0%B0%D1%89-%D0%B7%D0%B0%D0%BA%D1%80%D0%B8%D0%B2%D0%B0%D1%82-%D0%BE%D1%84%D0%B8%D1%81%D0%B0-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5-%D0%BD%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Националният консултант по сигурността на Доналд Тръмп, Джон Болтън, съобщи за затварянето на офиса на Организацията за освобождение на Палестина (ООП) във Вашингтон, в речта си, цитирана от Ройтерс и The Wall Street.   \"САЩ винаги ще подкрепят нашия приятел и съюзник, Израел,\" се казва, като добави, че администрацията на Тръмп \"няма да държи този офис отворен, когато палестинците отказват да влизат в преки и смислени преговори с Израел.\"   От друга страна, Болтън в речта си зае агресивна позиция срещу Международния наказателен съд (МНС) в Хага, заплашвайки със санкции срещу съдиите, ако извършват разследвания на САЩ и Израел.   \"Ако съдът преследва нас, Израел или други съюзници, ние няма да седим безучастно\", казва Болтън. Сред отговорите, които Вашингтон би могъл да предприеме, е да забрани на съдиите и прокурорите на съда да влизат в САЩ, да наложи санкции върху средствата, които имат в американската финансова система. и да ги преследва в американската съдебна система.   \"САЩ ще използват всички необходими средства, за да защитят нашите граждани и тези на нашите съюзници от несправедливо преследване от този нелегитимен трибунал\", пише в речта на Болтън.   Вашингтон не е ратифицирал Римския статут, който през 2002 г. създаде Международния наказателен съд, чиято цел е да изправи пред правосъдието лицата, отговорни за военни престъпления, престъпления срещу човечеството и геноцид.", "date": "2018.09.11", "title": "САЩ закриват офиса на Организацията за освобождение на Палестина във Вашингтон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387047-%D0%B5%D1%82%D1%8E%D0%B4-%D0%B7%D0%B0-%D1%87%D0%B0%D0%BB%D0%B3%D0%B0,-%D0%B4%D0%B6%D0%B5%D0%BD%D0%B4%D1%8A%D1%80%D0%B8-%D0%B8-%D1%85%D0%B5%D0%B9%D1%82%D1%8A%D1%80%D0%B8", "text": "Без вас и шума, който вдигнахте, нямаше и да знам за всичко това. Същото важи и за много, много други хора, до които стигна благодарение на вас – мразещите критици.  Интересна ирония, нали? За около 24 часа изчетох доста гледни точки, които се сведоха горе-долу до две: „за“ и „против“, нямаше много-много нюанси. Но то е нормално да е така. Има обаче нещо друго, което нямаше как да не направи впечатление – че онези коментатори, които се обявиха „за“, много настояваха да започнат всичките си размисли с пояснението, че те не харесват   и чалга. Може и само да ми се струва така, но имам чувството, че такова интро малко разваля ефекта на следващите думи. Затова аз ще си запазя мнението слушам ли или не чалга и фен ли съм на   за края на този текст – там ще си кажа генералното мнение за стила и изпълнителя.  Омразата, която се изля, е в невъобразим размер. Струва ми се обаче, че тя е генерирана „по инерция“. Забелязал съм, че феновете на нещо си „X“, не само не обичат нещото „Y“, но си втълпяват, че го мразят –  . Признавам си, че някога и аз бях такъв „мразещ“. Имаше един период от живота ми, в който си бях втълпил, че мразя Хип-Хоп.  , и ми харесаха и като музика, и като послания, се почувствах доста тъпо… Сега си слушам тази музика, без скрупули и без съжаление. Само че трябваше първо да „порасна“. Сигурен съм, че поне част от вас ми следят мисълта вярно.  Та, за омразата ми беше думата. Манева (или нейната героиня, ако приемем, че това е просто роля) ви попита от екрана: „защо? Простаци ли сме, невежи, зли ли сме?“, а вие ѝ креснахте в отговор: „ !“  Е, явно отлагаме еволюцията с още някоя година и още някое друго поколение. Както и да е.  За съдържанието на самото послание няма да говоря, защото ще се проточим, а и доста безделници ще наскачат да плюят по „различните“ и по „джендърите“. Докато сме на темата обаче – може ли някой да ми обясни как и защо започнахте да използвате думата „джендър“, която на английски означава просто „пол“, в някакъв извратен смисъл? Признавам си – погледнах в Google преводача, за да видя дали не са ѝ сменили значението. Ми не, не са. Та,   и да спрете да я използвате за каквото и да било?  Това, на което искам да наблегна и да подчертая, е, че обществото има нужда от социални послания. Хора и неща, които да му напомнят, че има такива и такива проблеми, такива и такива страдания и т.н. Няма да ми писне да повтарям едно и също – трябва да има социални реклами!  , известните се впрягат да носят послания.  Не говорим за съдържанието на клипа, макар да ми е ясно, че голяма част от четящите сега, си въобразяват именно това. Не – говоря за правото да дадени хора да изразяват позиция. Ако чалгата е анти културата, да хвърлим едно око на „културната“ култура тогава. Тя какви послания изпраща в последно време? Само едно – че е в кома. И за това си има причина и тя е много проста. Представителите ѝ искат да са богати и успешни като чалгарите, но и да са „чисти“ и „неопетнени“ от пошлост и да са като Кафка. Не е невъзможно, но ние почти самоубихме тази опция. Как ли? Ето как:  В средите на „културната“ култура нещата в прекалено голяма (не изцяло все пак) степен стоят грозно ----> опитва се значи артистът Х да пробие в кино/театър/художествени среди/литература. Какво обаче чува? Чува, че щом няма „спонсор“ или поне някой известен, който да му направи реклама, каузата му е загубена и няма да го огрее. Ама бил много талантлив и можел много да допринесе за изкуството. Няма значение – ако си неизвестен, си бита карта, „културните“ културчета ги е страх да инвестират в артиста Х – не, те искат да играят на сигурно.  Тоест от нещо правят нищо.  А как стоят нещата при чалгата? Инвестират в някоя… да не казваме чак „бездарна“, но обикновена мацка с приятна визия. Рекламират я, правят всичко по най-добрите модели на бизнеса и тя става чудесен продукт. Успешен.  Тоест от нищо правят нещо.  Може да не ви харесва, но тук е скрит ключът от бараката. И после защо чалгата ни залива? Ами – защо ли… И сега – „  няма моралното право да коментира това или онова…“ Щом няма кой, а на   му забраняваме, тогава кой ще говори? Или да мълчим, а? Мечтата на всеки диктатор.  Самият той каза, че стилът, който представлява, много е изпошлял и е станал морално забит в грешна посока – демонстрация на пари, коли, яхти и силикон. Да не би да не е прав? Опитва се да даде нова посока – да накара хората да се замислят за това и онова. Какво по-хубаво от това? Защо да не използва популярността си за нещо добро? Защо не приемем, че е пораснал и се е попроменил? Щом Beastie Boys се промениха и се разграничиха от сексизма си от осемдесетте. Да, хората порастват.   не е на 20 вече. А и щом „културните“ среди мълчат по повечето болезнени теми, остава на некултурните да говорят.  В началото на текста обещах да си кажа харесвам ли или не чалга. Не, не харесвам, просто не е моята музика, толкова по въпроса – не влагам никакви „социални“ причини тук. Не забравяйте, че и джазът е започнал като музика на маргиналите и гангстерите. Но не мога да повярвам, че ме докарахте до тук – да говоря в защита на чужда музика, която пък и грам не ме интересува. Но се наложи очевидно.  Не харесвам чалга, но харесвам факта, че има правото и свободата да съществува. Не съм фен на  , но съм фен на това, че един артист има правото и свободата да си каже мнението, така както уважавам и вашето право да си казвате мнението, макар и да е различно от моето. ", "date": "2018.09.11", "title": "Етюд за чалга, джендъри и хейтъри"}
{"url": "http://www.classa.bg/%D1%81%D0%B2%D1%8F%D1%82/item/387048-%D0%BD%D0%B0%D0%B9-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D0%B8%D1%82%D0%B5-%D0%BD%D0%B0%D1%80%D0%BE%D0%B4%D0%B8-%D0%B2-%D1%81%D0%B2%D0%B5%D1%82%D0%B0", "text": "Физическата активност на всеки един от четирима възрастни в света е твърде оскъдна. Това става ясно от ново проучване, проведено от експерти от Световната здравна организация (СЗО), публикувано в списание The Lancet Global Health.   Експертите са използвали данни от 358 анкети, проведени в 168 държави и след анализ на отговорите на около 1,9 милиона респонденти, са стигнали до заключението, че над 1,4 милиарда възрастни в света са изложени на риск от развиване на заболявания, свързани с липсата на физически упражнения. Това представя ситуация, която трябва да се лекува \"спешно\".   Резултатите от проучването показват, че \"най-мързеливите\" нации са в Близкия изток - Кувейт, Саудитска Арабия и Ирак, както и Американска Самоа, неинкорпорирана територия на САЩ. В тези четири държави повече от половината от жителите не упражняват достатъчно физическа активност. А най-енергичната страна е Уганда, където само 5.5% от населението не е достатъчно активно.   Според препоръките на СЗО, всяка седмица възрастните от 18 до 64 години следва да отделят най-малко 75 минути, практикувайки аеробна физическа активност енергично или 150 минути умерена физическа активност или еквивалентна комбинация от интензивна и с умерена интензивност дейност.", "date": "2018.09.11", "title": "\"Най-мързеливите\" народи в света"}
{"url": "http://www.classa.bg/%D1%81%D0%B2%D1%8F%D1%82/item/387049-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%B0%D0%B7%D0%BD%D1%83%D0%B2%D0%B0-70-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D1%81%D0%B8,-%D0%B1%D0%B5%D0%B7-%D0%B4%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B8-%D1%80%D0%B0%D0%BA%D0%B5%D1%82%D0%B8", "text": "Северна Корея проведе военен парад рано тази неделя, за да отпразнува 70-годишнината от основаването си.   По време на военния парад, който трая почти два часа, бяха демонстрирани много традиционни елементи като танкове, артилерия и войници.   Въпреки това, за разлика от предишните години, нямаше междуконтинентални балистични ракети (МКБМ) или директни препратки към ядрената програма, съобщиха журналистите, присъстващи на събитието.", "date": "2018.09.11", "title": "Северна Корея празнува 70-годишнината си, без да показва междуконтинентални ракети"}
{"url": "http://www.classa.bg/%D1%81%D0%B2%D1%8F%D1%82/item/387050-%D0%BA%D0%B0%D0%BA%D0%B2%D0%BE-%D0%BA%D0%B0%D1%80%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%B4%D0%B0-%D0%B8%D0%B7%D0%BE%D1%81%D1%82%D0%B0%D0%B2%D1%8F%D1%82-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0%D1%82%D0%B0-%D0%B2%D1%8F%D1%80%D0%B0", "text": "В статия, публикувана във Fox News, християнският апологет Дж Уорнър Уолъс обръща внимание на нарастващия брой атеисти сред младите американци, търси корените на това явление и предлага възможни решения.   Уолъс е разтревожен от проучване, проведено от Центъра за изследване Pew сред група американци без религиозна принадлежност, най-вече под 35 години, за причините, които ги карат да изберат пътя на атеизма и да напуснат християнската църква.   На респондентите са предложени шест възможни отговора, най-популярният вариант (избран от 60%) е, че те \"поставят под съмнение много религиозни учения\". Но Уолъс не вярва, че това е причината, която води младите хора далеч от религията.   В друго проучване на Pew от 2016 участниците отговорили на същия въпрос, но със собствени думи, се явяват оправдания като \"Религията е опиум за народа\", \"обучение за развитие\", \"рационално мислене\" или \"липсата на всякакви научни или конкретни доказателства\". Уолъс посочва, че общата характеристика на тези отговори е възприемането на религиозните вярвания като по природа неразумни, така че може да се каже, че \"коренът на злото\" идва от това, което той нарича \"интелектуален скептицизъм.\"   \"Християните си тръгват, защото не вярват, че някой в Църквата може да отговори на техните въпроси\", смята той. \"Време е вярващите да поемат отговорността да обяснят какво предлага християнството и защо тези предложения са верни, особено когато те взаимодействат с младите хора, които повдигат легитимни въпроси\", заключава Уолъс.   Въпреки това, тенденцията за отказ от религията в последно време изглежда придобива популярност не само в Съединените щати, тъй като католицизмът също намалява в Латинска Америка.   Социологическата агенция Latinobarómetro дава статистика за развитието на католицизма за всяка страна, в периода между 1995 и 2017 г. Според доклада, през този период броят на католиците спада във всички страни от Латинска Америка, с изключение на Мексико. В проценти, в Хондурас тази разлика е била -39, докато Никарагуа е -37, в Панама -34 и в Аржентина-22.   С оглед на този спад, църквата се опитва да разработи някои мерки, за да запази миряните, особено младите хора, които винаги са най-склонни да изоставят вярата.", "date": "2018.09.11", "title": "Какво кара младите американци да изоставят християнската вяра?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387043-%D0%BA%D0%BE%D0%B9-%D0%B4%D0%B0%D0%B2%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BA%D0%B0%D0%BA%D0%B2%D0%BE-%D0%BE%D1%82%D0%B3%D0%BE%D0%B2%D0%B0%D1%80%D1%8F-%E2%80%9E%D0%B2%D0%B8%D0%B2%D0%B0%D0%BA%D0%BE%D0%BC%E2%80%9D-%D0%B7%D0%B0%D1%89%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B5-%D0%B3%D0%B8-%D0%BB%D0%BE%D0%B2%D0%B8", "text": "Телефонните измами вече не са това, което са. Превръщат се в масово явление, тормоз, рекет, заплахи. А полицията с помощта на телефонните компании може да излови всички за няколко месеца. Защо обаче не го прави, е трудно да се отговори. По повод публикацията в e-vestnik за телефонните измамници и новите им методи (виж  ), много читатели коментираха във Фейсбук и писаха до вестника в потвърждение на разказаното. Оказва се, че този метод е прилаган доста често напоследък – обажда ти се човек, който казва, че е от полицията, предупреждава, че твоят телефон е забелязан в списък на телефонни измамници, които са били задържани, но освободени поради недостатъчно на доказателства. Следва обаждане от измамниците, което прераства в директни кървави заплахи, ако не дадеш пари. А от друга страна мнимият полицай те уговаря да му сътрудничиш, да дадеш парите, а те ще арестуват рекетьорите. В повечето случаи мнимият полицай дава телефон за връзка, който според практиката на полицаи и опарени се оказва т. нар. импулсен телефон, тоест такъв, който начислява голяма сума на минута. Тоест – като не стане с измамата и заплахите, да заработим от някой десетминутен разговор с нищо неподозиращ. Ето един случай от последните дни, разказан от читател на e-vestnik:  Баща ми, който е над 80 години, с напреднала болест, от която му се замъглява съзнанието, стана жертва на измамници преди година и им плати 5000 лв. лични спестявания, Те бяха го манипулирали много яко, казали, че сестра ми е катастрофирала и се нуждаела от пари за лечението, те също му казали доста подробности от неговия живот и навици, също, че знаят, че другата му дъщеря е живее в чужбина, дори в коя страна и кой град. Поискали и ключ от моя апартамент да си вземат това онова, а може би и за да се опитат да го продадат. Баща ми изтеглил пари и ги дал. На другия ден се обажда сестра ми, идват двамата със съпруга й, всичко става ясно. И отиват с баща ми в полицията, и там, докато разговаряли с полицаите, измамниците се обадили за още пари – включили даже мобилния на високоговорител и всички слушали как този си искал още пари. Тогава полицията реагирала адекватно и бързо, накарали баща ми да се уговори кога да им предаде допълнителните пари, взели белязани банкноти, отишли с татко в неговия апартамент, причакали и арестували един от тях. Очаквахме някакво правово възмездие, или дори да му върнат парите… Но, след няколко месеца се получава писмо, че няма да има дело и присъда. След този случай, ние спряхме на баща ни стационарния телефон и сменихме номера на мобилния. После зет ми прекара нов стационарен телефон на свое име, но на адреса на баща ми.  И се случва следното: аз летя от чужбина и кацам привечер в София. Само сестра ми и баща ми знаят, че се прибирам, но аз не съм им изпращала подробности, да не се притесняват и да идват на летището. Но очевадно „телефонните хора” са знаели, че пристигам, защото от сутринта започват психо атака над баща ми – първо се обаждат на стационарния телефон ( който е нов, от един месец и на името на зет ми) , след това на мобилния чкойто също е нов). Казали му , че са отвекли дъщеря му, която пристигнала от чужбина, и че ще ме заколят и изпратят отсечената ми глава в найлонов плик, даже ме имитирали по телефона – някаква молела отчаяно – „Татко, моля те, ще ме убият, моля те дай си всички спестявания…” И баща ми тръгва да тегли пари, ония го „управляват” по мобилния му телефон на всяка стъпка… Слава богу било края на деня и никакви пари не изтеглил, и не им дал нищо. Прибрал се вкъщи към 18 часа и решил да се обади на сестра ми и зет ми. Половин час по-късно аз кацам на летището и се прибирам право у тях.  На другия ден анализирахме всичко, което се е случило и – Очевидно измамниците имат връзки във „Виваком”, тъй като са разбрали новия стационарен телефон.  – Имат връзки в мобилните оператори, щото са знаели новия мобилен телефон на баща ми.  – Имат връзки в прокаратурата и съдебната система, щото при такива очевадни доказателства от миналата година, не се стигна до съд.  – Имат връзка в банките, защото са знаели къде баща ми има сметки.  – Подслушват телефони или хакват електронната поща, защото са разбрали, че се прибирам в София.  …С две думи изглежда говорим за много добре организарана престъпност. И справедливост не можем да очакваме от никъде…  (Имената и някои подробности за случая са спестени).  Още няколко случая ни изпратиха читатели, в които има обаждания на мними полицаи, паралелно с измамниците, които заплашват по посочения по-горе начин. Създава се впечатление, че полицията съзнателно или несъзнателно бездейства. Защото може много лесно да организира с подставени лица капани за телефонните измамници. Да проследи обаждания, с помощта на мобилните оператори, да проследи т. нар. „импулсни номера”, каквито дават в някои случаи измамниците. Тъй като проблемът опира до телефони и то до стационарни телефони на БТК, на каквито измамниците звънят, и каквито дават за обратна връзка в някои случаи, се обърнахме с Телефонен номер 02 99112 (който измамниците са давали в някои случаи като номер на полицията) на каква фирма или лице се води и дали е т. нар. импулсен телефон? Попитахме също с какви номера започват т. нар. импулсни телефони, искали ли са данни за тях от полицията и др. В писмения отговор на компанията обясняват, че спазват „всички изисквания” на Закона за защита на личните данни. Не могат да предоставят информация „на трети страни, извън собственика на номера и съответните държавни институции”, затова за този номер не могат да отговорят на кого е. Впрочем, посоченият номер вече не може да се набере, дава грешка. Надяваме се от компанията да са съобщили поне на „съответни държавни институции” на кого е. Но в отговора си от „Виваком” обясняват как „импулсни телефони” вече „отдавна не съществуват”. Все едно вече няма проблем – няма импулсни телефони. Всъщност хората наричат така онези номера, с които те набутват с висока сметка – по лев, два, шест лева на минута, дори повече – има и такива номера. Същевременно от „Виваком” обясняват, че има телефонни номера „с които се предоставят услуги с добавена стойност”. Не по врат, а по шия. Дали ще е „импулсен телефон” или „услуга с добавена стойност”, и в двата случая те набутват в сметката. От „Виваком” все пак съобщават малко полезна информация (дали е изчерпателна обаче) – телефонните номера „с добавена стойност” „стандартно започват с 90ХХХХХ. При обаждане на номер 090, клиентът бива автоматично уведомяван преди таксуването, че звъни на услуга с добавена стойност и има време да реагира и да затвори, ако не желае да проведе разговора.” От „Виваком” отхвърлят възможността данни за клиенти – номера и др. – да попаднат от тяхната система в телефонни измамници: „В компанията няма случаи на изтичане на данни за клиенти от служители или по друг канал.” – пише в отговора на „Виваком” до e-vestnik. Дано няма случаи, защото е възможно да изтича информация, без в компанията да разберат.", "date": "2018.09.11", "title": "Кой дава информация на телефонните измамници? Какво отговаря „Виваком”. Защо полицията не ги лови?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387044-%D0%BA%D0%BB%D0%B5%D1%82%D0%BD%D0%B8%D1%86%D0%B8-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%BE%D0%B1%D1%8F%D0%B4%D0%B2%D0%B0-%D0%B2-%D0%BA%D1%83%D1%85%D0%BD%D1%8F-%D0%B7%D0%B0-%D0%B1%D0%B5%D0%B4%D0%BD%D0%B8,-%D0%B2%D0%BB%D1%8F%D0%B7%D1%8A%D0%BB-%D0%B2-%D1%81%D0%BF%D0%B8%D1%81%D1%8A%D0%BA-%D0%BF%D0%BE-%D0%B5%D0%B2%D1%80%D0%BE%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D1%85%D1%80%D0%B0%D0%BD%D0%B0%E2%80%A6", "text": "Бащата на Цецка Цачева е сред записаните за безплатен обяд в село Драгана, община Угърчин. Пенсионерът Цачо подал документи и го вкарали в списъка с ежедневни доставки на храна в града и околията му, които се осъществявали благодарение на парите от спечелена европейска програма, пише сайтът \"Ретро\". Всъщност тази услуга наподобява социалния патронаж, с тази разлика, че за него възрастните и неспособни да си приготвят сами храна хора все пак заплащат, макар и символични суми, докато помощта в Угърчинско е напълно безвъзмездна. Съселяни на таткото на правосъдната министърка разказват, че Цачо прибягнал до програмата, защото не искал да товари двете си щерки излишно, а пенсията му била малка. Освен това било приятно всеки ден да хапва нещо различно и добре приготвено, а хората, които правели доставките, винаги се отнасяли мило и уважително. Известният в село Драгана пенсионер дори навивал комшиите си също да се възползват, понеже щели да се чувстват все едно са на курорт. Местните споделят, че бащата на Цачева имал прекарани два инфаркта, но все още бил в кондиция. За първия му сърдечен удар шефката на правосъдието се чувствала виновна, защото го получил, когато навремето разбрал, че влязла в БКП. За втория обаче възрастта била виновна.     Бившият даскал и училищен инспектор бай Данчо разказва, че бащата на Цецка, макар и от скромен произход, се интересувал много от техника и решавал всички проблеми на хората в село Драган. Сред най-хубавите спомени за него, които местните споделят, са уроците по каране на мотор и мотопед, които щедро давал на всички момчета в района. Болка му било, че щерките рядко се прибирали, но пък се гордеел много и с двете. Самата Цецка е живяла в Драгана само в детските си години, но изкарала средното си образование в Плевен. След това завършила право в Софийския университет „Св. Климент Охридски\", но се върнала в Плевен, където се омъжила и прекарала известно време там. Оттогава, въпреки че не се връщала често, цялото село знаело, че единствената розова къща по улиците му е на Цачева. Родният дом на една от първите дами в политиката е голям като прогимназия, защото навремето семейството й дало всичките си пари, за да вдигне постройката, която се отличава и до днес по мащаби и с решената си в розово фасада.  ", "date": "2018.09.11", "title": "Клетници: Бащата на Цецка Цачева обядва в кухня за бедни, влязъл в списък по европрограма за безплатна храна…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387045-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B2%D0%B0%D1%80%D1%88%D0%B0%D0%B2%D1%81%D0%BA%D0%B8-%D0%B4%D0%BE%D0%B3%D0%BE%D0%B2%D0%BE%D1%80,-%D0%B7%D0%B0%D1%89%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D0%BD%D0%B0%D1%82%D0%BE", "text": "При първото имахме една от най-могъщите армии в района. Разполагахме с най-модерната за тогава военна техника и оборудване. Плащахме процент от БВП като вноска за членство, но тогавашната система изискваше от нас, а и правеше всичко за да сме развити и да можем да си платим вноската, а тя да е колкото се може по-голяма /процент/. Получавахме много по Варшавския договор. НАТО… Сега армията ни е най-слабата в района.      Разполагаме със стара техника втора употреба. Пак плащаме процент от БВП за членството ни в НАТО, но не за да бъдем силни да пазим Родината си, а да сме слаби и да разчитаме на други, които в зависимост от интереса си, може да ни защитят, но може и да не го направят. Подкрепят ни да приемаме закони, които да рушат родното производство или да отблъскват чужди инвеститори, защото, ако си вдигнем главата, може и да им се опълчим. Какво получаваме от НАТО? Изградиха военна база в Ново село с обещанието, че за жителите ще има много работа. Нищо подобно. Направиха си базата така, че всичко да си имат без да имат нужда от местното население. И не на последно място… НАТО бе създадена от страх от Варшавския договор… Ами нали вече го няма? Защо трябва да има една военна организация, която да ни внушава страх от някой при липса на опасения? След като вече няма Варшавски договор, защо трябва да има НАТО?  ", "date": "2018.09.11", "title": "След като вече няма Варшавски договор, защо трябва да има НАТО?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387046-%D0%BD%D0%B5%D1%89%D0%BE-%D1%81%D1%82%D0%B0%D1%80%D0%BE,-%D0%BD%D0%B5%D1%89%D0%BE-%D0%BD%D0%BE%D0%B2%D0%BE,-%D0%BD%D0%B5%D1%89%D0%BE-%D0%BD%D0%B0-%D0%B7%D0%B0%D0%B5%D0%BC", "text": "След 10 дни на ултиматуми - 3 нови карти на масата в кабинета \"Борисов 3\". Нещо старо, нещо ново и нещо на заем е формулата, по която ГЕРБ планира да попълни квотата си в изпълнителната власт. \"Нещо старо\", защото бъдещият министър на вътрешните работи  Младен Маринов  е действащ главен секретар на МВР, професионален ръководител на системата и кариерно \"откритие\" на Цветлин Йовчев. Целият политически пасив на напускащия Валентин Радев би трябвало да дели солидарно с Маринов - не само имиджовите гафове, но и липсата на резултат по сериозни престъпления като поръчковите убийства на бизнесмените Петър Христов (\"Лактима\") и Александър Антов (\"Агресия\"), провала с издирването на Владимир Пелов и двойния разстрел в Ботевград, или разкриването на поръчителите и реалните похитители на Адриан Златков (\"Софавто\").     Бъдещият регионален министър  Петя Аврамова  е \"новото\" в Министерски съвет, защото тепърва ще трябва да излиза от анонимността на \"Б\" отбора на ГЕРБ. Въпреки трите си депутатски мандата и четирите години в местната власт, Аврамова е успяла да остане дълбоко под радара на политическия дебат, без запомнящи се участия в пленарна зала, без медийно-разпознаваем образ. За добро или за лошо. \"Нещо на заем\" -  Александър Манолев  (бъдещ министър на транспорта), който не е партиен кадър на ГЕРБ, но партията му дължи близо 12% от гласовете, спечелени в МИР-Благоевград на последните парламентарни избори. Как? Като кандидат-депутат на ГЕРБ Манолев отчете внушителните 6703 лични преференции, които се добавиха към водената от Цветан Цветанов партийна листа. Ето така синът на бившия кмет на с. Кулата се оказва No.3 по брой преференции след Бойко Борисов и Корнелия Нинова, и то не заради феномена 15/15, а заради известно престараване в \"убеждаващата\" кампания сред суверена. Въпросът, който все така остава без отговор, е кое е общото кратно между новите номинации на ГЕРБ? Как ГЕРБ ги разпозна като достатъчно надеждни фигури за справяне с тежки и неблагодарни ресори в криза - ресори, управляващи бюджети, европрограми и обществени поръчки за милиарди? Защо беше нужно разиграването на къси пасове между ГЕРБ и \"Обединените патриоти\" в продължение на близо две седмици, след като нито един от лидерите няма нетърпящи компромис критики към номинираните? Каква беше ползата от ултиматумите на Валери Симеонов за напускане на властта? И как НФСБ разбира логическата връзка между факта, че е твърдо против освобождаването на старите министри, но е \"за\" назначаването на новите? Когато всяко решение в кабинета е предпоследно до доказване на противното, въпросът на всички въпроси е много по-семпъл. Ще стигнат ли изобщо трите номинации до гласуване в Народното събрание, или след три дни да очакваме ново чудо?", "date": "2018.09.11", "title": "Нещо старо, нещо ново, нещо на заем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387042-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1565 г. - Приключва Великата обсада на Малта от османските турци, започнала на 18 май, в която рицарите хоспиталиери удържат геройски острова.   1697 г. - Голямата турска война: Състои се Битката при Зента.   1709 г. - В една от най-кръвопролитните битки от Войната за испанското наследство - Битката при Малплаке - обединените сили на Великобритания, Нидерландия и Австрия побеждават Франция.   1792 г. - Откраднат е диамантът Хоуп от къщата, в която се съхранява.   1877 г. - Руско-турска война (1877-1878): Руснаците щурмуват Плевен.   1915 г. - Участие на България в Първата световна война: В Царство България започва мобилизация на българската армия за Първата световна война.   1941 г. - Започват изкопните работи по построяването на Пентагона.   1961 г. - Формиран е Световният фонд за дивата природа.   1972 г. - Състои се официалната церемония по закриване на Двадесетите летни олимпийски игри в Мюнхен, Германия.   1973 г. - Извършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години.   1978 г. - Умира българският писател и дисидент Георги Марков, който е отровен в Лондон 4 дни по-рано от агент на Държавна сигурност.   1989 г. - Във вестник Работническо дело са публикувани имената на около 500 деятели на БКП, репресирани в СССР при управлението на Сталин. С публикацията те са реабилитирани.   1994 г. - Официално отваря врати Музеят на византийската култура в град Солун, Гърция.   1997 г. - Непилотираният космически апарат на НАСА Марс Глобъл Сървейър достига орбитата на Марс.   2001 г. - Атентатите от 11 септември 2001 г. в САЩ причиняват срутването на Световния търговски център в Ню Йорк, част от Пентагона в Арлингтън, Вирджиния и падането на пътнически самолет край Шанксвил, Пенсилвания.   2003 г. - Шведската външна министърка Ана Линд умира, след като е нападната с нож и смъртоносно ранена от неизвестен мъж на 10 септември.   2004 г. - При катастрофа на хеликоптер в Егейско море загиват всичките 17 пътници на борда му, в това число патриарха Петър VII, журналисти и епископи на Александрийската патриаршия.   2005 г. - Израел официално обявява намерение да напусне Ивицата Газа след 38 години окупация.   2007 г. - Русия изпитва най-голямото конвенционално оръжие създавано някога - Бащата на всички бомби.  ", "date": "2018.09.11", "title": "11 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387040-%D0%B0%D0%BA%D0%BE-%D0%BE%D1%82%D1%81%D1%82%D1%80%D0%B0%D0%BD%D1%8F%D1%82-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE%E2%80%A6", "text": "Апелите за повече разум в Белия дом действат на привържениците на Тръмп като червена кърпа. Не е трудно да си представим какво би се случило в склонната към насилие Америка, ако отстранят Тръмп предсрочно. default За онези привърженици на Доналд Тръмп, които лесно се палят по конспиративните теории, последните атаки срещу обитателя на Белия дом сигурно изглеждат като нагласена игра: първо стават известни откъси от книгата на Боб Удуърд за Тръмп, в която Белият дом е оприличен на лудница, а след това \"Ню Йорк Таймс\" публикува анонимна дописка от високопоставен правителствен служител, който се представя за участник в някаква \"тиха съпротива\", опитваща се да саботира действията на президента.      Накрая се включва и мразеният от Тръмп бивш президент Обама, за да призове американските избиратели да „върнат разума в американската политика\". Междувременно Доналд Тръмп се подкрепя вече от само 35 процента от избирателите, но подобни атаки срещу него и управлението му със сигурност ще ги сплоти и направи по-силни в омразата им срещу \"системата\". Не е нужно човек да има много фантазия, за да си представи какво би се случило в склонната към насилие Америка, ако Тръмп бъде отстранен от поста си предсрочно.  ", "date": "2018.09.11", "title": "Ако отстранят Тръмп предсрочно…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387041-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D1%82%D0%B5%D0%BE%D0%B4%D0%BE%D1%80%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D0%B9%D1%81%D0%BA%D0%B0,-%D0%BF%D0%BE%D0%B4%D0%B2%D0%B8%D0%B7%D0%B0%D0%B2%D0%B0%D0%BB%D0%B0-%D1%81%D0%B5-%D0%B2-%D0%BC%D1%8A%D0%B6%D0%BA%D0%B8-%D0%BE%D0%B1%D1%80%D0%B0%D0%B7", "text": "    Преподобна Теодора живяла в петия век. Родила се в град Александрия. Омъжила се за добър човек. Животът на младите съпрузи протичал в мир и благополучие. Но дяволът завидял на тяхното щастие. Въвлякъл Теодора в прелюбодеяние. Веднага след това тя се опомнила. На другия ден след греха, съзнала гнусотата на своето падение, Теодора изпаднала в такова душевно сътресение, че започнала да се бие по лицето и да си скубе косите. Мъчена от съвестта си, тя отишла при позната игумения в близък девически манастир. Разказала й за греха си. Изразила отчаяние, че Бог няма да се смили над нея. Но с мъдро майчино слово игуменията успяла да я убеди в Божието милосърдие. Спомнила тя на Теодора примера с евангелската грешница, която умила със сълзи нозете на Спасителя и получила от Него прошка за греховете си. Развълнувана дълбоко и изпълнена с надежда за неизчерпаемата Божия благост, Теодора възкликнала: - Вярвам в моя Бог, майко игуменио! Вече няма да върша тоя грях, а сторения, според силите си, ще се постарая да загладя! Тъй Теодора намислила да отиде в манастир и то в мъжки манастир, където трябвало твърдо да се бори с изкушенията на плътта и да устои в борбата като победителка. В такъв манастир тя решила да измоли прощение за своя тежък грях.     Но възможно било съпругът й да не се съгласи и да поиска да й попречи. Когато той отишъл по работа, тя остригала косите си, облякла мъжки дрехи и напуснала бързо града. Отправила се към мъжкия манастир Октодекат, който се намирал на 18 километра от града. Спряла пред вратите му и помолила вратаря да съобщи на игумена, че желае да посвети своите дни в служба на Бога. Вратарят уведомил игумена за новия пришелец. Но игуменът заповядал да не се отваря манастирската порта. - Нека младият гост – казал той – остане през тая нощ вън от манастира. Ако намерението му е искрено, той няма да се отдалечи от светата обител. Настъпила нощта. Покрай Теодора започнали да бродят зверове. Но тя издържала на изпитанието. Не мръднала от вратите. Сутринта се явила пред игумена, като се представила с името Теодор от Александрия. Молила горещо да я приемат в числото на братята. Дълго обаче игуменът не скланял, като изтъквал пред мнимия Теодор тежестите на манастирските подвизи. Просълзена от тревога, Теодора се хвърлила в нозете му и казала: - Не ме отхвърляй, отче от вашата света обител. Не ме лишавай от ангелоподобно съжителство с вас. Не ме изгонвай в света, от който бягам, както някога евреите избягаха от Египет. Аз няма да се върна в света! Не се смущавай от моята младост. С вашите свети молитви аз ще привикна на всякакво въздържание. При Божията помощ ще понасям всички трудове. Ще върша всичко, което ми заповядате, усърдно и старателно. Само ме приемете, защото искам да се кая за греховете си! Игуменът видял чистосърдечното намерение на младия човек. Размислил и решил: гостът да бъде приет в светата обител. Настъпили за Теодора дни на изпитание и на велики подвизи. Братята се чудели на нейните всенощни молитви, на дълбоките й поклони, на смирението и самоотвержението й, на усърдното й участие в общите трудове. Скоро тялото й, някога осквернено, станало видим съсъд на Божията благодат, вместилище на Светия Дух. В манастира тя преживяла осем години. Получила благодат да върши чудеса. Но ето че настъпило ново, много тежко изпитание. Един ден била изпратена в Александрия да купи жито. Игуменът наредил: ако се наложи по пътя да пренощува, да спре в Еннатския манастир, който отстоял от града на 9 километра. Така се стекли обстоятелствата, че тя наистина трябвало да пренощува в този манастир. В манастирската страноприемница, гдето се установила Теодора, била през тази нощ дъщерята на игумена на този манастир. Дошла да види баща си. Прелъстена от красотата на мнимия монах, тя през нощта започнала да прави опити да склони Теодора към блудодеяние. Не знаела, че пред нея стои жена, а не мъж. Получила решителен отказ, тя извършила греха с друг гост и тъй забременяла. С купеното жито Теодора се завърнала в своята обител. Минало време. За бащата игумен станало ясно, че дъщеря му е бременна. Смутен и разтревожен, започнал да я разпитва кой я е съблазнил. Девойката посочила монаха Теодор. Бащата с укор съобщил това на игумена на манастира Октодекат. Изненадана, Теодора била изправена пред своя игумен да дава отговор. Обвинението било категорично. Игуменът се вълнувал силно: какъв обет бе дал младият монах, а какво бе сторил! Мнимият монах твърдо отговорил: - Бог ми е свидетел, отче свети! Това аз не съм извършил. Игуменът познавал чистотата и светостта на монаха. Не можел да повярва на клеветата. В определеното време дъщерята на еннатския игумен родила момче. Еннатски монаси донесли новороденото в манастира, гдето се подвизавала Теодора. Поставили го сред монасите и започнали да го укоряват в нечист живот. Игуменът се намерил в много трудно положение. Сега вече не могъл да не повярва на клеветата. Ужасявал се от това, че манастирът му е опозорен. Разгневил се силно на Теодора. Развълнували се силно и братята монаси. Съвещавали се и решили: детето да бъде предадено на монах Теодор и монах Теодор заедно с детето, да бъде изпъден от манастира. Сега се представил случай за подвижницата Теодора да открие своето смирение. Тя могла да съобщи на смутените братя тайната си и с това да възстанови своята чест и тях да успокои. Но не сторила това. Решила да се подчини на новото изпитание, в което виждала възмездие за предишния си грях. Кротка и послушна, тя излязла с детето от манастира и се заселила недалеч от него в една тясна бедняшка колиба. Овчарите, които пасели стадата си наоколо, се съжалили над нея. Давали редовно мляко за детето. А сама тя се хранела само с диви треви. За преподобната настъпили тежки дни. От монасите трябвало да понася всевъзможни насмешки. А пустинята я плашела с живеещите в нея диви зверове. Летният пек и зимният студ я също измъчвали. Но тя търпяла всичко. Тъй изминали седем години. Накрай монасите се съжалили и помолили игумена да прости изгнаника. Игуменът отечески благосклонно приел Теодора и я поставил в една килия с детето. Тук тя прекарала още две години, като се упражнявала в подвига на затворничеството и като учела детето на страх Божи. Игуменът получил откровение, че грехът на Теодора е простен. След това започнал да показва наново особено разположение към мнимия монах. В това време Божията благодат вече обитавала видимо у Теодора. Това най-вече се изявило в дивно знамение на Божията милост, дарувано чрез подвижницата. Настанала страшна суша. Пресъхнали всички кладенци в светата обител. Дори и езерото край нея изсъхнало. Тогава игуменът казал на някои духовни братя, че само монах Теодор може да ги избави от смъртоносната жажда. И повикал след това мнимия монах и заповядал да донесе вода от кладенеца, който бил пресъхнал напълно. Като взела благословение от игумена, преподобна Теодора се запътила към кладенеца. По пътя дълбоко в себе си се молела на всемилостивия Бог. И станало незабравимото чудо: кладенецът се оказал пълен с вода. Теодора донесла оттам пълен съд с чиста вода. Никога след това кладенецът не пресъхнал. Смирената Теодора казвала, че това чудо станало по молитвата и вярата на игумена, а не заради нея. Наближавал краят на земния й живот. Тя се затворила в килията си със своя мним син и му дала последните си наставления: да обича Бога, да се покорява на игумена и на братята, да пази мълчание, да бъде незлоблив, кротък, смирен, да се пази от сквернословие и празнословие. Съветвала го да помага безропотно на болните, да обича бедността и безкористието, да си спомня постоянно своя скитнически живот, трудностите в оная тясна колиба. Тя искала от него и това – да не забравя своя “баща”. След това коленичила за молитва. Усърдно се помолила за сетен път Бога да й прости греховете. До нея застанало на колене и момчето. Постепенно молитвата замирала на устата на горещо молещата се Теодора. Затихнали риданията й: тя се преселила спокойно и блажено в горния свят. Някои от монасите слушали прощалната беседа на Теодора с момчето. Съобщили за това на игумена. Нему било открито във видение, че монах Теодор е жена. Игуменът пожелал да бъде явена тая тайна в присъствието на игумена и братята на Еннатския манастир, които причинили на подвижницата толкова голяма скръб. Игуменът и братята на Еннатския манастир се отзовали на поканата. Игуменът на Октодекат им разказал за своето видение. За да ги увери, открил гърдите на преподобната. Еннатския игумен и неговите монаси се смаяли и изтръпнали от ужас пред своя голям грях към светицата. Веднага коленичили до нейното тяло и заговорили: - Прости ни, Божия рабиньо! Ние те оскърбихме по незнание. Това станало в 472 година. Вестта за дивната подвижница стигнала до мъжа й. Божият промисъл го довел в манастира в деня на нейната кончина. Пленен и поразен от нейния пример, той напуснал света, приел монашество в същата обител, гдето се спасявала и неговата жена. Поселил се в нейната килия. Живял малко време подир нейната смърт. Проявил се като примерен Божи угодник. Този, когото преподобна Теодора била осиновила, възприел нейното монашеско име и се стремял да подражава на подвига й. По-късно станал игумен на същата света обител.", "date": "2018.09.11", "title": "Св. преподобна Теодора Александрийска, подвизавала се в мъжки образ"}
{"url": "http://www.classa.bg/%D1%81%D0%B2%D1%8F%D1%82/item/387032-%D0%BA%D0%B0%D0%BA%D0%B2%D0%B8-%D0%B4%D1%80%D0%B5%D1%85%D0%B8-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%BD%D0%BE%D1%81%D1%8F%D1%82-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Има ли специален дрескод в германските училища? Прието ли е да се носят например минижупи, ултракъси шорти или предизвикателни блузи с дълбоко деколте? Ето какво ни разказаха ученици от Бон:             В Германия няма задължителна единна униформа за учениците. Въпреки това в повечето училища съществуват правила, които трябва да се спазват от всички ученици. Какво може и какво не бива да се носи - всяко училище има право самостоятелно да реши какви правила да въведе по отношение на облеклото. Най-консервативни са католическите и частните учебни заведения, както и училищата-интернати. Ето какво научихме от ученици, които посещават различни гимназии в Бон и околностите:   \"Не бива да се обличаме твърде предизвикателно\"   Александра, ученичка в 11 клас в реномираната бонска гимназия \"Бетовен\", разказва, че в нейното училище няма специален дрескод - важат само определени препоръки. Например бельото да не се показва изпод дрехите, а късите панталони да стигат най-малко до средата на бедрото. \"Но това е само препоръка\", допълва ученичката. Люси, деветокласничка в Католическата девическа гимназия, обяснява, че в нейното училище не бива да се носят ултракъси шорти и тениски или блузи с дълбоко деколте. \"Повечето ми съученици носят обикновени дънки, тениски и пуловери, но има и такива, които предпочитат по-скъпи дизайнерски дрехи\", казва ученичката и добавя: \"Предишната ни директорка държеше да носим дълги панталони, а полите задължително трябваше да покриват колената\". Максим, ученик в 11 клас в гимназията \"Фридрих Еберт\" също обяснява, че в неговото училище няма задължителна униформа, но момичетата не бива да носят прекалено къси поли или панталони. \"Най-важното е да не се обличаме твърде предизвикателно\", казва момчето. 12-класничката Хана, ученичка в гимназията \"Карл фон Осиецки\", споделя, че в нейното училище може да се носи всичко, с изключение на тениски и блузони тип \"рибарска мрежа\", както и много къси панталонки. Забранено е също така носенето на облекло с расистки и дискриминационни надписи. \"При нас на мода са дънките с дупки, панталоните с висока талия и мрежестите чорапогащници\", казва още ученичката и добавя, че в нейното училище не е позволено да се идва с кърпа на главата. Освен ако не става дума за хиджаб. Софи, ученичка в 12 клас в училището \"Ото Кюне\", казва, че при тях няма почти никакви ограничителни правила. Забранени са единствено блузите с твърде дълбоко деколте, както и панталоните, при които задните части са оголени.   В някои училища такова облекло не е позволено   Никлас, ученик в 10 клас в гимназията \"Райн Зийг\", обяснява, че в неговото училище всички се обличат както пожелаят. \"Много от съучениците ми предпочитат да ходят с най-обикновени дънки и тениски, а момичетата носят през лятото къси панталонки\", казва десетокласникът.   \"Ако не носиш скъпи дрехи...\"   Лора, ученичка в 11 клас в католическо училище, споделя, че при тях не е позволено да се носят поли над коляното. Следи се също за блузи с тънки презрамки. Правилото гласи, че тениските и блузите трябва да покриват напълно раменете, а деколтето не бива да е много изрязано. Забранено е също носенето на дрехи, които оголват определени части на тялото. Който не спазва тези правила, трябва да се върне вкъщи, за да се преоблече. \"Случвало се е дори да рисуват с маркер белег на крака, който показва докъде трябва да стигат шортите или полата\", разказва Лора. Тристан, ученик в 10 клас в частното училище в замъка Хагерхоф, обяснява, че при тях няма задължителна униформа и затова всички се обличат както намерят за добре. Но повечето ученици носят дизайнерски дрехи, казва Тристан и добавя: \"Можем да си го позволим, защото сме частно училище и повечето ученици идват от сравнително заможни семейства. А и ако не носиш скъпи дрехи, не си част от клуба на готините\".", "date": "2018.09.11", "title": "Какви дрехи не бива да носят учениците в Германия"}
{"url": "http://www.classa.bg/%D1%81%D0%B2%D1%8F%D1%82/item/387033-%D0%BD%D0%BE%D0%B2-%D0%B5%D0%BF%D0%B8%D0%B7%D0%BE%D0%B4-%D0%BE%D1%82-%D1%86%D0%B8%D0%BD%D0%B8%D1%87%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%BD%D0%B0-%D0%B1%D0%B5%D0%BB%D0%B3%D1%80%D0%B0%D0%B4-%D0%B8-%D0%BF%D1%80%D0%B8%D1%89%D0%B8%D0%BD%D0%B0", "text": "Що за измама е това? Косово и Сърбия обявяват, че са на прага на голямо споразумение и говорят дори за размяна на територии, а после се правят на обидени и играят познатия ни вече  балкански политически театър. Цинично!             В продължение на седмици всички говореха само за едно: Сърбия и Косово са на прага да се споразумеят! Тачи и Вучич работят заедно за намирането на решение, не е изключено да се стигне и до размяна на територии! Кулминационната точка на тази широко дискутирана тема трябваше да бъде речта на сръбския президент пред сръбското население на Косово, за която се твърдеше, че ще е ключова. Чуваха се и спекулации, че в нея Вучич ще насочи бъдещето на страната към нови брегове – към помирение, нормализиране, мирно съвместно съжителство и приемане на Косово в ООН. Но нищо подобно не се случи! След седмици, изпълнени с политически надежди, дойде и моментът на пълно отрезвяване. Дълго подготвяният диалог между Вучич и Тачи, предвиден за петък, се провали, защото сръбският президент се чувствал измамен от косоварите. А речта му в Митровица беше само повторение на отдавна известни неща. Вместо да посочи нов път, Вучич очевидно смята да продължи по досегашния, циментирайки го с крайни позиции: Никакво признаване на Косово, никакви промени на границите! Какво се бе случило, та огромните очаквания за евентуалната сделка да се изпарят така внезапно? И случило ли се бе изобщо нещо или това беше просто акт от обичайния балкански политически театър? Сръбският президент явно смята, че е станало нещо много сериозно, защото неговият пълномощник за Косово използва твърде остри думи в петък. Той заяви, че косоварите са лъгали и мамили Вучич. За какво точно? По този въпрос се носят най-различни слухове. Факт е, че за разлика от Вучич, косовският президент е подложен на силен вътрешно-политически натиск и среща голяма съпротива както от правителството, така и от опозицията. Очевидно е, че между Косово и Сърбия има твърде много и твърде парливи въпроси, които трябва да бъдат решени.   Две непримирими позиции   Косово иска преди всичко едно: да получи международно признание – с други думи, Сърбия поне да не блокира приемането му в ООН. Сърбия пък иска да реши проблема с Косово, за да може да продължи преговорите за членство в ЕС. Белград обаче не желае открито да отстъпи пред косовските искания и търси компромис, който да пощади гордостта на сърбите. Между тези два полюса остават безкрайно много неизяснени въпроси - преди всичко за правата на малцинствата, закрилата на църквите и паметниците на културата, експлоатацията на ресурсите в Северно Косово и т.н. И все пак - що за театър е това? Как е възможно двама президенти, които уж искат да намерят решение на проблемите, да се предават още при първия по-остър полъх на насрещния вятър и да захвърлят диалога и търсенето на компромиси? С други думи – защо не могат онова, което демонстрираха премиерите на Гърция и Македония – да продължат по начертания от тях път, независимо от силната вътрешна съпротива в собствените им редици? Прокрадва се тъжното съмнение, че желанието за взаимно приемливо решение чрез пряк диалог не е било твърде голямо. Отказът на косовското правителство да допусне Вучич до язовира Газивода беше изтъкван като най-голяма пречка пред диалога между двамата президенти. Но тази пречка всъщност беше отстранена благодарение на масиран международен натиск. А големият страх на косоварите, че Сърбия иска да създаде в Северно Косово ситуация, подобна на тази в Република Сръбска, несъмнено може да се неутрализира по време на преговори, умно ръководени от международни посредници. За да се стигне дотам обаче, трябва да се поведе изобщо някакъв разговор между Сърбия и Косово! Но как да се спечели одобрението на хората за някакъв компромис, след като техните висши политици не са в състояние да се обединят около някаква обща концепция или поне общ начин за намирането ѝ? Цялата работа е и си остава циничен политически театър, който се изнася на гърба на хората. Към дългогодишната трагедия се прибави още едно действие, което предизвика празни емоции и страхове, вместо да предложи решения. Имат ли изобщо желание да се разберат?   По време на блокадите на ядосани косовари, които искаха да предотвратят посещението на Вучич в тяхната община, сръбски журналисти, включително и две журналистки на ДВ, са били ругани и заплашвани. Само защото са пътували в автомобил със сръбски регистрационен номер, са ги посрещнали като врагове. Именно тази атмосфера на етнически обагрени страхове и насилия трябва да бъде преодоляна на всяка цена. Но за да стане това, са нужни конструктивни и съвместни стъпки на политиците от двете страни. Стъпки, които да насочват хората към ценностите на демократичното общество, а не към националистическата реторика, която задълбочава пропастта на разделението. Сега остава надеждата за интензивно европейско посредничество, с каквото в момента се е заела Върховната представителка на ЕС по въпросите на външната политика Федерика Могерини. Само че притегателната сила на ЕС като посредник, който привлича с перспективата за пълноправно членство, отдавна започна да избледнява. След като Вучич предрича, че за нормализиране на отношенията между Сърбия и Косово ще са нужни не месеци и не години, а десетилетия, остава да се разбере дали той изобщо изпитва потребност да търси скорошно решение. Но без политическия елит, и особено без Вучич, който твърдо държи кормилото на властта в Сърбия, няма да има никакъв напредък. Ясно е, че предстоят нови драматични събития. Щастлив завършек в този политически театър засега изобщо не се очертава.", "date": "2018.09.11", "title": "Нов епизод от циничния театър на Белград и Прищина"}
{"url": "http://www.classa.bg/%D1%81%D0%B2%D1%8F%D1%82/item/387034-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%B5%D0%BD-%D1%81%D1%8A%D0%B4-%D0%B2-%D1%85%D0%B0%D0%B3%D0%B0", "text": "Администрацията на президента на САЩ Доналд Тръмп има намерение да закрие дипломатическото представителство на Организацията за освобождение на Палестина (ООП) във Вашингтон. Това обяви представител на палестинците, цитиран от АФП. Това е поредният ход на администрацията на настоящия американски държавен глава срещу палестинците, с който се опитва да ги принуди да седнат на масата за преговори. \"Бяхме уведомени от американско официално лице за решението им да затворят палестинското посолство в САЩ\", посочи генералният секретар на Организацията за освобождение на Палестина (ООП) Саеб Ерекат. \"Това е още едно потвърждение за политиката на администрацията на Тръмп за колективно наказване на палестинския народ, включително чрез орязването на финансовата подкрепа за хуманитарни нужди, включително здравеопазване и образование\", допълва Ерекат. Същевременно Wall Street Journal публикува чернова на изявление на помощника на Тръмп по въпросите за национална сигурност Джон Болтън по темата, според която освен закриването на палестинското посолство във Вашингтон, адимистрацията на президента е готова да окаже и натиск върху  Международния наказателен съд (МНС) в Хага заради разследванията му на действията на Израел в Ивицата Газа. \"Администрацията на Тръмп не може да остави отворено представителството на ООП във време, в което палестинците отказват да започнат честни и значими преговори с Израел\", се казва в текста на черновата. Там също така се допълва, че САЩ \"винаги ще подкрепят своя приятел и съюзник Израел\". \"В случай, че съдът води разследвания срещу нас, Израел или други наши съюзници, ние няма да седим безучастно\", се казва още там. САЩ заплашват с възможни санкции срещу съдиите в МНС ако те продължат разследването на предполагаеми военни престъпления, извършени от американци в Афганистан. Ако подобно разследване продължи, администрацията на Тръмп щяла да обмисли да забрани на съдиите и прокурорите да влизат в САЩ, да наложи санкции върху всички средства, с които те разполагат в американската финансова система и да ги съдят в американската съдебна система. \"Ние няма да си сътрудничим с МНС. Няма да окажем никаква помощ на МНС. Няма да се присъединим към МНС. Ще оставим МНС да умре сам. В края на краищата МНС е вече мъртъв за нас\", пише още в черновата на Болтън.    ", "date": "2018.09.11", "title": "САЩ заплашват Международния наказателен съд в Хага"}
{"url": "http://www.classa.bg/%D1%81%D0%B2%D1%8F%D1%82/item/387035-%D1%81%D0%B5%D0%BD%D1%87%D0%B5%D1%81%D1%82%D0%BE%D1%82%D0%BE-%D0%B1%D0%B0%D0%BD%D0%BA%D0%B8%D1%80%D0%B0%D0%BD%D0%B5-%D0%B2-%D0%B5%D1%81-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D1%81%D0%B5-%D0%B5-%D1%81%D0%B2%D0%B8%D0%BB%D0%BE-%D0%BF%D1%80%D0%B5%D0%B7-2017-%D0%B3", "text": "Секторът на „сенчестото банкиране“ в Европа се е свил миналата година, неочаквано отстъпвайки пазарен дял на традиционните кредитори след повече от десет години на често бърз растеж, показва доклад на Европейския съвет за системен риск (European Systemic Risk Board), цитиран от Ройтерс. Активите, притежавани от сенчести банки в ЕС – финансови компании извън традиционните банки, застрахователни компании, пенсионни фондове и клирингови къщи, са намалели с 0,1% до 42,3 трлн. евро (48,9 трлн. долара), а цялостната финансова система се е разширила с 0,9%, сочат данните от доклада. Сенчестото банкиране, което обхващат широка гама от операции, включително хедж фондове и секюритизиращи инструменти, се разрастваше бързо години наред. Това предизвика притеснения за финансовата стабилност в сектор, в който липсва прозрачността на традиционните кредитори.     Те често се оплакват, че сенчестите банки са изправени пред по-смекчени регулации, включително изисквания относно капитала, което улеснява завземането на пазарен дял и в същото време измества риска към по-непрозрачен сектор, намалявайки сигурността на финансовата система. Сред уязвимостите, посочени в доклада, са риск за ликвидността, риск от разпространение в други сектори и в рамките на сенчестото банкиране, както и ливъридж, натрупан чрез използването на деривати и ценни книжа за финансиране на трансакциите. Свиването на сектора миналата година се дължи почти изцяло на сегмент от сенчестото банкиране, за което ЕССР не публикува подробна статистическа разбивка, но говори за активи на стойност около 20 трлн. евро. Но ЕССР отбелязва, че голяма част от тези „остатъчни“ активи може дори да не са включени в сенчестото банкиране, тъй като е възможно значителна част от тях да е била използвана от корпорации да наливат пари към други подразделения на компанията. На практика всички останали сегменти на сенчестото банкиране са се разширили начело с различни инвестиционни фондове, които са притежавали активи на стойност 13,5 трлн. евро към края на миналата година. Това е ръст спрямо 12,2 трлн. долара година по-рано. „Нетните потоци са били особено силни за облигационните и смесените фондове през периода на трайно ниска волатилност на финансовия пазар, като са прибавили съответно 250 млрд. евро и 290 млрд. евро към тези сектори през 2017 г.“, отбелязва ЕССР. Общите активи на финансовите корпорации в еврозоната са останали стабилни през 2017 г. на ниво от 1,9 трлн. евро. Тези „остатъчни активи“ са наречени така, защото не са разбити по-подробно, за да отразят собствеността им в данни за финансовите сметки. Сегментът предизвиква безпокойство главно заради липсата на статистическа информация, тъй като активите не се търгуват на откритите пазари и може да бъдат третирани по различен начин в отделните страни.", "date": "2018.09.11", "title": "Сенчестото банкиране в ЕС неочаквано се е свило през 2017 г."}
{"url": "http://www.classa.bg/%D1%81%D0%B2%D1%8F%D1%82/item/387036-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D0%B7%D0%B0-%D0%B1%D0%B5%D0%B7%D1%83%D1%81%D0%BB%D0%BE%D0%B2%D0%B5%D0%BD-%D0%B1%D0%B0%D0%B7%D0%BE%D0%B2-%D0%B4%D0%BE%D1%85%D0%BE%D0%B4", "text": "Трудно е да кажеш „не“ на нещо, което не ти струва нищо. Село в Швейцария е взело решение да стартира експеримент с безусловен базов доход, плащайки по 2500 франка на човек всеки месец, разказва Bloomberg. Над 50% от жителите на Рейнау, в близост до границата с Швейцария, са се записали за участие в проекта, сочи сайтът на организаторите. Поне половината от общо 1300 жители е трябвало да кажат „да“, за да се осъществи проекта, а общият им брой е стигнал 692 души в понеделник.     Решението е взето две години, след като предложение за осигуряването на безусловен базов доход на национално ниво не бе одобрено на референдум. Следващата стъпка е да си привлекат пари чрез краудфъндинг, за да се финансира плана. Подадените гласове ще трябва да бъдат сравнени и с държавните данни, за да се гарантира допустимост на участието. Рейнау, което се намира на бреговете на р. Рейн на час път с влак от банковия център Цюрих, е избран от режисьора Ребека Паниан за експеримента с безусловния базов доход. Тя казва, че е била завладяна от идеята по време на националния дебат преди вота през 2016 г. и е избрала селцето за експеримента, заснемайки го като документален филм. Приходите и социалните придобивки ще се приспадат от плащанията, които ще трябва да бъдат привлечени от частни източници, а не от правителството. Макар че идеята хората да получават средства без допълнителни условия съществува от повече от век, тя набира сили едва през последните години заради опасенията в големите икономики около нарастващото неравенство и загубата на работни места заради автоматизацията.", "date": "2018.09.11", "title": "Швейцарско село започва експеримент за безусловен базов доход"}
{"url": "http://www.classa.bg/%D1%81%D0%B2%D1%8F%D1%82/item/387037-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%82%D1%80%D0%B8-%D1%80%D1%83%D1%81%D0%BA%D0%B8-%D0%BE%D0%B1%D0%BB%D0%B0%D1%81%D1%82%D0%B8", "text": "На 9 септември бяха проведени местни избори в 80 руски региона Комунистическата партия печели изборите в три руски региона, побеждавайки управляващата партия „Единна Русия“, съобщава Meduza, цитирана от БНР. По данни на изданието комунистите са първа политическа сила в Иркутска и Уляновска област, а също и в Хакасия.    В Иркутска област на изборите за местен парламент Комунистическата партия на Руската федерация получава 34% срещу 27 за „Единна Русия\". В Уляновска област резултатът е 36,3 на 34 в полза на комунистите, а в Хакасия – 31 на 25,5.  На 9 септември бяха проведени местни избори в 80 руски региона, като в повечето от тях победа постигнаха кандидатите на „Единна Русия“. Изборите преминаха при ниска активност – под 30 на сто, и бяха съпроводени от улични протести срещу повишаването на пенсионната възраст.    ", "date": "2018.09.11", "title": "Комунистите печелят изборите в три руски области"}
{"url": "http://www.classa.bg/%D1%81%D0%B2%D1%8F%D1%82/item/387038-%D1%81-%D1%87%D0%B5%D1%80%D0%B2%D0%B5%D0%BD-%D0%BC%D0%BE%D0%BB%D0%B8%D0%B2-%D0%B8%D0%B7-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0", "text": "Китайското събрание на народните представители повдигна прага на необлагаемия доход за физически лица „с цел по-справедливо разпределение на доходите” от 3500 юана (515 долара) месечно на 5000 (735 долара). С промяната данъчните постъпления в бюджета ще се съкратят годишно с около 320 млрд. юана ($47 млрд.)   Шведската телевизия е посветила специално предаване на тема „Как да спасите връзката си, ако вашият партньор гласува за „неправилна партия“?“Предаването е по повод парламентарните избори в Швеция в неделя, на които десните партии очакват успех, а повечето наблюдатели говорят за нетипична за страната политическа поляризация.   Сп. Science публикува откритието на изследователи от Мичиганския университет в областта на сексологията. Жените са най-желани от мъжете, когато са на 18 години и след това до 60 години привлекателността им постоянно пада. Мъжете пък достигат своя максимум на 50 години и след това привлекателността им също се снижава, но по-бавно.   Новината на вчерашния ден за бизнеса беше обявеното оттегляне на Джек Ма от поста президент на гиганта на китайския пазар Alibaba. Милиардерът ще се пенсионира на 54 години, за да се занимава с благотворителност и преподавателска дейност. Той ще се оттегли от основаната от него преди 20 години компания на рождения си ден – 10 септeмври, който е Ден на учителя в Китай. Самият той е бил учител по английски преди да се захване с бизнес. Експерти отбелязват, че решението му би могло да е взето под влияние на засилващата се търговска война със САЩ и намесата на Компартията в дейността на фирмата. Днес Alibaba е считана за най-скъпата китайска компания с пазарна оценка $420 млрд. Личният капитал на Джек Ма по данни на Bloomberg Billionare  Index се оценява на повече от $40 млрд.   Той е „егоистичен гадняр” и „мама никога няма да го приеме обратно” – казва дъщерята на Борис Джонсън за баща си. Джонсън след поредна изневяра е бил натирен от съпругата си Марина Уилър, с която го свърза 25-годишен брак. Съпрузите, които имат четири големи деца, се разделят вече за трети път, през 2004 и 2010 година причина бяха забежките му с журналистката Петронела Уайът и изкуствоведката Хелън Макинтайър. *** За подобряване на екологичната обстановка Макрон планира да затвори всички ТЕЦ-ове в страната. *** Според германския министър на вътрешните работи Хорст Зеехофер миграцията стои в основата на всички политически проблеми в страната. *** В Пекин тече пореден форум FOCAС, посветен на сътрудничеството между Китай и Черния континент с участието на лидери от 50 африкански страни. *** В рибен магазин в Кувейт залепяли на рибите изкуствени очи, за да изглеждат, като че ли са току-що уловени. *** Върху страници от италиански ръкопис от 1445 г. били открити стъпки, оставени по времето, когато е писан.", "date": "2018.09.11", "title": "С червен молив из новините по света"}
{"url": "http://www.classa.bg/%D1%81%D0%B2%D1%8F%D1%82/item/387039-%D0%BD%D0%B0%D1%82%D0%BE-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D1%80%D0%B5%D0%BF%D0%B5%D1%82%D0%B8%D1%80%D0%B0-%D0%B7%D0%B0-%E2%80%9E%D0%BC%D0%B0%D1%89%D0%B0%D0%B1%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82%E2%80%9C", "text": "Близо 300 000 души от всички видове въоръжени сили, плюс китайски войници: Русия стартира утре най-големите военни маневри в историята си, осъдени от НАТО като репетиция за „мащабен конфликт“. Това огромно развръщане и участието на китайската и на монголската армия в маневрите „Восток-2018“, които ще се проведат от 11 до 17 септември в Източен Сибир и в руския Далечен Изток, става в контекста на нестихващо напрежение със Запада във връзка с украинската криза, конфликта в Сирия и безбройните обвинения в намеса в политиката на Запада. Руската армия сравни предстоящите маневри със „Запад-81“, в рамките на които преди близо 40 години бяха мобилизирани между 100 000 и 150 000 войници от Варшавския договор в Източна Европа – това бяха най-големите военни маневри, организирани някога през съветската епоха.     „Ще приличат донякъде на „Запад-81″, но ще бъдат по-внушителни“, заяви в края на август руският министър на отбраната Сергей Шойгу, подробно описвайки участващите в маневрите сили и средства: 300 000 войници, 36 000 бойни машини, 1000 самолета и 80 кораба. „Представете си как 36 000 бойни машини се движат едновременно: танкове, бронетранспортьори и бойни машини на пехотата. И всичко това, разбира се, в условия възможно най-близки до бойните“, поясни Шойгу с ентусиазъм. Всички съвременни оръжия на руската армия ще бъдат изпробвани по време на маневрите: ракетите „Искандер“, способни да носят ядрени бойни глави, танкове Т-80 и Т-90 и най-новите бойни самолети Су-34 и Су-35. По вода руският флот ще разположи няколко фрегати, въоръжени с ракети „Калибър“, които бяха изпробвани в Сирия. Докато в предходните руски военни маневри региона „Восток-2014“ взеха участие 155 000 войници, то в „Запад-2017“, организирани в близост до границите на ЕС, според Москва са участвали само 12 700 души, а според Украйна и балтийските страни – доста по-голям брой. „Бъдеща световна война“ Руският президент Владимир Путин, който ще участва в Икономическия форум във Владивосток в Далечния Изток, където се очаква и китайският президент, ще присъства и на маневрите „Восток-2018“. „Става дума за подготовка за бъдеща световна война. Руският генерален щаб смята, че тя ще започне след 2020 г. и ще бъде или глобална война, или серия от регионални конфликти. А врагът са САЩ и техните съюзници“, твърди пред Франс прес руският военен експерт Павел Фелгенгауер. Според него участието на Китай в ученията, макар и само с 3200 души, е ключов фактор. „Става дума не толкова за знак, за послание, колкото за подготовка за една реална широкомащабна война“, уверява той.  Мнението на Фелгенгауер се споделя от НАТО. Организацията заяви, че маневрите „Восток-2018“ „демонстрират, че Русия се фокусира върху подготовката за мащабен конфликт“. „Това е в съзвучие с тенденцията, която наблюдаваме от известно време: една по-самоуверена Русия, която увеличава бюджета си за отбрана и военното си присъствие“, заяви говорителят на НАТО Дилън Уайт. Притеснения, които очаквано бяха нюансирани от Русия. Говорителката на руското външно министерство Мария Захарова заяви, че маневрите „Восток-2018″ ще се проведат далеч от зоната на отговорност на НАТО и няма да се отразят по никакъв начин на сигурността на държавите членки“. Маневри във всички посоки От 2014 г. и сериозното влошаване на отношенията между Москва и Запада, Русия увеличи броя на мащабните си военни учения, от Кавказ през Балтика и чак до Арктика, противопоставяйки се на разширяването на НАТО до границите си, което възприема като основна заплаха за своята сигурност, според новата руска военна доктрина, приета същата година. Руските маневри в Далечния Изток бяха предшествани от учения в Средиземно море, от 1 до 8 септември, в които взеха участие повече от 25 кораба и трийсетина самолета, в контекста на засилването на руското присъствие в близост до Сирия, където Русия води военна намеса от 2015 г. „Восток-2018“ ще бъдат проведени и след стартиралите от началото на месеца военни учения в Западна Украйна, в които участват 2200 войници от Украйна, САЩ и страни членки на НАТО. Говорителят на Кремъл предупреди в края на август: „Отбранителната способността на Русия в сегашната международна ситуация, която често е доста агресивна и неприятелска към страната ни, е оправдана абсолютно и безалтернативно“. БТА", "date": "2018.09.11", "title": "НАТО: Защо Русия репетира за „мащабен конфликт“?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387028-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Участничка в руското риалити шоу \"Пацанки\" Саша Петрова, която вече напусна проекта, публикува в мрежата свои порно снимки. Според източници, момичето срещу 1000 рубли се разсъблича и изпраща снимки на потребителите. На снимките кльощавата и обилно татуирана гърла се самозадоволява. Момичето е родом от Санкт Петербург. Потребителите многократно са отбелязвали, че в социалните мрежи тя често публикува свои откровени снимки. На всичкото отгоре Саша не се притеснява от това, с което се занимава.              Съобщава се, че близките ѝ знаят за случващото се. Героините на проекта \"Пацанки\" са млади момичета, гаменки, отхвърлени от обществото, лишени от родителска любов, разбиране на околните, заложници на неблагоприятна среда. Всяка от тях разбира, че повече така не може да се живее и иска да промени живота си към по-добро. Дали това ще се случи на Саша само тя си знае.", "date": "2018.09.11", "title": "Звезда се пусна чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387029-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D1%8F-%D0%B2-%D1%81%D0%BB%D1%8A%D0%BD%D1%87%D0%B0%D0%BA%D0%B0", "text": "Само преди няколко дни БЛИЦ показа на читателите си полуголи и загорели мадами шашардисаха плажуващите по Южното Черноморие. Сега обаче се оказа, че тяхната изцепка е нищо в сравнения на това, което други две разгонени момичета бяха изловени да правят в Слънчев бряг. От кадри, които стремглаво започнаха да се разпространяват в интернет пространството се вижда как момче, което говори недобър английски предлага на нашенките пари, за да покажат интимните си части и бюста. И не само това - той изобщо не крие, че ги снима на клипче с телефона си. От видеата става ясно, че и двете млади жени работят като продавачки по сергиите в курорта.      Първото момиче, облечено в бяло потниче и къса дънкова пола първоначално се дърпа, но след съвсем кратка молба се нагъзва към камерата на момчето.      Секунди след това вдига поличката си и сваля белите си дантелени гащички като не оставя нищо на въобръжението, а операторът дори посяга с ръка към интимните й части.      Другото видео обаче е още по-потресаваща. На него набелязана тевойка е с шарена блузка и къси дънкови панталонки.      Тук обаче тя има условие - да не бъде снимана на клип, а само на снимки, но молбата й не е удовлетворена. За капак момчето й предлага един лев, за да си покаже интимните части и гърдите.      Тя се съгласява, но при условие, че й даде три лева. след кратък дебат се разбират всичко това да се случи срещу заплащане от два лева, а девойката мигом сваля панталонките си и показва дупето, а после и фърдите.      Накрая освен, че се е изложила безумно много девойката е и солидно прецакана, защото за импровизирания стриптийз получава само един железен лев.", "date": "2018.09.11", "title": "Извращения в Слънчака!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387030-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще е добре, да закалите тялото си, като приемате повече витаминни. Яжте повече зеленчуци и плодове, така че през студения сезон да не се разболявате. Много ценна информация, ще научите от човек, с когото много години не сте се виждали. Това ще ви тласне към нови постижения и ще ви зареди с оптимизъм. Особено в работната сфера. ТЕЛЕЦ ( 21 април - 21 май )  Препоръчително е да се заредите с търпение и да усилите волята си, в противен случай вашето самочувствие, ще е на нула. А това засяга всичко, което правите. За нови проекти не е най-добрият ден, но е време да завършите старите дела. В личния живот, трябва да си поставите приоритети. И по-малко слушайте, какво говорят вашите близки. БЛИЗНАЦИ ( 22 май - 21 Юни ) Ще е добре, да изоставите лошите си навици, да се почувствате по-уверени, както морално, така и физически. Възможно е не само кавга, а истински скандал в семейството. Ако си затварите устата, тогава всичко ще се размине, без последствия. Между другото, не се захващайте с няколко задачи наведнъж. Вечерта, посветете на любимия човек.   РАК ( 22 юни - 23 юли ) Не се препоръчва да разпръсквате енергията си, за несъществени задачи. Освен това, днес ще е необходимо да решите битови, технически и финансови проблеми. Отлично ще се проведат, правни консултации, инвестиции в бизнеса и подписване на документи за недвижими имоти. ЛЪВ ( 24 юли - 23 август ) Очаква ви не голяма порция стрес, която няма да мине без последствия за общото ви здраве. Кога, ще се научите по-малко да обръщате внимание, на незначителните недоразумения? Опитайте се, да не се захващате с всичко наведнъж, а да се съсредоточите само върху най-важното. Ако имате финансови проблеми, по-добре ги решете с един замах. ДЕВА ( 24-ти август - 23 септември ) Трябва да следвате поговорката – този който се движи, рано или късно намира верния път. Тогава ще се почувствате страхотно, въпреки всички негативни обстоятелства, които възникват на работното място. Личните взаимоотношения, ще се развиват успешно, ако по-малко мислите само за себе си. Любимият е готов на всичко за вас, а вие все го подозирате в нещо. ВЕЗНИ( 24 септември - 23 октомври) Трябва да се настроите на победа, така към вечерта, лавровия венец вече ще краси главата ви. Късмет ви очаква в различни сфери, но най-вече успех ще имате, в частния бизнес, творчеството и литературата. От диетата си трябва да изключите, мазните и пикантни ястия. В противен случай, бързо ще си спомните как боли стомаха и черния дроб.   СКОРПИОН ( 24 октомври - 22 Ноември ) Не ви очаква лек ден, защото ще трябва спешно да решавате финансови проблеми. Находчивостта, ще ви помогне за реализирането на печеливши проекти. Е, ако искате да завладеете някой, трябва да се преобразите външно. Един добър ден за пазаруване и посещение на козметичен салон. Видимо ще се радвате, когато видите отражението си в огледалото.   СТРЕЛЕЦ ( 23 Ноември - 21 Декември ) Трябва да вървите смело напред към промените. Дори много от тях да се окажат неочаквани, скоро ще ви помогнат да се обогатите както вътрешно, така и финансово. Вземете под внимание, че в любовта няма нищо забранено и невъзможно. Ако поемете инициативата, към вечерта ще се отправите на романтична среща. КОЗИРОГ (22 Декември - 20 януари ) Не разхищавайте собственото си време, както и времето на другите, също така работете безкористно. Всичко ново, ще ви донесе значителна печалба. Но, не смейте да осъществявате личните си желания, за сметка на другиго. Дори ако по този начин, искате да очаровате желана особа. Вечерната разходка, ще се окаже по-интересна, отколкото сте очаквали.  ВОДОЛЕЙ ( 21 януари -  19  февруари ) Светът, ще ви покаже светлата си страна, което ще ви помогне да се предпази от неприятности и загуби. Дори финансовата сфера ще бъде успешна, защото на сметката си, ще получите пари за стар проект. Днес, ще са благоприятни всички видове здравни процедури. Може смело да закалявате тялото си с водни, слънчеви бани и физически упражнения.   РИБИ ( 20 февруари - 20 март ) Спазвайте всички правила на поведение, за да не попаднете в кризисна ситуация. Сдържайки емоциите си, ще си помогнете да не влизате в конфликти. Хармонично, ще се развиват отношенията в семейството, но от решаването на битови проблеми, няма да се отървете. Ако не наложи да предприемете бизнес пътуване, то ще бъде не само печелившо, но и богато на информация.", "date": "2018.09.11", "title": "Дневен хороскоп 11 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387031-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B7%D1%80%D0%B5%D0%BB%D0%B8%D1%89%D0%B0%D1%82%D0%B0", "text": "Медийното раздухване на всеки пореден ужас подкопава доверието ни в държавата, която обитаваме. А ако не вярваме, че от тази територия става държава, никога няма да излезем на улицата,  за да протестираме срещу властта.             След безметежното лято политическият сезон започна с криминална серия, разнообразявана тук-там от лайфстайл, исторически възстановки и подновен интерес към богинята Бастет, която Людмила Живкова издирвала в Странджа. Вече половин месец новините започват с трагедията в Своге, търсят се виновни, разчопля се мъката на близките. Междувременно много хора се биха на пътя, а една кола дори внезапно потъна в строителен изкоп в „Овча купел\". Откриха неизвестна никому фабрика за цигари в Карнобат, подгониха няколко известни на всички босове на сенчест бизнес, 17-ти мъж уби жена си, а г-жа Иванчева отново и отново отчаяно показва на камерите окованите си ръце. С една дума: сезонът започва интересно, както подобава на всяко добро риалити. Ще кажете - ами не трябва ли медиите да ни информират за всякакви инциденти? Трябва, разбира се, да не сме тук Китай, та да крием лошите новини?   България като криминална хроника   Работата е там, че произшествията са напуснали жълтата хроника и напълно са изместили политическия дебат. Ще реформираме значи държавата по повод отделни случаи, а не въз основа на статистики, анализи, принципи. Разбира се, че трябва да се накажат виновните за лошия асфалт на фаталния завой при Своге, но не е ли ясно от години какво е състоянието на пътищата ни? Не знаем ли всички, че в самия принцип на обществените поръчки има нещо сбъркано? Само че конкретният случай сякаш измести интереса от подобни „абстрактни\" теми и го насочи към оставките на министрите - един наистина достоен символичен акт, който обаче не решава структурния проблем. Много по-живописно е телевизиите да показват „от мястото на събитието\" болта на мантинелата, отколкото да обсъждат законодателството. Разследванията срещу собственика на хотел „Маринела\" Ветко Арабаджиев и алкохолния бос Миню Стайков звучат, разбира се, обнадежаващо. Проблемът е, че обикновено при подобни събития „интересен\" е само анонсът - после постепенно губим нишката и когато се стигне до съдебен процес (ако изобщо), вече всичко сме забравили. Оттук и умереният оптимизъм, с който се приема поредният полицейски спектакъл - някои наблюдатели смятат например, че акцията е един вид артилерийска подготовка за избора на бъдещия главен прокурор и затова бързо ще затихне в неопределеност, както обикновено. Аз пък напразно очаквам най-после да се приеме някакво законодателство, което да въведе по-строг контрол над местната власт, злоупотребяваща вече години с принципа на местно самоуправление. (Защото звучи сюрреалистично в едно градче като Карнобат кметът да не знае за незаконна фабрика за цигари.) Превръщането на българските градове във феодални владения е видно за всички ни, няма защо да чакаме поредния скандал, за да се задействаме. Но медийните възмущения явно се продават по-добре, пък и вероятно тия кметове са много удобни за властта. От дърветата не виждаме гората   Разбирам желанието на опозиционните сили да критикуват управляващите - Нинова дори ги нарече убийци. По всеки криминален повод се надигат недоволства в стил „така повече не може\", а когато има смърт, апокалиптичните настроения бързо стигат до кресчендо. Вероятно с подобни изблици е възможно да се свали правителството, но следващите управляващи едва ли ще се задържат дълго на власт, ако не заложат на сериозни управленски алтернативи, вместо на крайни емоции. Защото инциденти ще има и утре.     Има нещо опасно в това престъпления да се превръщат в зрелище. От дърветата не виждаме гората - тоест, отделният инцидент скрива тенденциите. Например: битовите убийства намаляват, но май се завръщат саморазправите между бизнесмени; не намалява и насилието над жени, за което лъжците от ВМРО и БСП щяха да дават алтернативи на Истанбулската конвенция. В същото време броят на убитите при катастрофи си остава двойно по-висок от средното за ЕС. Николай Колев-Босия опита да постави на преден план един от аспектите на проблема - корупцията при издаването на шофьорски книжки. Не би било лошо обществото да натиска управниците непрекъснато и предварващо, а не само когато криминалната хроника дава конкретен повод. Не би било лошо също така да получим закон, според който например едно физическо лице отговаря за всеки метър от пътищата, реагира на сигнали, ходи, проверява, а ако стане нещо - лежи. Струва ми се освен това, че не е добре страданието, гневът и отчаянието на отделни хора да се поставят в центъра на общественото внимание. Всички сме наясно, че в случай на нещастие трябва да изслушаме приятеля си, да го утешим. Но медийното раздухване на всеки пореден ужас подкопава доверието ни в държавата, която обитаваме. А ако не вярваме, че от тази територия става държава, никога няма да излезем на улицата, за да протестираме срещу властта. Ще ги чакаме да си подават оставки, а после да не ги приемат...", "date": "2018.09.11", "title": "България - страна на зрелищата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387026-22-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D1%83%D1%87%D0%B5%D0%BD%D0%B8%D0%BA", "text": "22-годишната Джъстис Мери Маккей, омъжена жителка на Флорида, е обвинена в сексуално насилие над 14-годишен ученик, съобщава New York Post Жената гостувала в къщата, където живее семейството на тийнейджъра. Тя го повикала в стаята, където по това време спели нейните съпруг и дете. Джъстис започнала да го целува, съблякла му дрехите и двамата правили секс, пише американското издание. На следващия ден жената казала на ученика, че \"иска да бъде с него\" и не може да забрави какво се е случило.      Три седмици по-късно тя взела момчето на автобусната спирка и казала, че ще го заведе в училище. Вместо това тя завела тийнейджъра вкъщи, където отново правили секс. Няколко дни по-късно историята се повторила.      По време на контактите, Маккей оставила по тялото на момчето много драскотини и белези на страстта, които били забелязани от майката на тийнейджъра.      След като родителят разбрал какво се е случило, тя се обърнала към полицията. Същевременно 22-годишната съблазнителка не признава вината си.", "date": "2018.09.11", "title": "22-годишна изнасили ученик"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387027-%D0%B3%D1%8A%D0%B2%D0%BA%D0%B0%D0%B2%D0%B8-%D0%BC%D0%B0%D0%B4%D0%B0%D0%BC%D0%B8", "text": "Нова заразна мода завладя Инстаграм. Фитнес маниачки, гимнастички и обикновени гъвкави момичета се надпреварват да качват снимки, на които позират в сложна гимнастическа поза на фона на красиви градски пейзажи. Вижте какво могат едни от най-интересните и активни участнички в мрежата. Татяна Гершман води свой блог #Дневникът на Хореографа, в който публикува снимки на фона на индустриалния пейзаж.      Ксения Деметрина от Санкт Петербург постна кадър от „Литейный проспект\", а текстът към него гласи „Животът като топка сладолед\". Мрежата полудя:      Надяваме се, че с интересната си асоциация Ксения няма предвид, че животът й е толкова студен и мазен като сладолед. Московчанките не остават по-назад и се разтягат смело в парковете.      Блогърката Ксения е запалена от гимнастиката в източен стил.      Юлия Гнутова е направила шпагат на фона на дивата природа.      За своите тренировки Елена от Новокузнецк също предпочита природата.     Мелания Тур от Израел е в състояние да направи истински чудеса. Нов хит! Трендът \"Краката на Барби\" подлуди звездите в „Инстаграм\"     Момичето е надарено с изключителна гъвкавост, а някои фигури и пози, които изпълнява, ни карат да се замислим над реалните възможности на човешкото тяло.     А това е младата и талантлива гимнастичка от Владивосток Мария Кремезная. Тя тренира винаги и навсякъде, дори когато е на почивка. Блогърката Екатерина Куликова се е откъснала за 5 минути от грижите около малките си деца.       Лили Патерсън от Швеция предпочита да прави гимнастика на вилата си, а не в спортната зала.          И накрая – упражнения за гъвкавост можете да правите дори и в кухнята.              Най-важното е да имате желание!", "date": "2018.09.11", "title": "Гъвкави мадами"}
