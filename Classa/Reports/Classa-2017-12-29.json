{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376829-%D0%B1%D0%B8%D1%82%D0%BA%D0%BE%D0%B8%D0%BD-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BA%D0%BE%D0%BB%D0%BA%D0%BE%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Експерти алармираха за рязко покачване на консумацията на енергия, в резултат на интензивния добив (майнинг) на криптовалути. Това се случва на фона на силна динамика в курса на биткойн и преход на криптовалутата от тема на финансово-технологичната сфера в масова култура. Анализ на изследователската компания Digiconomist сочи, че само през последния месец потреблението на електроенергия от цялата инфраструктура за биткойн се е увеличило с 25%. Годишната консумация възлиза на 35 тераватчаса (ТВт/ч), според Bitcoin Energy Consumption Index, което е съпоставимо с потреблението на електроенергия от България за една година и превишава разхода на Дания. Наблюдателите на процесите, свързани с криптовалутата, са разделени в оценките си за енергийната консумация. Едната група смята, че геометричният ръст в енергопотреблението, породен от майнинг и поддържане на работоспособността на инфраструктурата, ще продължи. Годишната консумация от инфраструктурата на биткойн възлиза на 35 тераватчаса (ТВт/ч) Има опасения дори, че в близко време това ще застраши глобалната електрическа инфраструктура. Digiconomist и анализатори от портала Zerohedge са на мнение, че още към 2020 г. за майнинг ще трябва толкова електроенергия, колкото в момента консумира целият свят! Други анализатори обаче успокояват, че динамиката от последните месеци е временно явление. Според експерти, анкетирани от Вашингтон Пост, към края на десетилетието общият обем на енергийната консумация за добив на криптовалута ще възлезе на около 1% от потреблението на САЩ или 0,14% от количеството консумирана енергия в целия свят.", "date": "2017.12.29", "title": "Биткоин консумира енергия колкото България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376823-2018-%D0%B3%D0%BE%D0%B4%D0%B8%D0%BD%D0%B0-5-400-000-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D1%8F%D0%BC%D0%B0%D1%82-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BD%D0%BE%D1%80%D0%BC%D0%B0%D0%BB%D0%B5%D0%BD-%D0%B6%D0%B8%D0%B2%D0%BE%D1%82", "text": "Безработицата намалява, доходите растат, но средства за нормален живот нямат 5 400 000 българи. Така изпращаме отиващата си 2017 година в социалната сфера.   Социалният министър Бисер Петков отчете безработица на нивата отпреди кризата, повишаване на заетостта, по-високи доходи за пенсионерите. Минималните пенсии за осигурителен стаж и възраст нараснаха през 2017 година на две стъпки и от октомври вече са 200 лева.      Двукратното увеличение засегна над 800 000 пенсионери.   Продължава политиката по нарастване на минималната работна заплата и от 2018 година минималното възнаграждение ще е 510 лева. В същото време експерти коментират, че няма нова политика по доходите, сегашната се основава само на това да се увеличава минималната работна заплата. Не се отчита квалификацията на работниците.     Бизнесът продължава да е против административното определяне на минималното възнаграждение, синдикатите подкрепят увеличението, но настояват за по-смела стъпка в нарастването на минималното възнаграждение. Те са на мнението, че минималната работна заплата е основният защитен механизъм на доходите на хората.   Според данни на синдикатите от 2012 г. досега минималната работна заплата се е повишила с 62,5 процента, но тя остава най-ниска в ЕС – 235 евро. По данни на КНСБ в България минималната заплата е по-ниска с 26,2 на сто от тази в Румъния, с 5,2 на сто от тази в Сърбия, от тази в Гърция – с 65, 6 на сто, от Турция – с 46,9 на сто, а от Словения – със 70 на сто. Само в сравнение с Албания минималната работна заплата в България е по-висока – с 29,9 на сто, отбелязват от КНСБ.   Председателят на Асоциацията на индустриалния капитал в България Васил Велев заяви много пъти, че половината страни в Европа нямат месечна минимална работна заплата. По данни, цитирани от Велев, средната работна заплата в страните без минимална работна заплата е с 60 процента по-висока от тези, в които има такава.   Където има по-зрели индустриални отношения и се договарят минималните заплати, има и по-високи доходи на трудещите се, допълни той. Велев направи сметка, че ако се добавят и начисления като клас прослужено време към минималната работна заплата, то съотношението минимална – средна заплата у нас ще е над 51 на сто при средно 42 на сто за ЕС. В България над 400 000 души са на минимална работна заплата.     Средномесечната безработица през първите 11 месеца на годината е 7,2 на сто, отчетоха от социалното министерство и отбелязаха, че е достигнато нивото отпреди кризата. В същото време обаче министърът на труда и социалната политика Бисер Петков и експерти отчитат, че въпреки намаляването на безработицата и повишаването на заетостта, остават нерешени предизвикателства като недостигът на квалифицирана работна ръка, структурните проблеми на безработицата.   Според данни на Института за икономика и международни изследвания хората в трудоспособна възраст в България, които нито работят, нито учат, нито искат да търсят работа, са над 300 000. Анализаторите определят тези хора като огромен резерв на пазара на труда – близо 10 на сто от работещите. Те не допринасят за социалните системи и генерират бедност, маргинализация и сива икономика. За тях действащите политики по заетостта не работят, защото те предполагат мотивирани хора.   Експерти като Иван Нейков смятат, че законодателството продължава да не отговаря на феномена „увеличен брой на възрастните работници“, както и че са необходими нови режими на работното време и на почивка.   През 2001 година първокласниците са били 113 хиляди, а през 2017 г. те са 64 хиляди. Това според Нейков показва, че за дълъг период непрекъснато ще нараства дела на работниците от категорията 55 плюс. Освен това вече излизащият от активна възраст няма да бъде заместван от млад работник, както е било досега.   Средногодишно се пенсионират около 100-105 хиляди души, а младите, които навлизат на пазара на труда, ще бъдат под 70 хиляди, посочи Нейков.     Последните данни на КНСБ за издръжката на живота сочат, че под средствата за нормален живот са 75 процента от домакинствата в България. За да се задоволят основните потребности на домакинство от двама възрастни и две деца, свързани с храна, с условията на живот, здравеопазване и образование са необходими 2301 лева на месец.   Брутната работна заплата за всеки от двамата работещи родители с две деца трябва да бъде не по-ниска от 1474 лева, за да се осигурят средствата, необходими за издръжката на живот на този тип средностатистическо домакинство.   Официалните данни за заплатите на наетите през третото тримесечие на 2017 г. отчитат средна работна заплата за страната от 1037 лева, която е с близо 30 процента по-ниска от необходимите средни стойности за издръжка. Под издръжката на живота са общо 5 400 000 българи, каза Пламен Димитров.   Само 25 процента от домакинствата са с общ доход на човек над издръжката на живота или около 1,8 милиона души. 30 процента от домакинствата са с общ доход на човек под издръжката за бедните домакинства (до 314 лева официална линия на бедност) или близо до 2 165 000 души.   От КНСБ за първи път изчислиха и издръжката на живота за София. Необходимите средства за издръжка за четиричленно домакинство в столицата са 3003, 32 лева, като средно на човек от този тип домакинство издръжката на живот е 750, 83 лева. Тя надхвърля средните за страната стойности с 30,5 процента. Следователно брутната работна заплата за двама работещи родители с две деца, живеещи в София, трябва да бъде не по-ниска от 1924 лева, за да се осигурят необходимите средства за нормален живот.   Според официалните данни за заплатите в София средната работна заплата в столицата е 1405 лева, която е с близо 27 процента по-ниска от необходимата.    ", "date": "2017.12.29", "title": "2018 година: 5 400 000 българи нямат достатъчно средства за нормален живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376824-%D1%82%D0%B0%D0%BA%D1%81%D0%B0-%E2%80%9C%D1%81%D0%B3%D1%80%D0%B0%D0%B4%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F%E2%80%9D-%D0%BE%D1%82%D0%B8%D0%B4%D0%B5-%D0%B2-%D1%81%D1%8A%D0%B4%D0%B0-%D0%BD%D0%B0-%D0%B5%D1%81", "text": "      Стотици българи, които живеят в чужбина и не ползват собствеността си в България, са принудени да плащат такса “сградна инсталация”.     “Обикновено “Топлофикация” подава заповедно производство директно, при което, понеже човекът го няма, и влиза в сила заповедта. Има една процедура, в която той може да иска отмяна на изпълнителния лист, защото той няма обичайно местопребиваване в България”, обясни пред БНТ адвокат Димитър Деков – председател на Сдружението за правна помощ на потребителите   С тълкувателното решение на Върховния касационен съд от месец май тази година таксата беше окончателно бетонирана като законосъобразна и ненарушаваща член 62 от Закона за защита на потребителите, където се казва, че човек не трябва да плаща за непоискана услуга.   Мотивирани от особеното мнение на един от върховните магистрати, който смята, че колегите му е трябвало да се допитат до съда на ЕС, преди да излязат с търкувателно решение, един районен съд в България вече е изпратил искане за преодициално запитване до европейските съдии по дело, заведено от българско топлофикационно дружество срещу потребител.   “След обръщането на съда за преодициално запитване, хората, които имат висящи дела, трябва да знаят, че може да поискат спирането на техните дела до произнасянето на съда на ЕС с окончателно решение. Това е много голяма защита”, допълва адвокат Деков.   Решението на европейските магистрати трябва да се изчака през следващата година. Те ще дадат и задължително тълкуване относно това дали е допустимо плащането на топлинната енергия за сградна инсталация да се разпределя пропорционално на отопляемия обем на имотите по проект без оглед на реално отдаденото количество топлинна енергия в обекта.   ", "date": "2017.12.29", "title": "Такса “сградна инсталация” отиде в съда на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376825-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%B0%D0%B4%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D0%B7%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%B2-%D0%B1%D0%B0%D0%BD%D1%81%D0%BA%D0%BE", "text": "      В рамките на 1 час министърът на околната среда и водите Нено Димов и експерти от ведомството нанасяха поправките. Около 11:30 часа заседанието бе подновено и коригираната точка беше приета.   Вицепремиерът Валери Симеонов обяви след края на заседанието, че това е сериозна крачка към по-добро развитие на зимния туризъм в България.   “Беше обсъдено и възраждането на държавния лифт на Витоша. Това бе възложено на спортния министър Красен Кралев”, каза Симеонов.   “Тези решения са много важни за развитието на зимния туризъм. Взехме решение за възстановяване на лифта “Заека” на Витоша”, каза Кралев.   След него говори вицепремиерът Красимир Каракачанов. “Въпросът с развитието на зимния и на летния планински туризъм има и икономическо развитие”, каза Каракачанов.", "date": "2017.12.29", "title": "Правителството даде възможност за втори лифт в Банско"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376827-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BE%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "Италия напълно се възстанови от най-тежката икономическа криза в следвоенната си история, заяви премиерът Паоло Джентилони на пресконференция, в която направи равносметка на изминаващата година, предаде ТАСС. Джентилони каза, че страната е в по-добра форма, в сравнение с последните парламентарни избори през 2013 година. \"Истината е, че Италия започна нов живот след най-сериозната (икономическа) криза след Втората световна война\", каза той, часове преди кабинетът му да насрочи избори за началото на 2018 г., предаде ДПА. Ръководителят на италианското правителство обяви, че Италия ще изпрати 470 военни в Нигер по искане на Ниамей, за да помогне за засилването на териториалния контрол на африканската страна, през която преминават много мигранти, предаде Франс прес. \"Отиваме в Нигер по молба на местното правителство, получена в началото на декември, за да допринесем за засилването на инструментите за териториален контрол и оказване на подкрепа на силите на местната полиция\". Това каза Джентилони на пресконференцията Нигер е \"основна транзитна страна\" за десетките хиляди мигранти, които пристигат в Либия и оттам се опитват да достигнат бреговете на Италия, припомни той. Според дипломатически източници италианският контингент ще бъде съставен главно от военни, изтеглени от Ирак и Кувейт.", "date": "2017.12.29", "title": "Италия се възстанови от икономическата криза"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376828-%D0%BF%D0%BE%D0%B4%D0%B5%D0%BC-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B8", "text": "Спадът на пазара за телевизори ще спре и през следващата година се очаква ръст в продажбите, прогнозира анализаторската компания TrendForce. Продажбите на телевизори тази година ще възлязат на 210 млн. броя в световен мащаб, което е спад от 4,1% спрямо 2016 г. Анализаторите очакват 3,9% ръст до 218 млн. броя през следващата година. Очакваният подем се обяснява със спада в цените на ТВ панелите, респ. на самите телевизори. Течнокристалните панели ще поевтинеят средно със 17% през второто тримесечие на 2018 г., сочи прогнозата на TrendForce. Лидер на пазара за телевизори през 2017 и 2018 година ще остане Samsung. Продажбите на компанията през настоящата година ще възлязат на 42,95 млн. броя, а през следващата ще намалеят до 42,5 млн. Samsung единствен от водещите 6 производителя на телевизори ще регистрира спад в продажбите през 2018 г. Причина за това е стремежът на корейската компания към по-голяма печалба, налагайки скъпи модели с QLED технология. LG заема второ място на ТВ пазара с продажби в размер на 28,3 млн. телевизора тази година и 28,5 млн. през следващата. Трети по големина производител се очертава китайската TCL, която ще продаде 14,34 млн. през 2017 г. и 15,3 млн. през 2018 г. Тази година в челната шестица влизат Hisense и Sony, а през следващата към лидерите ще се присъедини и Sharp. Японската компания под контрола на Foxconn ще постигне ръст от 97,5% през 2017 г. и 28,7% през 2018 г., сочи анализът на TrendForce.", "date": "2017.12.29", "title": "Подем на пазара на телевизори"}
{"url": "http://www.classa.bg/%D1%81%D0%B2%D1%8F%D1%82/item/376819-%D0%B8%D0%B7%D0%B2%D1%80%D0%B0%D1%82%D0%B5%D0%BD%D0%B8%D1%8F%D1%82-%D0%BA%D0%BE%D0%BB%D0%B5%D0%B4%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%BD%D0%B0-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%B7%D0%B0-%D1%81%D0%B2%D0%B5%D1%82%D0%B0", "text": "ООН спасява живота на милиони хора и е отговорен за световния мир и сигурност, така че чрез намаляване на приноса си, Вашингтон е направил \"една голяма крачка в грешната посока\", казва Кавех Афразиаби, член на екипа за ядрени преговори на Иран. Организацията на обединените нации прие бюджет за фискалната 2018-2019 година, в който \"САЩ договориха намаление с повече от 285 милиона долара\". Посланикът на САЩ в ООН Ники Хейли описа това \"историческо намаляване на разходите\" като \"голяма стъпка в правилната посока\". Този ход дойде няколко дни, след като ООН гласува с огромно мнозинство за отхвърлянето на решението на американския президент Доналд Тръмп да признае Ерусалим за израелска столица. За Афразиаби, автор на \"Реформата на управлението на ООН\", без съмнение има \"пряка връзка между това гласуване и репресията, която е последвала под формата на голям финансов удар по ООН\". Що се отнася до изявленията на Хейли за \"неефективност и преразход на ООН\" и предупреждение, че няма да позволи \"да се възползват от щедростта на американския народ или това да продължи безконтролно\", анализаторът подчерта, че \" ООН се занимава дълго време с въпроса за реформата\" и решението на САЩ е \"неправилен начин за справяне с проблема\" Този вид \"суров език на заплахата и наказанието\", използван срещу суверенни нации \"вреди на имиджа и надеждността на САЩ\" в световен мащаб, твърди анализаторът, като уточнява, че Вашингтон \"е представен в рамките на ООН като някой, който е недипломатичен и чужд на духа на организацията\". Изявленията на Хейли също са \"неразделна част от наказанието\", което Тръмп обеща на всяка нация, която не е съгласна с американските директиви, подчертава експертът.", "date": "2017.12.29", "title": "\"Извратеният коледен подарък на Белият дом за света\""}
{"url": "http://www.classa.bg/%D1%81%D0%B2%D1%8F%D1%82/item/376821-%D0%BF%D1%83%D1%82%D0%B8%D0%BD-%D0%BD%D0%B0%D1%80%D0%B5%D0%B4%D0%B8-%D0%BD%D0%B0-%D1%84%D1%81%D0%B1-%D0%B4%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%BC%D1%8F%D1%81%D1%82%D0%BE,-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0", "text": "Руският президент Владимир Путин е наредил на руската Федерална служба за сигурност (ФСБ) да действа в съответствие със закона, когато задържа терористи. Въпреки това, в случай на заплаха за живота, никой не трябва да бъде задържан, а да бъде ликвидиран на място, каза президентът по време на церемонията по награждаването на армията за операцията в Сирия.   Путин потвърди, че експлозията, регистрирана в супермаркет в Санкт Петербург в сряда вечер, е \"терористичен акт\", в който бяха ранени 13 души.", "date": "2017.12.29", "title": "Путин нареди на ФСБ да ликвидира терористите на място, в случай на заплаха за живота"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376826-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7", "text": "Увеличиха с 2,75% цената на природния газ за първото тримесечие на 2018 г. Комисията за енергийно и водно регулиране (КЕВР) е приела решение заради подаденото от \"Булгаргаз\" ЕАД заявление за утвърждаване на цени за първото тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа, предадоха от енергийния регулатор. В Решението на КЕВР утвърдената цена на природния газ за първото тримесечие на 2018 г. е в размер на 352,65 лв. на 1000 куб. м. или 33,39 лв./MWh (без акциз и ДДС). Тя е с 2,75% по-висока от досегашната цена за четвъртото тримесечие на 2017 г. и е определена въз основа на представените данни и документи и след направени изчисления съгласно прилагания ценови модел, добавиха от регулатора. В утвърдената от КЕВР цена на природния газ от 352,65 лв. на 1000 куб. м. са включени компонента за услугата \"обществена доставка\" в размер на 4,76 лв./1000 nm3, както и компонента \"задължение към обществото\" от 1,35 лв./1000 nm3, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации, поясниха от Комисията. В тази цена не са включени цени за достъп и пренос през газопреносната мрежа и клиентите следва да ги заплащат на крайните снабдители, по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. Увеличението на цената на природния газ с 2,75%о няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите потребители на регулирания пазар, информираха още от КЕВР.", "date": "2017.12.29", "title": "Повишение на природния газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376822-%D0%B3%D0%B0%D1%80%D0%B4%D0%B8%D1%8A%D0%BD-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%B5%D0%BD-%D0%BE%D0%B1%D0%BB%D0%B0%D0%BA-%D0%B2%D0%B8%D1%81%D0%B8-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BA%D0%BE%D1%8F%D1%82%D0%BE-%D0%BF%D0%BE%D0%B5%D0%BC%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D1%81", "text": "Ще звучи музика, ще гърмят фойерверки в нощта срещу 1 януари когато България, най-бедната и най-корумпираната държава в Европа, ще поеме ротационното председателство на Съвета на ЕС, пише британският “Гардиън” в статия от днес.   За илюстрация на материала със заглавие “Корупционен облак виси над България, която поема председателството на ЕС” е избрана снимка на българския министър-председател Бойко Борисов.     “Повече от десетилетие след присъединяването на България към ЕС, остават отворени въпроси за борбата с корупцията, а присъствието на крайнодесни партии в правителството предизвиква тревога. Според индекса за възприемане на корупцията на “Прозрачност без граници” България категорично е най-корумпираната страна в ЕС”, пише изданието.   “Никой в България не преследва политическа корупция. В затвора няма бивши правителствени служители”, казва Огнян Шентов, председател на Центъра за изследване на демокрацията в София.   Според него България е достигнала до етап на установяване на държавна корупция, т. нар. “превзета държава”.  Докладът на организацията му очертава опустошителна картина на корупцията от върха до дъното на обществото.   Повече от 20 на сто от българите или 1,3 милиона души, се смята, че са участвали в корупционна сделка, като плащане или получаване на подкуп, но в същото време само 72 съдебни дела са завършени през 2015 г., пише “Гардиън”.   Изданието коментира, че хората, ангажирани с антикорупцията в България посочват като пример “българското дъщерно дружество на “Лукойл”, енергийната компания, собственост на Кремъл, която доставя 100% от вноса на петрол в България”.   В статията се посочва, че това е най-голямата българска компания, която се е сдобила с монопола си благодарение на няколко последователни правителства в София, които са приели закони, които обезсърчават конкуренцията.   “Гардиън” определя като мрачна приказка забавянето на разследването на краха на КТБ, четвъртата по големина банка в страната до 2014 г., която изглежда се е разпаднала от вражда между богатия собственик и български политик.   Британската медия отбелязва и че България и Румъния вече повече от 10 години остават обект на специален мониторинг, тъй като все още не могат да покрият европейските норми за правова държава.   “Ясно е, че механизмът е постигнал резултати. България успя да контролира организираната престъпност “, казва Руслан Стефанов, който ръководи програмата за мониторинг на корупцията на Центъра. “Но по отношение на корупцията и съдебната реформа, ги няма резултатите, които ЕС и Брюксел очакваха”.   Цитиран е и анонимен старши служител в Европейската комисия, който отхвърля спекулациите, че мониторингът за България и Румъния може да бъде прекратен по политически причини.   “Процесът няма да бъде приключен, докато не се изпълнят всички показатели и всички препоръки в отчетите”, казва той.   “Гардиън” все пак отбелязва, че Брюксел не иска разправии със София, тъй като не възприема България за “проблемна страна”.   “България не е изправена пред санкции за нарушаване на върховенството на закона, като Полша, нито се противопоставя на квотите за бежанци, като Унгария. Нито пък се нуждае от спасителни мерки за милиарди евро, като Гърция”, пише изданието.   Според “Гардиън” от европейска гледна точка най-неприемливо изглежда участието на “ксенофобския коалиционен партньор “Обединени патриоти” в управлението”. Припомня се, че лидерът на НФСБ и вицепремиер Валери Симеонов бе признат за виновен по съдебно дело за реч на омразата, в която сравни жените от ромския етнос с улични кучки.   Посочва се и, че министърът на отбраната Красимир Каракачанов е призовал външните граници на Европа да бъдат защитавани чрез “силата на оръжията, ако е необходимо”, за да бъдат спрени бежанците.   “Неговата партия, Българското национално движение (има се предвид ВМРО), е “прословуто съ системно разпространяване на омраза към съседните народи на Балканите, както с анти-циганската си пропаганда”, пише изданието, позовавайки се на доклад на Съвета на Европа.", "date": "2017.12.29", "title": "Гардиън: Корупционен облак виси над България, която поема председателството на ЕС"}
{"url": "http://www.classa.bg/%D1%81%D0%B2%D1%8F%D1%82/item/376818-%D1%81-%D0%BA%D0%B0%D0%BA%D0%B2%D0%B8-%D1%80%D0%B5%D1%81%D1%83%D1%80%D1%81%D0%B8-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D0%B2%D0%BE%D1%8F%D1%82%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0", "text": "Венецуелският лидер Николас Мадуро разкри какви ресурси ще подкрепят криптовалутата, наречена \"Петро\". \"Имам документ, с който ще се формализира предаването на Поле № 1 от Блок Аякучо, удостоверение от Петролен пояс Ориноко, който да бъде материалната база на подкрепа и богатство на криптовалутата \", заяви Мадуро по време на телевизионно предаване. Това е находище на петрол с резерв 5 милиарда барела, сертифицирани в международен мащаб: \"Не говоря празни приказки. Това е конкретно,\" каза президентът. Венецуелското правителство заяви, че страната му е под силна финансова блокада, така че те е започнало да се съсредоточава върху нови стратегии за справяне с положението, което засяга тяхната икономика. Внедряването на Петро, има за цел да допринесе за възстановяването на икономиката чрез използване на тази нова валута, която ще даде възможност на страната да преодолее препятствията на международния финансов пазар. Огромните петролни запаси на Венецуела, които заемат първото място в света, ще бъдат основната гаранция за петролните операции. Един от експертите в областта, Дейвид Харамильо, каза че, тъй като цената на криптовалутата ще бъде пряко свързана \"към международната цена на стоки като злато, газ, петрол и диаманти, очакването е много високо. \" \"Инвеститорите от света на криптовалутите отдавна искат да имат възможността за закупуване с част от активите си нещо, обвързано с реалния свят, т.е. с цената на суровините, както и да диверсифицират риска. Петро отговаря перфектно на това, защото позволява на все по-голямата общност от инвеститори в криптовалути, да придобиват суровини (реални активи), без да напускат цифровия свят \", каза Харамильо.", "date": "2017.12.29", "title": "С какви ресурси ще подкрепи Венецуела своята криптовалута?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376814-2017-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B0%D0%B7%D0%BD%D0%BE%D1%82%D0%BE-%D1%81%D1%82%D0%BE%D0%BB%D1%87%D0%B5", "text": "              България остава стабилно на дъното на ЕС по свобода на медиите. През 2017 година страната заема плачевното 109-о място от общо 180 страни в годишната класация на \"Репортери без граници\" за свободата на словото по света.      Така звучи най-краткото описание на българската медийна среда за изминаващата година. Макар да се е изкачила с четири позиции в сравнение с 2016, страната за първи път изпада до предпоследния сегмент от държави в подредбата, при които свободата на пресата и медийната ситуация като цяло се дефинира като \"лоша\". Миналата година България заемаше последното място в по-горния трети сегемент - \"Проблемна ситуация\". Накратко: ако преди 12 месеца поднасянето на информация в България е било меко казано \"проблемно\", днес то вече е тотално безнадеждно.   И как да не е така, имайки предвид, че именно през 2017 шепа журналисти протестираха не къде да е, а пред Министерския съвет, за да защитят правото си да задават въпроси. Те поискаха нещо простичко - да си вършат работата, без адресатите на питанията да отговарят със заплахи, напомяйки за едно или друго опразнено столче в телевизионните студиа.     Всъщност, 2017 година в България е годината на празния стол в медиите. Годината, в която водещи политически журналисти рязко и без обяснения бяха \"преместени\" в лайфстайла. Годината, в която депутат плати с мястото си за заплахи в ефир към водещ, но вицепремиер направил същото, остана на поста си. Годината, в която властта каза на журналистите: много зависи кой ви заплашва - ако е \"бройка\" в парламента, символно ще си иде, ако е висок управленец - не, защото \"стабилността\" е по-важна от демократичните принципи. Ситуацията с оставката на Антон Тодоров и липсващата оставка на Валери Симеонов бе точно това - съобщение на най-високо ниво, което казваше: \"единственото важно е кой ви мачка\".   А смачкването на словото в България отдавна не е бавно. И е напълно сигурно. Показателен за това е първият медиен скандал, гръмнал още в началото на 2017 година, когато издателите на сатиричния вестник \"Прас-Прес\"    Първият брой на \"Прас-Прес\" излезе в началото на годината с тираж 10 000 бройки. Първоначално издателите бяха щастливи, че вестникът им се е изчерпал изключително бързо от реповете, но малко след това стана ясно, че истината е съвсем друга: той изобщо не е бил разпространен. Оттогава досега издателите на \"Прас-Прес\" преминаха през всички възможни дадени им от закона процедури.       Вместо да се занимаят примерно с този проблем, повечето медии в България предпочетоха да дъвчат десетките лични трагедии на най-обикновени семейства, които журналистите \"разследваха\" със страстта на лешояди - само и само да се отъждествяват с чужда, а не със собствената си мъка. Защото, когато медиите са толкова далеч от хората - в името на това да служат на властта (най-често против интересите на същите тези хора), единственото, което им остава, за да докажат съпричастността си към народа, е, да го \"убиват\" всеки ден, при всеки удобен повод.   Без значение на кое място е България по свобода на словото, журналистите в тази страна отдавна нямат нито правото, нито привилегията да определят сами дневния си ред. Нещо повече - редакционната политика не се прави в редакциите. Тя се случва отвън, в кабинета на някой медиен издател, или още по-лошо - в кабинета на някой управленец.    В този ред на мисли е крайно време да си признаем следното: журналистика в България не просто отдавна не съществува, тя се превърна в придатък на властта. Репортерите не питат, анализаторите не коментират, а главните редактори не изискват. Всички те са впрегнати в голямата пиар стратегия на правителството, без значение кое е правителството.   Онези медии пък, които все още се опитват да изпълняват задълженията си, т.е. да информират, да дават гледна точка, да задават въпроси и най-важното - да търсят факти, се оказват маргинализирани, журналистите им се дискредитират от първите страници на медии-бухалки, а срещу издателите им се впряга (легално и нелегално) целия държавен апарат. Случаите с Иво Прокопиев и Сашо Дончев само доказват това.     Най-важното медийно събитие за 2017 година обаче се оказва тоталното ожесточаване между самите медии. Изданията се занимават повече от всякога с битка помежду си, вместо с разобличения на властта. А това само укрепва властта в констатациите ѝ, че медии няма, \"а се бият двама олигарси\" (по твърденията на Бойко Борисов).   В цялата властова схема (защото информацията в България в повечето случаи е част именно от това) централна роля имат парите от ЕС, разпределяни за медии от правителството. Защото в среда, в която пазарът изобщо не определя съществуването на медиите, дали ще има издание, което ще разобличава източника, който му осигурява пари и може да спре финансирането?   И въпреки всичко, ако доскоро журналистите помежду си знаеха кои медии са бухалки и на кои може да се разчита, през настоящата година самите журналисти установиха, че те са инструменти. На властта срещу народа. Затова и властта лесно \"опразва столчета\" или запълва такива с кадри.   През 2017 година медиите в България заприличаха на сцена, която осигурява на властта необходимия комфорт и сценичен грим, за да се покаже в целия си блясък. Оттам пък властта доби самочувствието да \"опразва столчета\" явно, в ефир. Преди поне го правеха, проявявайки свян.   Не на последно място - това бе годината, в която журналистите в България излязоха на безпрецедентен протест, за да поискат да задават въпроси. Но никога не ги задодаха. Това бе годината, в която и запълнените столчета се оказаха съвсем празни.", "date": "2017.12.29", "title": "2017: годината на \"празното столче\""}
{"url": "http://www.classa.bg/%D1%81%D0%B2%D1%8F%D1%82/item/376815-facebook-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%B0%D0%BA%D0%B0%D1%83%D0%BD%D1%82%D0%B0-%D0%BD%D0%B0-%D1%87%D0%B5%D1%87%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Блокирането на Facebook профила на чеченския президент Рамзан Кадиров е станало, защото той е сред руските длъжностни лица, санкционирани от Съединените щати, заявиха от социалната мрежа. Facebook цитира \"правни задължения\", произтичащи от санкциите, които Вашингтон прие миналата седмица срещу пет руски граждани, за предполагаеми нарушения на правата на човека. \"Научихме, че тези профили се държат от името на лица, включени в списъка, обект на търговски санкции на САЩ. Поради тази причина е наше законово задължение да деактивираме техните Facebook профили\", гласи изявлението. Лидерът на тази руска република в Кавказ установи, че акаунтите му във Facebook и Instagram са престанали да работят без обяснение миналата събота. Кадиров реагира, като регистрира сметка в социалната мрежа на Чечения, Mylistory. \"Скъпи приятели, създадох личен профил, kadyrov_95 в Mylistory. От сега нататък аз ще публикувам всички важни новини и снимки там\", пише той в своя канал в Телеграм. Новата социална мрежа, която е частично подобна на Instagram, е увеличила популярността си след обявяването. Според американските власти, санкционираните са били замесени в случая на Сергей Магнитски, съветник на британския инвестиционен фонд Hermitage Capital, който през 2009 г. умира в руски затвор, в очакване на процес за данъчни измами в големи размери. Така нареченият \" Закон Магнитски \" бе одобрен от Конгреса на САЩ и подписан през 2012 г. от тогавашния президент Барак Обама. Той включва финансови ограничения и ограничения за влизане в САЩ, както и отнемането на визи, на някои руски длъжностни лица.", "date": "2017.12.29", "title": "Facebook: Санкции на САЩ блокират акаунта на чеченския президент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376820-%D0%BC%D0%BE%D0%B6%D0%B5-%D0%BB%D0%B8-%D1%88%D0%BE%D1%84%D1%8C%D0%BE%D1%80-%D0%B4%D0%B0-%D0%BF%D0%B8%D0%B5-%D0%B0%D0%BB%D0%BA%D0%BE%D1%85%D0%BE%D0%BB-%D0%B8-%D0%B4%D0%B0-%D0%BA%D0%B0%D1%80%D0%B0-%D0%B8-%D0%B4%D0%BE-%D0%BA%D0%BE%D0%BB%D0%BA%D0%BE", "text": "По празниците винаги има повишен риск да те хванат да шофираш с алкохол. Полицаите добре знаят какво става в края на годината и проверяват по-често. И хората са си взели заплатите преди празниците…   Около 11 000 шофьори годишно залавя КАТ у нас да карат след употреба на алкохол. Половината от тях са сериозно пияни – с концентрация над 1,2 промила алкохол в кръвта. Колко пък не са заловени, след като са пили никой не знае, вероятно 5 пъти повече. Колко са се откупили с рушвети – също не се знае…   Съдържание на алкохол в кръвта от 0,5 промила до 1,2 промила се смята за административно нарушение и се наказва с глоба от 500 до 1000 лева, отнемане на книжката от 6 месеца до 1 година.      Но съдържанието на алкохол над 1,2 промила е престъпление по Наказателния кодекс и се наказва със затвор от 1 до 3 години и глоба от 200 до 1000 лева.  При повторно нарушение глобите се удвояват, книжката се отнема от 1 до 3 години. Който вече веднъж е залавян с над 1,2 промила и го заловят втори път с над 0,5 промила го заплашват до 5 години затвор.   Въпросът, който вълнува шофьорите е – колко могат да пият, за да не минат разрешената от закона граница? Краткият отговор е – много малко. Една наливна бира с 4% алкохол или от бутилка с 5%, или една малка водка, ракия, е точно на границата 0,5 промила концентрация на алкохол в кръвта. Една бира е равна на една малка ракия, водка или уиски с 40 градуса алкохол. Равна е и на чаша вино 150-200 мл. Това са 20-25 мл чист алкохол, разтворени в 5-6 литра кръв.    Хората са различни и за онези с тегло около 50-60 кг една такава бира или едно малко със сигурност ще им докара алкохола в кръвта до границата на 0,5 промила или над нея. Жените преработват алкохола по-бавно и по-трудно от мъжете и са по-застрашени и от една бира или чаша вино. Зависи от начина на живот – онези, които пият всеки ден, отделяп повече ензим в черния дроб, който преработва алкохола и го неутрализират по-бързо. Онези, които пият рядко имат проблем и с едно малко.  Има едри мъже около 100 кг, които с една бира, едно малко могат да се вместят под 0,5 промила. Но няма нищо сигурно, защото всеки преработва различно алкохола. Най-добре е да се прави контролен тест. Има такива устройства в някои кръчми, а някои шофьори си купуват и по-евтини варианти на дрегери (струват по 200-300 лева), за да се проверяват и да изчакват, докато нивото на алкохол падне. Има и по-евтини тестове за еднократна употреба, не се знае кой колко е сигурен.   Роля играе и   Според възможностите на организма (специфично е за всеки) такова количество алкохол може да спадне в кръвта под 0,5 промила след час-два.  Но всякакви други количества – две малки ракии, две бири, две чаши вино, са гарантирано нарушение на закона с минаване на границата от 0,5 промила. В такъв случай шофьорът трябва да си знае възможностите на организма, да изчака 3-4 часа преди да седне зад волана, и задължително да пие много течности. И пак не е гаранция.  При повече от две чаши бира или вино, ракия и др. няма никакви други варианти, освен прибиране с такси.  Най-големият проблем е, че повечето хора като изпият 1-2 малки, губят чувство за мярка, чувство за риск и опасност. Две малки, че и три, им се струват безопасно количество и те, с притъпено чувство за оценка на възможностите си, сядат зад волана.     Дрегерът на пътните полицаи е с холограмни лепенки, които са знак за редовна проверка на уреда. Ако липсват такива, шофьорът може да поиска идентификационния номер на дрегера и да поиска документ, че е редовен и е минал на обичайния тест.  Шофьорът има право да получи нов накрайник за дрегера, дори има право сам да си го сложи на уреда. Митове са, че показанията могат да се повлияят от поставяне на медна пластина или монета в устата и др. подобни. Единствено може да има краткотраен ефект да намали леко показанията многократно дълбоко вдишване и издишване преди пробата, но полицаите ще го забележат.  Ако не е съгласен с показанията на дрегера, шофьорът може да поиска да отиде на кръвна проба. Полицаите му издават документ, че трябва да се яви до 45 минути в определена болница в града. Ако е извън населено място – до 120 минути, но полицаят определя според отдалечеността. В тези минути има възможност шофьорът да изпие литър кола, вода, да диша дълбоко, да изкара каквото може през дробовете си и така да намали концентрацията. При концентрация над 1,2 промила обаче шофьорът е придружен до болницата от полицаи.  Има специална наредба как се взима кръвната проба. В нея е указано, че се оставя една епруветка като контролна проба, а мястото на убождането се дезинфекцира с кислородна вода или друг дезинфекционен разтвор, но не и спирт. Попълва се специален протокол, в който шофьорът може да каже какви медикаменти е взимал преди това, дали има някакви заболявания.  Например диабетиците могат да покажат по-висока концентрация на алкохол при проверка с дрегер. Само кръвна проба е сигурна за тях. По-високи показания може да има и ако шофьорът не е ял дълго време (или е хапнал малко) и има ниска кръвна захар.   Според телевизия CBC News доказан световен рекорд по алкохолно съдържание в кръвта се държи от 67-годишен българин, заловен в Канада през 2004 г. с 9,14 промила алкохол в кръвта. Българинът е спрян от местната полиция след като предизвикал лека катастрофа. След като тестът с дрегер показал рекордната стойност, мъжът бил закаран в болница, където са му направени още 5 кръвни теста, които показали тази стойност. Според лекарите съдържание на алкохол в кръвта над 5 промила е смъртоносна концентрация. Има и други случаи с висока концентрация, например в Полша е заловен шофьор с 13 промила, но случаят е недоказан. Българският рекорд се цитира като доказан.  В България 55-годишен мъж от Панагюрище е заловен през 2016 г. с 5,07 промила алкохол в кръвта, което се сочи като местен рекорд. Цитират се още два рекорда на 25-годишен от врачанско село с 6,09 промила и младеж от село край Батак, с рекордните 8,15 промила, но случаите не се доказани. Все пак данните от изправен дрегер, в сравнение с кръвно изследване, не дават големи разлики.", "date": "2017.12.29", "title": "Може ли шофьор да пие алкохол и да кара? И до колко?"}
{"url": "http://www.classa.bg/%D1%81%D0%B2%D1%8F%D1%82/item/376816-%D1%80%D0%B5%D1%86%D0%B8%D0%BF%D1%80%D0%BE%D1%87%D0%BD%D0%B0-%D0%BC%D1%8F%D1%80%D0%BA%D0%B0-%D1%80%D1%83%D1%81%D0%B8%D1%8F-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0-%D0%B7%D0%B0-%D1%81%D0%B0%D1%89-%D1%87%D0%B0%D1%81%D1%82-%D0%BE%D1%82-%D1%81%D0%B2%D0%BE%D0%B5%D1%82%D0%BE-%D0%B2%D1%8A%D0%B7%D0%B4%D1%83%D1%88%D0%BD%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE", "text": "Решението на Русия да въведе от 1 януари ограничения за Съединените щати в рамките на Договора за Открито небе, е в отговор на подобни действия във Вашингтон, съобщава директорът за Северна Америка на Министерството на външните работи на Русия, Георги Борисенко. \"Това е реципрочна мярка\", обясни руският дипломат. По-рано военен дипломатически източник каза, че Русия ще ограничи броя на летищата, които могат да бъдат използвани от американските наблюдателски самолети, работещи по гореспоменатото споразумение. Публикация през септември във вестник The Wall Street Journal съобщи, че американските власти са готови да обявят налагането на ограничения за полети на руски военни самолети над Съединените щати съгласно Договора за открито небе. По-специално, става дума за налагане на ограничения върху полетите над Аляска и Хавай. Според вестника, ограниченията за полети над територията на Съединените щати от своя страна, са отговор на американските власти на руската забрана за полети над Калининград, руския анклав в Европа. Подписан през 1992 г. в Хелзинки, Договорът за Открито небе позволява военни наблюдатели да следят и да правят снимки на движенията на войски и кораби и да наблюдават ситуацията на военни бази на армията или флота в голяма площ от канадския град от Ванкувър до руското пристанище Владивосток, в Далечния изток на Русия. Договорът бе подписан от 34 държави, включително от Русия.", "date": "2017.12.29", "title": "\"Реципрочна мярка\": Русия ограничава за САЩ част от своето въздушно пространство"}
{"url": "http://www.classa.bg/%D1%81%D0%B2%D1%8F%D1%82/item/376817-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D1%80%D1%83%D1%81%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B2%D1%8A%D0%B7%D0%BF%D0%B8%D1%80%D0%B0%D1%89-%D1%84%D0%B0%D0%BA%D1%82%D0%BE%D1%80", "text": "Състоянието, в което ще бъдат руските въоръжени сили в 2035 г. ще зависи до голяма степен от това, колко успешно Москва ще проведе прехода на проекти от времето на Съветския съюз, към тези от съвременна Русия, пише журналистът Дейв Маджумдар в най-новата си статия за списание The National Interest. Сред тези нови проекти, Маджумдар подчертава противоракетната система S-500, противокорабните свръхзвукови ракети Цирконий, свръхмодерния стратегически бомбардировач ПАК-ДА, както и двигателите за изтребител-бомбардировача от пето поколение ПАК-ФА. Освен това е вероятно в бъдеще Русия да обърне повече внимание на оръжията за далечни разстояния, твърди журналистът. В тази връзка, Майкъл Кофман, експерт по руски военни въпроси и член на Центъра за Военноморски Анализ (САЩ), заяви, че Москва \"работи по възпиране чрез наказание\" и подчерта, че оръжията с далечен обсег са предназначени за същата цел, т.е. да имат способността да \"контраатакуват и атакуват с конвенционални и неядрени оръжия\". Маджумдар също подчертава, че Русия разработва безпилотни самолети и други безпилотни системи и бързо напредва в областта на роботиката. В този смисъл, той вярва, че Москва го прави \"по напълно различен начин от военните на Запад, тъй като руснаците обръщат повече внимание на евтини и еднократни безпилотни самолети, които могат да се използват като средство за разузнаване и насочване на тежката артилерия.\" В допълнение, авторът на статията посочва, че Томас Малмьоф, експерт от шведската Агенция за изследвания на отбраната, е заявил, че Москва инвестира сериозно в средства за електронна война и не изключва, че Русия ще бъде \"равностоен противник на Съединените щати\". В заключение на текста, Дейв Маджумдар заявява, че руснаците \"вече не зависят от ядрените оръжия, като единствено средство за възпиране\".", "date": "2017.12.29", "title": "\"Ядрените оръжия за Русия вече не са единственият възпиращ фактор\""}
{"url": "http://www.classa.bg/%D1%81%D0%B2%D1%8F%D1%82/item/376810-%D1%82%D0%B0%D0%B7%D0%B8-%D0%BB%D1%83%D0%B4%D0%B0,-%D0%BB%D1%83%D0%B4%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "            Нека започнем с нещо, което в момента занимава мнозина, макар малцина да са я виждали: съществуващата само в изчислителните машини виртуална валута биткойн. Човек не може да я сложи в кожения си портфейл, а само да я вложи в дигаталното портмоне на своя смартфон.  Та този биткойн, както и другите криптовалути, често намираха място сред водещите новини през отминаващата година, след като ту поскъпваха рекордно, ту стойността им се сриваше стремглаво с по няколко хиляди долара отведнъж. Така виртуалните валути се превърнаха в символ за тази луда, луда световна икономика през 2017 година.     Също както и борсите по света. Курсовете на акциите в Германия достигнаха неподозирани висини. Американският \"Дау Джонс\" постави цели 70 нови рекорда, както съобщи гордо в Туитър Доналд Тръмп. Навсякъде по света икономиката бележи бум, а прогнозите също и за 2018 година са оптимистични.   Също и тези на икономистите от Дойче банк, които очакват световната икономика през 2018 г. да нарасне с 3,8 процента. Подобни прогнози правят и други експерти. Важното в случая е това, че за първи път от едно десетилетие насам (от началото на световната финансова криза) всички световни региони бележат стопански ръст синхронно. Германия е икономическият двигател в Европа. Какво тогава може да се обърка?   Нека се върнем малко назад - непосредствено преди избухването на финансовата криза. В началото на новото хилядолетие, благодарение на строгите икономии, Германия отново се превърна от \"болника на Европа\" в първенец. И всички експерти бяха единодушни, че това ще продължи дълги години, стига да не се появи някакъв външен риск. И той не закъсня - шокът дойде с фалита Лемън Брадърс. Останалото е известно: през 2009 години настъпи голямата рецесия, а стопанският ръст отбеляза спад до минус 5 процента.   Разбира се, че това може да се повтори. Възможно е чрез регулирането банките да са станали донякъде по-стабилни. Но има достатъчно други рискове.   Нека започнем със Северна Корея: никой не знае как ще завърши вербалната война между \"малкия бомбаджия\" и \"безумеца в Белия дом\". И дали някой от двамата няма да си изпусне нервите.   В Средния изток също отново става нещо, което е в състояние да повлече надолу световната икономика.   И преди фалита на Леман Брадърс нищо не предвещаваше, че идва финансов апокалипсис   И понеже стана дума за Тръмп: неговата данъчна реформа е в състояние да деформира високочувствителната структура на световната търговия. От една страна е добре, че Тръмп иска да засили икономиката на своята страна - стига всичко да се развие така, както са го намислили неговите стратези.   Тоест, да бъде намален наполовина дефицитът по текущата сметка. Или казано другояче - да бъде постигнат баланс между вноса и износа. Освен това концерни като Епъл, например, с изключително успешна стратегия за избягване на данъци ще трябва да плащат данък печалба в американския бюджет. Доналд Тръмп като стожер на данъчната справедливост?! Трудно е да го повярваме.   Икономическият бум в Германия, който се наблюдава отскоро, носи опасността от прегряване на икономиката. Защото всеки бум съдържа в себе си и зародиша на криза. Който дава пълна газ, започва да губи усещането си за лоши времена: в Германия няма достатъчно квалифицирани специалисти, а където все пак такива съществуват, фирмите не искат да назначават масово хора, които в случай на криза после трябва да уволняват.   От друга страна много фирми вече нямат капацитет да изпълняват всички поръчки. Това означава повишен риск от скок на цените, от намаляващо търсене и спад на инвестициите. И още нещо: какво би станало, ако се стигне до нерегулиран Брекзит, тоест ако настъпи разрив между Великобритания и ЕС, например без митнически съюз? Особено след като знаем колко силно обвързани са британската и европейските икономики. Излиза, че изгледите не са никак розови.   Хенрик Бьоме   Ако това не е достатъчно да ни покаже, че 2018 година ще бъде една интересна година, нека хвърлим един поглед към Берлин: трудното съставяне на ново правителство засега не успява да изкара от релси (все още) стабилната германска икономика. Осемте години, през които управлява сегашната широка коалиция, не нанесоха големи вреди на фирмите. Ако обаче се стигне до правителство от ХДС/ХСС, толерирано от социалдемократите, това може да ни излезе много скъпо. Ще дам само един пример: социалдемократите и ХСС искат да харчат по 10 милиарда евро за пенсии - годишно!   Най-голямата опасност обаче се крие в неспособността за реформи на една нова широка коалиция. През последните няколко години тази правителствена формация се отдалечи от пътя на реформите. Сега съществува опасност от застой, който ще навреди на страната в дългосрочна перспектива.   Моментният икономически бум замъглява погледа върху действителността. Затова има достатъчно причини да гледаме с известна загриженост към настъпващата нова година.", "date": "2017.12.29", "title": "Тази луда, луда икономика"}
{"url": "http://www.classa.bg/%D1%81%D0%B2%D1%8F%D1%82/item/376811-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%BE%D1%82%D1%86%D0%B5%D0%BF%D0%B8-%D0%BE%D1%82-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "            Идеята не е нова: много каталунци от средиземноморското крайбрежие от години не искат да принадлежат към останалата част от Каталуния. Те наричат своята област \"Табарния\", а тя обхваща градовете Барселона и Тарагона, както и граничещите територии. Какво е особеното в случая? В тази област поддръжниците на независимостта на Каталуния са малцинство. На местните избори миналата седмица голямото мнозинство гласува за партиите, които са против отцепването на Каталуния от Испания.     След изборите възникнала идеята за онлайн-петиция. Целта е \"Табарния\" да бъде обявена за отделен испански регион, който няма нищо общо с каталунските региони, в които сепаратистите са силни.     Според директора на консервативния вестник \"La Razón\" Франсиско Маруенда, петицията е \"една много изобретателна идея\". \"Това проваля още малко процеса за независимостта. Защото изборите показаха, че има две Каталунии. Едната Каталуния е отворена към света, проевропейска, напредничава и иска да остане част от Испания. А другата Каталуния, която представлява господин Пучдемон, е назадничава\", казва Маруенда.   Според инициаторите на кампанията, \"Табарния\" не принадлежи към Каталуния поради ред причини. Анкетите например сочат, че там почти всички жители говорят испански, а не каталунски. В сайта на кампанията пише, че \"Табарния\" е \"регион, който се различава в много отношения от Каталуния, въпреки че е част от тази област\". Същевременно инициаторите на кампанията подбират същите думи като поддръжниците на независимостта. Те постоянно твърдят, че съществуват съществени различия между Испания и Каталуния.   Каталунският депутат от либералната партия \"Граждани\" Карлос Карисоса съзира и други паралели в кампанията \"Табарния\". \"Инициаторите на кампанията казват, че хората в \"Табарния\" са гневни, защото Каталуния ограбва областта. Защото тази зона е най-богатата и храни и другите области\", казва той. Карлос Карисоса не е на страната на поддръжниците на \"Табарния\". \"Но кампанията сякаш кара сепаратистите да се погледнат в огледалото и им казва, ча са абсолютно безразсъдни\", добавя той.   Председателят на партията \"Граждани\" Алберт Ривера междувременно публикува следния пост в Туитър: \"Ако националистите претендират за несъществуващото право на отцепване, тогава всеки може да претендира за него. Аз обаче предпочитам единството\". Според социалистите пък, единствената цел на кампанията е да покаже слабостите на движението за независимост - поне това заяви един от говорителите на партията.   Впрочем, инициаторите на кампанията \"Табарния\" искат да създадат и собствени знамена. На тях трябвало да се виждат елементи както от флага на Барселона, така и този на Тарагона. В сайта на кампанията се казва, че новото знаме трябвало да се вее по всички балкони на въпросния регион.   Ако онлайн-петицията събере шест милиона подписа, инициаторите искат да тръгнат по път, който силно напомня на движението за независимост на Каталуния. Те възнамеряват да организират референдум за отделянето на \"Табарния\" от Каталуния. Всъщност цифрата от 6 милиона поддръжници е доста пресилена. Защото цяла Каталуния има население от 7,5 милиона души.", "date": "2017.12.29", "title": "Барселона иска да се отцепи от Каталуния?"}
{"url": "http://www.classa.bg/%D1%81%D0%B2%D1%8F%D1%82/item/376812-%D1%82%D0%B5%D0%B7%D0%B8-%D0%B6%D0%B5%D0%BD%D0%B8-%D1%81%D0%B0-%D0%BC%D0%BD%D0%BE%D0%B3%D0%BE-%D0%BE%D0%BF%D0%B0%D1%81%D0%BD%D0%B8", "text": "            Службата за защита на конституцията (германското контраразузнаване) в провинция Северен Рейн-Вестфалия следи мрежа от десетки ислямистки жени. На салафитската сцена в Германия те заемат местата на задържаните от властите мъже-салафити за радикална дейност, заявява шефът на службата Буркхард Фрайер за ФАЦ. \"В Северен Рейн-Вестфалия държим под око една мрежа от около 40 жени\", казва той.   Тази мрежа предлага пълна салафитска програма - от възпитанието на децата, през готвенето и интерпертацията на религиозните предписания, та чак до насаждането на омраза срещу \"неверниците\". Фрайер добавя, че тези салафитки водят агресивна реклама в интернет:   \"Установихме, че тези жени са нещо като идеолози на салафизма. Разбирай: активни са в създаването на послания\", казва той.   По данни от контраразузнаването, жените-салафитки индоктринират своите деца още от малки. \"По този начин салафизмът се превръща в дело на семейството. Възниква нещо, което много трудно може да бъде премахнато, а именно салафитски слоеве в обществото\", казва още Фрайер и допълва, че не всеки салафит обаче е терорист. \"Но всеки един джихадист-терорист през последните години в Европа идва от салафитската сцена\". Междувременно салафизмът се е превърнал в нещо като германски \"вътрешен екстремизъм\".   Позовавайки се на информации от тайните служби, агенция ДПА съобщава, че силите за сигурност в Германия са класифицирали десетки жени и младежи като потенциална заплаха. Всеки един от тях би могъл да бъде и потенциален атентатор.   Салафизмът е ретроградно, ултраконсервативно сунитско течение в исляма. Неговите последователи се позовават изключително на Корана и отхвърлят всякаква форма на модернизация. Целта на салафитите е преустройството на държавата, правния ред и обществото по техните правила.", "date": "2017.12.29", "title": "Тези жени са много опасни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376813-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D0%BE%D1%81%D0%BB%D1%83%D1%88%D0%BD%D0%B0-%D1%81%D0%BE%D1%84%D0%B8%D1%8F,-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D1%80%D0%BE%D0%BC%D0%B8", "text": "            Към България ЕС не се отнася така строго, както към Полша и Унгария – това е един от най-честите изводи в публикации за предстоящото българско европредседателство. Други общи теми са бежанците и малцинствата в България. От няколко статии в немскоезични медии подбрахме коментарни пасажи.   Във виенския „Дер Щандард\" добрият познавач на България Маркус Бернат между другото пише:     „Картината е сложна. След цели 11 години наблюдение и проверка (тоест, откакто членува в ЕС), България така и не успява да изпълни европейските стандарти за независимост на съдебната система и за борба срещу корупцията и организираната престъпност. През повече от половината от този период управлява сегашният премиер Бойко Борисов, чиято партия принадлежи към Европейската народна партия (ЕНП).    Борисов е много удобен за германската канцлерка, а оттук – и за Европейската комисия, обяснява 43-годишният Христо Иванов, който навремето беше министър на правосъдието от квотата на Реформаторския блок, коалиционен партньор на Борисов в периода 2014-2016 година. Борисов, якият и отворен българин, не нарушава правилата и на пръв поглед няма собствено мнение.   А това особено се цени във времената на Брекзит, Виктор Орбан и Ярослав Качински. „Когато в Брюксел са обсъжда определена тема и германците имат ясна позиция, тогава ние гласуваме с германците\", казва Иванов. „А иначе – както препоръча Комисията. Няма собствена българска позиция.\"   За Ангела Меркел това е удобно. По този начин обаче както Берлин, така и Брюксел носят част от отговорността за оцеляването на корупцията и мафията в България, оплаква се Иванов: „Те си затварят очите за тези явления\". Към това се добавя и съвсем оскъдната информация за България в германските медии – за разлика от публикациите за Полша или за Унгария, казва Иванов: В Берлин България изобщо не съществува като политическа тема\", четем още в статията на Маркус Бернат.   В края ѝ авторът пише: „Бойко Борисов вече управлява не с Реформаторите, които пропаднаха на парламентарните избори през пролетта, а с дясно ориентираните националисти. Те са дружески настроени към Русия – също както социалистите и бизнесменската партия на турското малцинство.    Търпимостта, която Германия и ЕС практикуват по отношение на България, всъщност подсилва и проруските тенденции в политиката и в икономиката, казва Иванов. България не бива да се превръща в Троянски кон на руснаците в Европа, често повтаряше предишният президент Росен Плевнелиев. Но това вече отдавна е факт, казва Христо Иванов. „Всяка поверителна информация, която пристига в София, само след три часа се оказва на писалището на Путин.\"     На сегашния коалиционен партньор на ГЕРБ, „Обединените патриоти\" специално внимание отделя и друг компетентен експерт по българската тема – германският политолог Михаел Хайн. В лявото издание „Джангъл Уърлд\" той пише:   „Българското европредседателство ще се съсредоточи най-вече върху ограничителната бежанска политика, по-силната охрана на външните граници на ЕС и ефикасното направляване на бежанските потоци. Тези цели произтичат не само от географското положение на България, която се намира на един от най-важните бежански маршрути. Те най-вече отразяват враждебната политика към бежанците, която правителството следва вече от години.\"   \"Българското европредседателство ще се съсредоточи най-вече върху ограничителната бежанска политика и по-силната охрана на външните граници на ЕС\"   Авторът припомня, че важна роля в тази политика играят и „Обединените патриоти\". За техните лидери той между другото отбелязва: „Симеонов често привлича вниманието с расистки изказвания и с провокации, особено срещу ромите. (...) Министърът на отбраната Каракачанов в миналото многократно се изявяваше като националист и противник на НАТО. Той освен това се застъпва за „ново обединяване\" на България с Република Македония, защото – подобно на много други български националисти – смята славянското население в Македония за част от българската нация. (...) Както Симеонов, така и Каракачанов се застъпват за още по-строга политика срещу бежанците. (...) Заради влошеното положение на малцинствата и бежанците, кандидатите за политическо убежище избягват България.\"   В края на статията си и Михаел Хайн обръща внимание на благоразположението, на което България се радва в Брюксел: „За разлика от отношението към Полша и Унгария, ЕС мълчи по въпроса за все по-национализиращата се българска политика. Очевидно е достатъчно, че Борисов и министрите от неговата партия ще се погрижат за безпроблемно и безскандално протичане на европредседателството.\"     Католическата осведомителна агенция КНА обръща специално внимание на българските роми, които – според автора на един репортаж от София – може би дори завиждат на бежанците. В репортажа думата взимат младата българска ромка Наташа, майка на пет деца от квартал „Надежда\", и германският йезуит Маркус Инама който цитира мнението, че българските роми понякога живеят по-зле от бедните индийци в Делхи или Мумбай. Ето няколко пасажа и от тази статия:   „България още дълго и интензивно ще трябва да се занимава с около десетте процента роми в страната, макар че в момента за това се говори единствено под сурдинка. Експертите очакват, че само след няколко години 50 процента от всички млади българи ще бъдат от ромски произход. Първо, защото те раждат повече деца; и второ, защото много млади и по-добре образовани българи напускат родината си с надеждата да намерят щастието си другаде. (...)   Българските роми понякога живеят по-зле от бедните индийци в Делхи или Мумбай   А какво прави политиката? На една среща в Социалното министерство край масата са се разположили цели седмина „експерти\". Всички говорят уклончиво, заобикалят темата и избягват ясните отговори, когато става дума за недоимъка на ромите и за възможностите да им се помогне. „Типично е\", казва отец Маркус, „защото всеки политик, който би защитил ромите, на следващите избори веднага ще получи по-малко гласове.\"   Страничните ефекти на тази политика „Не виждам – не чувам – не говоря\" са опустошителни, смятат политическите наблюдатели. Защото вместо да се подхванат истинските проблеми, непрекъснато се търсят все нови и нови изкупителни жертви, както показва и реакцията на Наташа: „Дано бежанците скоро се махнат. Носят само болести и допълнително влошават нашето положение.\"   Според отец Маркус обаче, „в страната почти няма бежанци, а пък малцината, които са тук, искат да се махнат от България колкото е възможно по-бързо.\" Но когато си принуден да ходиш до външна тоалетна с клекало или пък не можеш да си позволиш спешна операция, тогава можеш и да станеш „завистлив заради бежанските приюти с тоалетни и с медицинско обслужване\", обяснява социалната работничка Гюрова.   Естествено, има надежда и за положителен ефект от предстоящата половин година, когато България ще е на показ в Европа. За мнозина обаче надделява скептицизмът – заради бедността, заради напускащите и заради все по-ширещата се корупция.\"", "date": "2017.12.29", "title": "Европредседателството: послушна София, бежанци и роми"}
{"url": "http://www.classa.bg/%D1%81%D0%B2%D1%8F%D1%82/item/376809-%D0%B5%D1%82%D0%BE-%D0%BE%D1%82%D0%BA%D1%8A%D0%B4%D0%B5-%D1%89%D0%B5-%D0%BC%D0%B8%D0%BD%D0%B0%D0%B2%D0%B0-%D0%BD%D0%BE%D0%B2%D0%B8%D1%8F%D1%82-%D0%BF%D1%8A%D1%82-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0", "text": "            Говорим ли за икономика, китайското правителство мисли и действа бързо. Включително по отношение на износа. Повечето стоки стигат до Европа по море. Пекин обаче търси алтернативи - за транспорт по суша. Преди четири години китайският президент Си Цзинпин обяви, че страната му ще започне изграждането на нов \"Път на коприната\" (One Belt, one Road - \"Един пояс, един път\").     Става въпрос за различни транспортни коридори от Китай към Запада: през Русия и Беларус, през Централна Азия, Азербайджан, Грузия и Турция или през Пакистан до Индийския океан, а оттам - по море. Пекин открива за себе си нови коридори. И ще може да избере най-изгодните, като се възползва от противоречията между страните по протежение на новия \"Път на коприната\".     Но пътят дотам е още дълъг. Първо ще трябва да се инвестира в района - поне така обеща на среща с 16 свои колеги от Източна Централна и Югоизточна Европа китайският премиер Ли Къцян. Разбирай: Китай ще направи инвестиции в техните инфраструктури. Дори назова конкретна цифра: три милиарда долара предвиждал Пекин за тези инвестиции - пари, от които тези страни спешно се нуждаят. Още повече, че някои от балканските държави се чувстват забравени от ЕС. Вярно е, че по-тесните икономически отношения с Китай не са алтернатива на ЕС, но все пак са добре дошли.   \"Един пояс, един път\" - новият \"Път на коприната\"   В цялата тази схема на Грузия се пада да играе ключова роля - на транспортен възел за китайските продукти. Но не само заради централното географско положение на тази страна, а и защото, според Световната банка, Грузия вече предлага отлични рамкови условия на чуждите инвеститори: малко бюрокрация, функциониращи институции, липсваща корупция, постоянен растеж. През юни 2014 г. Тбилиси подписа споразумение за асоцииране с ЕС, а от май 2017 Грузия има договор за свободна търговия с Китай. Това, което я отличава от другите страни в региона, е че Грузия поддържа тесни търговски връзки и с Китай, и с Европейския съюз.   Пекин дава милиони, за да обвърже по-тясно Тбилиси. Групата Хуалинг е най-големият отделен инвеститор в Грузия. В предградие на грузинската столица се изгражда специална икономическа зона с хотели, най-големия търговски център в Кавказ, увеселителен парк, многоетажни жилищни сгради и улици. Китай инвестира в строителството и на други грузински градове.   От стратегическо значение за Китай е придобиването и разширяването на черноморското пристанище в град Поти, където един ден ще могат да акостират и по-големи кораби. Междувременно Грузия вече е третият най-важен търговски партньор на Китай.     Пристанище Поти на Черно море ще бъде разширено   Не е само Китай обаче - други страни също проявяват интерес към региона. Германски фирми, като \"Кнауф\" и \"Хайделберг Цемент\", правят добър бизнес в кавказката страна и назначават все повече сътрудници. Оливер Регнер от Сдружението на германската икономика (DWV) хвали страната за това, че предлага добри условия за стопанска дейност.   Инвестиции идват и от съседна Турция, Иран и дори от Русия. Отношенията на Грузия със северната ѝ съседка обаче са обтегнати от 2008 година насам. Тогавашният грузински президент Михаил Саакашвили се беше опитал с военна сила да постави под свой контрол отцепническия регион Южна Осетия. Само че не успя да спре руската интервенция. Оттогава отношенията между двете съседни страни са обтегнати.   Москва не може да прости на грузинското правителство това, че страната се ориентира повече към Запада. Руснаците се чувстват \"предадени\" от традиционния си съюзник Грузия. Грузинците и до ден-днешен трудно получават входна виза за Русия, докато руските граждани пътуват безпрепятствено до Грузия. Правителството в Тбилиси следва уверено прозападния си курс, но проявява прагматизъм в отношенията с Русия. Особено пък когато става дума за руски инвестиции в Грузия.", "date": "2017.12.29", "title": "Ето откъде ще минава новият \"Път на коприната\""}
{"url": "http://www.classa.bg/%D1%81%D0%B2%D1%8F%D1%82/item/376802-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0-%D1%81%D0%B0-%D0%B7%D0%B0%D0%B1%D0%BE%D0%B3%D0%B0%D1%82%D0%B5%D0%BB%D0%B8-%D1%81-%D0%BF%D0%BE%D1%87%D1%82%D0%B8-1-%D1%82%D1%80%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0-%D0%BF%D1%80%D0%B5%D0%B7-2017-%D0%B0", "text": "Първо място заема  . Неговото състояние възлиза на 99,6 милиарда долара.     Така Безос измести от първото място  , чието богатство се е увеличило с близо 9 милиарда за една година и в момента е 91,3 милиарда долара.    ", "date": "2017.12.29", "title": "Милиардерите по света са забогатели с почти 1 трилион долара през 2017-а"}
{"url": "http://www.classa.bg/%D1%81%D0%B2%D1%8F%D1%82/item/376803-%D1%80%D1%83%D1%81%D0%BA%D0%B8-%D1%82%D1%80%D0%BE%D0%BB%D0%BE%D0%B2%D0%B5-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D1%85%D0%B0-%D1%81-%E2%80%9C%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%81%D1%82%E2%80%9D", "text": "  Изданието преразказва неговото съдържание. То е съвсем банално: след като Виктор Янукович напуснал Украйна през февруари 2014 г., руското военно разузнаване създало мрежа от „множество“ фалшиви профили в социалните мрежи. Тези профили трябвало да представляват „обикновени хора от цяла Украйна“, уж разочаровани от Евромайдана.     Вестникът твърди, че за провеждането на дезинформационната операция били подбрани 30 украински групи в социалните мрежи и 25 англоезични издания.   Освен разочарование от „революцията на достойнството“, фалшивите профили трябвало да дискредитират „участниците в протестите“, приписвайки им необосновани нацистки връзки.   дори цитира откъс от секретния доклад: „Използвайки наши профили във фейсбук, ние публикувахме коментари, информиращи населението на Кримския полуостров за опасността от нацистки организации“.   Изданието дори описва методиката, по която уж трябвало да работят тези профили, като твърди, че имало специално указание на руските военни разведки –  при създаването на акаунтите да не се използват собствени, а чужди снимки.   Да, да, точно така. Да не се използват собствени снимки.   Колкото и да не е за вярване, но едно от най-влиятелните и авторитетни световни издания публикува всичко това съвсем сериозно.   Впрочем в статията никъде не се споменава правилното наименование или абревиатура на руското военно разузнаване: Главно управление на Генералния щаб на Въоръжените сили на Руската Федерация – ГУ ГШ ВС РФ. В загадъчния документ, с който разполага редакцията, фигурира широко известната, но отдавна неактуална абревиатура ГРУ, което, несъмнено, прави още по-анекдотична ситуацията.   Въпросната публикация ни кара за кой ли път да си зададем въпроса: Какво е това? И въобще какво става със западните медии?   Разбира се, може да предположим, че „Вашингтон пост“ просто е решил да продължи  антируската си линия и сам е съчинил този неправдоподобен фейк, съшит с бели конци.   Но е възможно също така нещата да са много по-сложни.   Да допуснем, че изданието наистина е получило някакъв документ, пробутан му като „секретен доклад на ГРУ“, приело го е за чиста монета и е написало статия въз основа на получената информация.   Изглежда напълно вероятно, като се има предвид централната сюжетна тема. Украинските събития с тригодишна давност отдавна изпаднаха от актуалния политически дневен ред на САЩ. Ако американските журналисти (или спецслужби) са решили да предизвикат нова антируска информационна вълна, навярно щяха да изберат нещо по-свежо и актуално.   Да не говорим, че темата за фашистите на Майдана към днешна дата звучи откровено издевателски за Запада. Преди три години предупрежденията на Москва за надигащите се националистически, антисемитски и ксенофобски настроения сред „бойната“ част на Майдана предизвикваха насмешка от страна на Запада и обвинения по адрес на Кремъл в разпространяването на клевети срещу стремящия се към свобода и демокрация народ на Украйна.   Оттогава правотата на Русия стана толкова очевидна, че за растящата опасност от националистически и неонацистки настроения в Украйна пишат дори най-големите западни мейнстрийм медии. Последната публикация на „Вашингтон пост“ фактически напомня, че Москва говореше за тази опасност от самото начало.   Всичко това ни кара да мислим, че зад публикацията на „Вашингтон пост“ не стоят никакви американски журналисти и спецслужби, поддържащи антируската истерия, а руски тролове – майтапчии. Като пранкерите Лексус и Вован, например, които редовно се гаврят с високопоставени фигури от цял свят, а една от последните им жертви стана постоянната представителка на САЩ в ООН Ники Хейли.   Създава се впечатлението, че някой нарочно си е поставил за цел да срине до основи професионализма на западните медии ( а и на държавните институции), като им пробутва най-фантастични и абсурдни небивалици и ги кара да вярват в крайно недостоверни партенки.   Но май е по-добре да спрем дотук с подобни мисли. Иначе току-виж американските медии вземат че влязат в Уикипедия и прочетат, че в ГУ ГШ ВС РФ съществува, по неофициални данни, Управление 12-бис, уж занимаващо се с информационни войни, и току-виж наистина повярвали, че за фейк-скандалите в западните медии действително са виновни руските спецслужби с три и повече буквени абревиатури.  ", "date": "2017.12.29", "title": "Руски тролове се подиграха с “Вашингтон пост”"}
{"url": "http://www.classa.bg/%D1%81%D0%B2%D1%8F%D1%82/item/376804-%D0%BF%D1%80%D0%B5%D0%B7-2018-%D0%B3-%D0%BF%D1%83%D1%82%D0%B8%D0%BD-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%87-%D0%BD%D0%B0-%D1%81%D1%82%D1%80%D0%B0%D1%85", "text": "След преизбирането си Путин няма да отстъпи. Превърнал се в ключов “продавач на страх” в света, той няма да отстъпи тази роля нито на Ислямска държава, нито на КНДР, е уверен политоголът Иван Преображенски.   * * *   Според източния календар наближаващата 2018 ще бъде година на кучето, традиционно свързвано с вярност. Без съмнение и Русия тази година ще остане вярна на избрания през 2014 г. курс към конфронтация. Възможностите й впрочем се топят, съответно противопоставянето със Запада може да добива различни форми.   През 2018 г. Русия няма да тръгне към “нормализиране” на отношенията със САЩ и със Запада като цяло. Дори ако Владимир Путин пожелае да постъпи така, в момента просто е лишен от избор. Москва сама се вкара в задънена улица и може да се измъкне само с цената на сериозни отстъпки. Обаче гледа “да не се изложи”.   За да започне ремонт на отношенията, Кремъл трябва например да спре натиска върху Украйна или да имитира някакви преговори за Крим. Или поне “да обърне гръб” на сирийския диктатор Башар Асад. Доколкото идната година ще протече под знака на борба за обединяване на Сирия под някакво общо знаме.   Но Съветът на федерацията ратифицира вече споразумение за използване на морската база в Тартус, руснаците си запазват и летище Хмеймим. Ако се вярва на секретаря на руския Съвет за сигурност Николай Патрушев, хора от Русия две години са бранели териториалната цялост на Сирия. И днес Москва вижда в тази страна своя зона на влияние в Близкия изток, която смята не само да укрепва, но и да разширява.  ", "date": "2017.12.29", "title": "През 2018 г. Путин ще продължи да бъде \"продавач на страх\""}
{"url": "http://www.classa.bg/%D1%81%D0%B2%D1%8F%D1%82/item/376805-%D1%81%D0%BE%D1%80%D0%BE%D1%81-%D1%81%D0%B5-%D0%BF%D1%80%D0%B5%D0%B4%D0%B8%D1%81%D0%BB%D0%BE%D1%86%D0%B8%D1%80%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BF%D0%BE%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%80-%D0%B2%D1%8A%D0%BB%D1%82%D0%B0%D0%B2%D0%B0", "text": "            Въпреки, че различията между НПО-тата с нестопански цели са огромни: тези на Гейтс са ангажирани с реални хуманни дейности в Африка и в други нуждаещи се от помощ страни, докато ФОО се оприличават като твърд юмрук на лобисти, с които се финансира сектора с нестопански цели, толерират неинтегрируеми от векове общности, разпалват се революции, индуцира се износ на шатски ценности, манипулират се промени на правителства, корумпират се европейски депутати.   Според уебсайта  08.12.2017 г., през септември с.г. Сорос открил банкова сметка в УниКредит, Прага. През следващите месеци се очаквало масово прехвърляне на Соросови капитали от лондонското Сити в банки в чешката столица. Предполага се, че работодателят или спонсор и на рояци хипердемократично пре-настроени съотечественици е превеждал значителна част от имотните си активи от САЩ на Острова в НПО-та с нестопански цели, за да си спести плащания на данъци.   Инфо-източници на aeronet.сz не изключват опцията в близко време борсовият „играч-шампион”, инжектирал и личен капитал край Вълтава, да го използва за атака срещу чешката крона, щом или ако Прага бъде притисната от Брюксел да приеме за национална валута еврото. През 1992 г. нееднозначно оценяваният общественик и философ на глобалистичната финансова дейност игра ycпeшнo cpeщy паунда c 10 млрд. $, използвайки излизaнeтo на Обединеното кралство oт Eвpoпeйcĸия вaлyтeн мexaнизъм и спечели 1 млрд. $. Преди 15 месеца той пpeдyпpeди, чe щe нacтъпи „чepeн пeтъĸ” зa финaнcoвитe пaзapи, aĸo в Кралството глacyвaт зa излизaнe oт EС.    И паундът действително oтбeлязa нaй-гoлeмия cи cпaд след 31 гoдини. Изглежда, чe „демократ- благотворителят” търси oтнoвo тих пристан след Брекзита в стабилна държава-членка на Евросъюза, нечленка на еврозоната. Защото банковият надзор на Брюксел е извън дискрецията на Чешката република и на Чешката национална банка. Последната е под опеката на Лондон и на Bank of England, която е изцяло под контрола на един от двата най-добре известни банкерски родове в Щатите и в света. Както и митичните Соросови владения. По същите причини Сорос поддържал авоари на свои НПО в Лондон. Но и след брекзита той явно желае да остане в ЕС, където Великобритания губи влияние.   Евроконспиратори вещаят, че бягството на Соросови „инвестиции” в Централна Европа е част от координиран процес в подготовка за реализация на проекта за федерализиране на Eвpoпeйcĸия съюз. Реанимиран от Макрон и Меркел. За него напомни наскоро евробюрократизираният немски социалдемократ Мартин Шулц. А Сорос е клáсен футуролог – политикономист – прагматик, но с хаотична смесица от либерални и пролевичарски политически възгледи в главата. И с незаинтересовани достатъчно от бащините амбиции деца. Иначе ФОО не биха получили толкова много средства.   По-логични изглеждат предположения за дебаркиране на Соросовата финансова артилерия в Прага на фона на борбата за запазване на рожбата му  Central European University), Будапеща. В духа на затягане на правилата за НПО и ислямски бегълци Виктор Орбан прецени, че ЦЕУ има нечестно предимство пред унгарските ВУЗ-ове, защото дипломите му се признавали и в Унгария, и в САЩ.  И чрез изменения и допълнения в закона за висшето образование Будапеща пожела да премахне институтите, които не предлагат аналогична учебна програма в собствената си страна. Роденият в Будапеща като Дьорд Шорош възприе Орбан като идеологически противник. Последваха „удари под кръста” в швейцарската агенция СДА, “Бернер Цайтунг”, Дойче веле, че през 1989-90 г. Орбан финансирал учебния си престой в Оксфорд със стипендия от ФОО на легендарния хедж фондов мениджър.   В началото на политическата кариера на Вацлав Клаус Сорос го подкрепяше, през 1989-92 г. бях поне косвен свидетел. През 1991 г. възникна Соросовата рожба ЦЕУ с филиали в Прага и Будапеща. След съставянето на първото правителство на Клаус унгаро-щатският виртуоз по хедж фондовeте долови неговата национална отговорност. Възникнаха принципни идеологически различия и ”крепостта на либералната глобалистка мисъл в Прага” след 1996 г. бе закрита. След като Клаус бе бащата на ГДП, както Орбан на Фидес –2 дясноцентристки партии, но с явно нетолерантни към кредото на филантропа лидери: „изграждане на отворени общества и демокрация в региона”!?   С позоване на aeronet.cz чешки СМИ съобщиха, че през септември с.г. в същата банка в Прага открил сметка идеологическият съмишленик „княз” Карел Шварценберг (80 г.), високо каратен австро-чешки аристократ и мултимилионер (408-кратен, главно в недвижими имоти, земи и гори), създател на дясно-центристката партия „Топ-09”. На 25-26.01.2013 г. на втория кръг на изборите именно той загуби от сегашния социал-демократически ориентиран президент Милош Земан с 9,6% разлика.    А на12-13 януари 2018 г. е насрочен 1-ят кръг на новите избори (2-ят би бил на 26-27 с. м.) с участие на Земан и още 8 кандидати, без австро-чеха с швейцарско гражданство, екс-председател на Международния хелзинкски комитет за правата на човека (1984-90 г.). Дори и в НС са наясно, че парите обичат тишината, та банката, Сорос и князът чевръсто опровергаха информацията на aeronet.cz. Собственикът и главният редактор били неизвестни, като че ли на другите интернет медии са широко прокламирани ? Князът, обаче, когото познавам лично от 1990 г. и досега продължава да твърди публично, че „политиката му е хоби и не е встъпил в нея заради пари”.   Защо ли ми звучи познато? През 1990-92 г. той бе шеф на кабинета на президента В.Хавел, по-късно: в различни 2-3 политически партии, една от които 6 г. оглавяваше; 4 г. сенатор, депутат в Долната камара, над 5 г. външен министър, от които 3 и вицепремиер и под. За тези години роденият с името Кар/е/л Ян Непомук Йозеф Норберт Бедржих Антонин Вратислав Менас принц (княз на) Шварценберг/к/ –   , наследник на 300-годишния чешки благороднически клон на Шварценберговци, с приоритетно прилагане на австрийското законодателство успя да реституира оборотния за туризъм замък Орлик, още 5 замъци, доста стопански сгради и по-дребно недвижимо имущество, 4017 хектара гори (отделно са около Залцбург и Грац, в Бавария 80 ха + двореца в центъра на Виена, замък Мурау).   Идеята за преместване на ЦЕУ в Прага бе подкрепена от княза, от кандидат-президента акад. Иржи Драхош, но парадоксално за неизкушени в политическия поминък хора – и от тогавашния „де факто кандидат-премиер” Андрей Бабиш. Защото представите на двата тандема на съюзници Сорос-Шварценберг и Земан-Бабиш за чешката политика занапред са твърде различни.    Съсредоточаването на Соросов капитал в Прага крие капацитет за рязко укрепване на „гражданския   и за съществена метаморфоза на високата политика до няколко години, на медийното пространство, в т.ч. на електронните, печатни и интернетни социални източници на информация. Сорос е „голяма риба” и за Бабиш, особено ако борсовата акула с посредничество на княза и други симпатизанти успее да се внедри сред опозиционни на АНО политици и партии чрез мощния си финансов лост, корумпиране, укрепване на „еничарския сектор”. А ако се наложи, Сорос има богат опит във финансиране на цветни революции и майдани.   Циркулира кулоарна информация за създаване на банкови сметки от Сорос с подкрепа на Шварценберг, който не е забравил поражението през 2013 г., „за събиране на средства” в подкрепа на опонентите на Земан кандидат-президенти. Журналисти вече в прав текст зададоха конкретизирани въпроси в този смисъл на трима от тях. Г-н Бабиш е съветван от сега медиално в близко бъдеще да търси парламентарна подкрепа за промени в законодателството с оглед нестопанският сектор да бъде урегулиран така, че да не може да влияе сериозно върху политическите процеси в ЧР. Може би като в Русия? Прехвърлянето на „предприемачески” и финансови дейности в Прага от Сорос застрашавало самия Бабиш, като съюзник на Земан и неговото правителство.   В публикацията на aeronet.cz са приложени фотокопия на имуществени и властови обвързаности на ФОО и личните документи на Сорос и Шварценберг (дипломатически паспорт), в които са премахнати серийните им номера и лични цифрови идентификатори по съображения за сигурност.   Сред последните ми срещи с аристократичния братовчед на бившия ни премиер Симеон Сакскобургготски бе присъствието ми като посланик в Братислава на изява на фондация „Ян Лангош”, бивш дисидент, съратник на Вацлав Хавел, след 1989 г. с висока политическа кариера, загинал нелепо през 2006 г. На 3 или 4 декември 2007 г. фондацията за първи път връчи своя/та награда „за принос в борбата за отстояване на човешките права” на княза, тогава чешки министър на външните работи. В приветствията многократно му бе изказвана благодарност за честото приютяване в именията му в Австрия на дисиденти до 1989 г. Шварценберг се пошегува, че може би тези негови приятели са били очаровани от качествените червени вина в избите му. Бе споменато и че след седмица навършва 70-годишен юбилей.    Дали уморен от това, или от половин век по-младата си придружителка, може би и от похвалите, той се отпусна на стол на сцената. И друг път го бе правил, но щом го засекат журналисти реагираше с неизменна острота: „Když se kecají blbosti, tak spím“ = „Щом се плещят глупости, ще спя!”.Млада ораторка продължи с думите на признателност, повтаряйки „Х-пъти” името му, докато веднъж не сгреши, наричайки го Шварценегер.    Избухна смях. Князът отвори очи с думите: “Ех, защо не съм с 20-30 години по-млад, като Шварценегер!”. След връчването на наградата пристъпих към Шварценберг с чаша вино.“Окуражих” го в негов стил: “Княже, наскоро четох, че губернаторът на Калифорния Шварценегер е роден през 1947 г., т.е. е 60-годишен.    Ако допуснем, че споменавания Ви юбилей е истина, имате само 10 години възрастова разлика! И просто сме гледали стари филми”. Князът се оживи с благодарственото: “Наздраве!”. Видяхме се и със съветник на Хавел от времето на княза, като шеф на кабинет. Съветникът си спомни как президентът е успял едва след няколко дни усилия да събере екипа си на съвещание.    В края князът „невинно, но искрено се удивил” с въпрос към президента: „Вашку (умалително име за Вацлав), та нима всяка седмица трябва да се вясваме в офиса на работа ?”", "date": "2017.12.29", "title": "Сорос се предислоцира в Европа в столицата покрай бреговете на р. Вълтава"}
{"url": "http://www.classa.bg/%D1%81%D0%B2%D1%8F%D1%82/item/376806-%D0%B2%D1%81%D0%B8%D1%87%D0%BA%D0%B8-%D0%BF%D0%B0%D1%80%D0%B8-%D0%B2-%D0%B1%D1%8A%D0%B4%D0%B5%D1%89%D0%B5-%D1%89%D0%B5-%D1%81%D0%B0-%D0%BA%D1%80%D0%B8%D0%BF%D1%82%D0%BE,-%D0%BE%D1%80%D0%B8%D0%B5%D0%BD%D1%82%D0%B8%D1%80%D0%B0%D0%B9%D1%82%D0%B5-%D1%81%D0%B5-%D0%B4%D0%BE%D0%BA%D0%B0%D1%82%D0%BE-%D0%B5-%D0%B2%D1%80%D0%B5%D0%BC%D0%B5%E2%80%A6-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B5%D0%B2%D1%80%D0%B0-%D0%B8-%D0%B4%D0%BE%D0%BB%D0%B0%D1%80%D0%B8-%D1%89%D0%B5-%D1%81%D0%B5-%D0%B8%D0%B7%D0%BF%D0%B0%D1%80%D1%8F%D1%82,-%D0%B8-%D1%89%D0%B5-%D0%B3%D0%B8-%D0%B7%D0%B0%D0%B3%D1%83%D0%B1%D0%B8%D1%82%D0%B5%E2%80%A6", "text": "Този случай ме накара да напиша тази статия, която отдавна замислям.   Защо и от къде се появиха крипто-валутите? Какво е това чудо? Измама, може би…   Ни най-малко…   Криптовалутите ги имаше още при… Чаушеску. В Румъния.   Те бяха под формата на кутии с цигари. Всеки минавал от там знае, че цигарите отваряха всякакви врати, а често те и спасяваха от нападения на пътя.     Но какво общо има “биткойнът” с цигарите при Чаушеску?   Има много общо. Има общо и със златото, среброто, петрола…   Общото е, че е обект с ограничено количество. Всеки един обект, който има ограничено и ясно видимо количество, има потенциала да се превърне в пари.   И тук да допълним нещо – парите са съществували преди държавите. Те не са продукт на държавите, както доста хора си мислят. Средства за разплащане е имало и преди това. Просто на по-късен етап държавите са ги монополизирали. В общия случай – за да злоупотребят с монопола.   Парите, това са всеки предмет, който има някаква стойност, и който хората знаят, че могат да разменят за всичко друго. Няма значение дали този предмет е банкнота от 100 долара или пък е златно кюлче.   Цигарите на Чаушеску бяха станали валута в една почти фалирала икономика. За цигари имаше винаги огромно постоянно търсене, а количеството им бе ограничено от липсата на валута в страната. Така в глада на Карпатския гений, тютюнът бе станал пари.   Кога се появи биткойнът? Помните ли?   През 2009 г.   Точно когато се разбра, че светът десетилетия наред е живял на заем, трупал е дългове, и вече е отвъд точката на изплащане.   И панически, за да спасяват неспасяемото, политиците започнаха да печатат пари.   Е, точно тогава се появи биткойнът – идея за виртуални пари, чието количество е ограничено от математическа формула, и чието администриране не е в ръцете на политици или на централно звено, а е в ръцете на милиони обикновени потребители. Които, разбира се, не биха допуснали някой да печата биткойни и да им краде от собствеността.   Технологично “биткойнът” е бил възможен още от 90-те. Но се случи едва 2009 г., когато възникнаха условия за това.   Т.е. биткойнът не е “крипто-валута”. Той е просто “валута”, която се появява, когато политиците започнат да злоупотребяват с монопола над “печатницата”.   Биткойнът, а и другите “криптаци”, те са защитният отговор на обществото спрямо корумпираните управляващи, които крадат чрез паричната емисия.   Сега духът от бутилката е изпуснат.   И той значи нещо много просто – дните на старите книжни валути са преброени. Казвам ви точно обратното на онова, което ще чуете от всякакви политици, централни банкери, чиновници и псевдо-бизнесмени. Всички те ще ви кажат: “Внимавайте, не си играйте с крипто-валутите, може да изгубите парите си”. Аз ви казвам обратното: “Внимавайте, парите ви са обречени, можете да спасите нещо от тях, ако намерите правилната крипто-валута”.   Бъдещето е само и единствено на крипто-валутите, защото останалите валути ще бъдат убити от паричната емисия и злоупотребата на политиците с тях.   Теоретично, ако злоупотребата спре, то старите пари биха могли да се конкурират с новите. Но признаци това да се случи няма. Политиците печатат все повече, дълговете стават все по-големи.   Няма друг изход от това, освен инфлация. Т.е. освен да ви откраднат спестеното като до всеки ваш честен лев, те напечатат още 10 от “въздуха”. И после си поделите по равно стоките дето ще купувате с тия пари.   Като казах, че бъдещето е на “криптаците”, да не забравяме началото на статията. Криптаци не са единствено електронните пари с фиксирана емисия. Криптаци са златото, петролът, и цигарите понякога.   Ако си обърнете бутафорните евра в злато, със сигурност ще сте по-добре защитени. Но говорим за физическо злато, което държите в ръцете си. А не за златни деривати, т.е. бутафорно напечатано злато, което си “купувате” на борсата. Всъщност, добре е да знаете, че в момента изобщо не съществува злато, което да покрие дори една стотна от наличните напечатани пари.   Т.е. ако чрез злато някой ще си спасява парите, ще успеят 1% от хората. А ако хората тръгнат да си обръщат парите в злато, то цената му ще стане такава, че биткойнът ще изглежда някакъв мизерен просяк. Говорим за твърдо, физическо злато, повтарям. Хартиени златни облигации винаги могат да ви напечатат и да ви ги продадат. Те имат толкова стойност, колкото и хартийките, с които ще ги платите.   Може би точно тук е моментът да кажем най-важното.   Защо еврото и доларът са пари?   Отговорът е съвсем прост – защото хората живеят с убеждението, че с тях могат да си купят нещо. Т.е. те са сигурни, че по всяко време могат да ги предложат на други хора и да получат реално благо от това. Т.е. стойността на хартиените пари се крепи единствено на вярата на хората, че те имат стойност.   Абсолютно същото е с крипто-валутите. Подобно на хартията, и те нямат собствена стойност. Както банкнотата не се яде, така и биткойнът не става за нищо сам по себе си.   Но ако хората натрупат доверие, че нещо ще има стойност, то я получава.   Именно това се случва сега. Крипто-валутите трупат това доверие.   Но за разлика от хартиените пари, те са предпазени от най-голямата заплаха за всяко доверие – злоупотребата. Хартиените пари нямат вече гаранция, че не могат да се печатат неограничено. Нещо повече – налице е гаранция, че ще се печатат. Така те губят своето доверие.   Крипто-валутите имат заложен механизъм за ограничение. А информацията се пази на хиляди и милиони компютри, без възможност да се манипулира.   Съответно – какво имаме. Хартиени пари, които са чисто доверие, което върви надолу. И крипто-пари, които са също чисто доверие, което върви нагоре…   Къде е бъдещето?   И най-накрая, нека се върнем на технологията.   Ако Добри иска да прати 100 лв. на Петко в друг град, то Добри трябва да иде в банката. Там ще му вземат 2 лв. за превода, а Петко ще получи парите на следващия ден. Вероятно ще му вземат още някаква такса при тегленето. Вече какви ли не такси измислиха.   Ако Добри иска да прати 100 левкойна на Петко в друг град, то Добри трябва да отвори портфейла си с левкойни. Да напише един ред и да натисне Enter.   Парите незабавно се озовават при Петко, а до около 1 час ще може и да ги харчи. Този час е за допълнителни проверки, вписвания и пр., за да е сигурна транзакцията. Парите иначе са си негови, Добри не може да ги върне вече.   Естествено, няма никакви такси за това прехвърляне. По-бързо, по-евтино…   Има ли смисъл от банки и техните книжни безсмислици, издавани от държавата?   Има ли бъдеще пред тези безсмислици?   И може би най-интересно е да завършим и с една най-добра новина – как криптаците ще премахнат огромния тумор, наречен “финансов сектор”, който разсипва икономиката. Огромната маса от безсмислени чиновници и паразити, които нищо не създават, само въртят едни пари и получават огромни бонуси.   Ще обясня как.   Цялата тази бутафория се крепи на онова дето ви написах – вие изкарвате 1 лев, а държавата печата нови 10. После си делите благата поравно.   От къде идват несметните печалби на финансовия сектор?   Някога идваха от лихва, и от инвестиции. И не бяха никак несметни. Поемаха се рискове, правеха се предприятия, от печалбата се връщаха парите.   Сега е съвсем друго.   Централната банка печата пари. Дава ги на нулева лихва на частните банки. Те купуват държавни ценни книжа с 2-3% лихва. И като завъртят трилиони по тази схема, се получават милиарди “печалба”. Трилионите са дълг на правителството, т.е. на всички данъкоплатци. Милиардите са чиста печалба на прехвалените банкери, дето били велики таланти на инвестиционния процес.   Съществуват многобройни вариации на тази схема. Ще ги чуете под различни сложни имена. Но в същността си те са едно и също – държавата печата пари, дава ги на малък кръг привилегировани, и с тези пари, срещу които не стой труд и реален продукт, с тези пари те изземват част от заработеното от самите вас.   Как “криптаците” ще спрат това?   Много просто – държавата не може да печата пари. А без тях, цялата схема натам угасва.   Ако трябва да се набират пари от депозити, срещу лихва, то тя няма да е малка. За да се плати, ще трябват реални бизнес начинания. Т.е. ще трябват реални добри стари банкери, дето цепят всяка стотинка на 2 и внимават в какво влагат. И ако сгрешат, фалират. Без някой да ги спасява с нови напечатани пари.   Свърши ли паричната емисия, отива си и този тумор. А милионите безсмислени банкови чиновници отиват на плантацията. Да произведат нещо.   Ето затова и политици, и банкери, и всякакви “финансови експерти” ще ви говорят срещу “криптаците”. Защото времето им изтича.   По същата причина ще ви говорят и срещу златото, и по същата причина Чаушеску е преследвал контрабандата на цигари. Защото всеки истински пари унищожават фалшификаторите, които са си повярвали, че са наш елит.   Няма друго бъдеще, освен крипто-валутите. Въпросът колко ще загубите от сегашните си пари, има отговор в това кога и коя крипто-валута ще изберете, за да ги спасите…", "date": "2017.12.29", "title": "Всички пари в бъдеще ще са крипто, ориентирайте се докато е време… Всякакви евра и долари ще се изпарят, и ще ги загубите…"}
{"url": "http://www.classa.bg/%D1%81%D0%B2%D1%8F%D1%82/item/376807-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%BD%D0%B0-2017-%D0%B2-%D1%81%D0%BD%D0%B8%D0%BC%D0%BA%D0%B8", "text": "Прокудени и избивани   Бягство от терора на ислямистите   Севернокорейският авантюрист   Краят на ерата \"Мугабе\"   Присъда за Ратко Младич   Бунтът срещу Мадуро   В клещите на руската власт   С ново самочувствие   \"Съзнателно изопачени\"   Изпълнени с омраза   Ще стане ли Каталуния независима?   Топенето на айсбергите   Най-скъпата картина", "date": "2017.12.29", "title": "Събитията на 2017 в снимки"}
{"url": "http://www.classa.bg/%D1%81%D0%B2%D1%8F%D1%82/item/376808-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B2%D0%B8%D0%B4%D1%8F%D1%85-%D0%B2-%D0%B7%D0%B0%D0%B2%D0%BE%D0%B4%D0%B0-%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2", "text": "            Традиционни карирани носии, една къщурка в снега и огромно количество картофи. Не очаквах да видя точно това по време на посещението ни в завода \"Калашников\".     Пътуването до Ижевск, столицата на Удмуртия в западен Урал, беше организирано от руското външно министерство - специално за журналисти. Всички смятахме, че ще можем да надникнем зад кулисите в производствената база на фирмата, известна по цял свят със своя \"АК-47\". Само че на шепата чуждестранни журналисти първо беше предложена една неочаквана демонстрация на удмуртската култура с участието на \"Бурановские бабушки\", бивши участнички в \"Евровизия\". Те изпълняват известни поп песни на удмуртски, езика на етническото малцинство на удмуртите. Тяхната интерпретация на известната песен на Бийтълс \"Let it Be\" би могла да бъде изтълкувана и като послание към журналистите, дошли с наивни и високи очаквания да научат нещо от руския производител на оръжия.     Накрая стана ясно, че вместо тъй очакваното посещение в завода на \"Калашников\", ще ни разведат само из фирмения музей. Съобщиха ни, че в последния момент не било получено разрешение за посещение в завода. Ние обаче продължихме да се надяваме, че ще можем да зададем нашите въпроси и в музея. Все пак \"Калашников\" е една от 39-те фирми, които ще бъдат засегнати от новите американски санкции. В списъка на Вашингтон са включени почти всички големи фирми от руския военнопромишлен комплекс. По данни на руския вестник \"Ведомости\", тези фирми осъществяват над 90 процента от руския оръжеен износ.   \"Калашников\" и преди е попадал под удара на санкциите, но сега е малко по-различно: от 29 януари 2018 година на фирмите и държавите, които правят бизнес със санкционираните от САЩ руски производители, също ще бъдат налагани американски санкции. Тази мярка трябва да възпре съюзниците на САЩ да се снабдяват с руски оръжия.   В музея гидът ни обясни, че противопоставянето на оръжейния производител срещу Запада не е нищо ново в 210-годишната фирмена история. През 1807 година, когато е създадена фабриката, в Русия е имало още две фабрики за производство на оръжия. След дългите войни с Франция, руската империя решава, че е \"стратегически важно военната индустрия да бъде преместена дълбоко навътре в територията на Русия\", далеч от западната руска граница. Въпреки това новите санкции срещу \"Калашников\" са щекотлива тема за концерна.     В музея представители на фирмата ни показаха най-новите оръжия. Сред тях и наследникът на \"АК-47\": новият \"АК-204\". На журналистите не бе позволено нито да снимат представителите на концерна, нито да ги интервюират. Бяха допуснати въпроси към представители на пресцентъра, които ни обещаха да ни дадат допълнителни информации, но и те отказаха да бъдат интервюирани или цитирани. Както ни беше обяснено, днес концернът \"Калашников\" произвежда не само автомати. В производствената палитра са включени моторници и дрони. Възродено било и името на известните в миналото мотоциклети \"Иж\".   Тази стратегия е в синхрон с изискванията на президента Владимир Путин, който миналата година призова до 2020 година половината от продукцията на руския военнопромишлен комплекс да бъде предназначена за граждански цели. В разговора ни с представителите на пресцентъра си пролича докъде се простират границите на тези \"допълнителни информации\". Не получихме отговор на въпросите за приватизацията, нито за експанзията на концерна и неговите най-важни пазари. А за санкциите пък изобщо не стана дума.     През 2017 в Москва официално бе открит паметник на Михаил Калашников     По времето на СССР Ижевск беше закрит град. В него не се допускаха чужденци. Така че очакванията ни, че \"Калашников\" ще разтвори широко заводските врати за чуждестранни журналисти и ще отговори на въпросите им, явно от самото начало са били прекалено наивни. Губернаторът на Република Удмуртия Александър Брехалов ни увери, че гледа на своя регион като на \"част от един глобален свят\". И допълни, че нямал нищо против да говори на пресконференция и за санкциите. Брехалов омаловажи въздействиета на задаващите се санкции за региона. Вместо това наблегна на растящото значение на азиатския пазар.   Освен това той подчерта, че оръжейният концерн не играе доминираща икономическа роля в региона, независимо от факта, че е световноизвестна марка. \"Калашников е също толкова важен, както и другите 25 фирми, които са най-големите работодатели и данъкоплатци. Но това е всичко\".   Когато стана дума за европейските и американски санкции, Брехалов не промени поведението си. \"Всяка криза открива и нови възможности\", заяви той, визирайки положителния ефект от руските контрасанкции върху местната и национална икономика. И допълни с лека усмивка: \"Предприемачите вече казаха, че ако не бяха наложени санкции, някой трябваше да ги измисли\". Едно изявление, което напомня по-скоро за удмуртския фолклор.", "date": "2017.12.29", "title": "Какво (не) видях в завода \"Калашников\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376800-%D0%BC%D0%B8%D1%85%D0%B0%D0%B5%D0%BB%D0%B0-%D1%84%D0%B8%D0%BB%D0%B5%D0%B2%D0%B0-%D1%81%D0%B8-%D1%82%D1%8A%D1%80%D1%81%D0%B8-%D0%B3%D0%B0%D0%B4%D0%B6%D0%B5", "text": "Михаела Филева е напълно сама и си търси гадже с обява. Изпълнителката развенча мита, че е отново с рапъра Павел, въпреки че доскоро всички бяха убедени, че са заедно, съобщава bTV. Михаела призна, че е свободна.      \"Сама съм.    Който иска да излезе с мен, да ми се обади на телефон 0885...\", започна да обявява тя номера си. Деси и Сашо я прекъснаха точно, когато хиляди фенове на певицата си записваха номера й. За жалост обаче, тя не го издаде докрай.", "date": "2017.12.29", "title": "Михаела Филева си търси гадже"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376801-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Очаква ви плодотворен ден, когато спокойно, ще може да се подготвяте за Новогодишния празник. Основното е да планирате всичко предварително и да го обмислите. Хармонично и равномерно, ще се развиват отношенията в семейството, но за здравето на децата все пак, ще се притеснявате. Задължително, трябва да се обадите на с роднините си или да ги посетете вечерта. Ясно ще планирате делата си, но няма да може да ги свършите до края на месеца. Причината е очевидна – ще бъдете заети с подготовката за Нова година. В работата, работете с хора, които мислят като вас, а не с такива, които градят интриги и завиждат. Обстоятелствата в любовта, няма да са много успешни, но няма да има причини за караници и скандали. Дръжте се в ръце. Възможно е спешно бизнес пътуване, което да продължи до следващия месец. Бъдете готови, да преразгледате принципите и плановете си в личния живот. По-малко защитавайте интересите на другите хора и се грижете за вашето душевно равновесие. Голяма доза енергия и търпение, ще ви бъдат необходими вечерта. Ще трябва да подкрепите онези, които са в трудна житейска ситуация. Не се самообвинявайте за чувствителността и уязвимостта си, все пак, не изменяте на себе си – а това е основното. Радостни новини ви очакват вечерта. След това, в резултат на това което научите, ще ви пораснат крила. Само не е необходимо, да разказвате на всички за състоянието си. Не е препоръчително за днес, да планирате работните дела, защото могат да се променят драматично, ако за това узнаят вашите началници. По-добре претеглете всички плюсове и минуси, след това изпълнете задачите. Един добър ден за тези, които се занимават със спорт. Може да се запишете във фитнес или да посетите фитнес залата. Пазете се от инциденти, ако шофирате. Днес, често ще трябва да правите това, което не искате или смятате за безсмислено. Не бъдете раздразнителни, а реалистично погледнете всички нововъзникващи ситуации. Обстоятелствата в любовта, могат да ви навяват мрачни мисли, но бързо ги изгонете. Трябва да усмирите естествената си критичност, за да спечелите още повече доверието на близките си хора. Трябва да бъдете нащрек, не само за собственото си здраве, но и това на вашите близки. Много средства ще отидат за лекарства, превантивни мерки и укрепване на имунитета. Избягвайте затъването в спомени, в противен случай ще потънете дълбоко в това, от което вече не се нуждаете. Грандиозен успех очаква тези, които имат собствен бизнес. Ще трябва да вземете решение в любовта, защото силно зависите от избраника си. Поддържайки спокойствие, може да преодолеете вътрешните трудности, които ви пречат да живеете щастливо. Във финансовата сфера, ще попаднете в нестандартна ситуация, но няма нужда от паника. Разчитайте на гласа на разума.   Не е препоръчително, да изразходвате енергията си за комуникация с неприятни личности. За съжаление, днес ще има много такива. Ако се настроите положително, скоро ще получите отговор на въпроса, който ви измъчва. В любовта, се очаква да получите предложение за брак. Е, ако човека е надежден и го обичате, тогава смело се съгласявайте. Очаква ви интересен ден, когато неочакваните ситуации, ще бъдат повече от стандартните. Мъдрост и дипломация, ще ви бъдат необходими в комуникацията с началниците. Възприемайте всичко спокойно и не мислете, че не може да се справите с работата. Вечерта погледнете на битовите проблеми конструктивно. Очаква ви труден ден от психологична гледна точка, когато трябва да \"разчупите\" и да жертвате принципите си. По-добре е, да се откажете големи покупки, така че, след това да не съжалявате за безразсъдните разходи. Вечерта е възможно главоболие. Ако знаете как да се отървете от него, пригответе си лекарства предварително. Едва ли днес, ще постигнете някакъв невероятен успех, но от финансовата си стабилност, ще бъдете доволни. Може да научите нещо ново, да подобрите уменията си и да натрупате опит. Може неочаквано да бъдете поканени на гости или да срещнете човек, който отдавна харесвате. Трябва да слушате сърцето си, а не съветите на приятели.", "date": "2017.12.29", "title": "Дневен хороскоп 29 декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376799-%D0%BA%D0%BB%D1%8E%D0%BA%D0%B0%D1%80%D0%BA%D0%B0%D1%82%D0%B0-%D0%BB%D0%B8%D0%BB%D0%B8-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%B8", "text": "Остават броени дни до най-празничната вечер през годината, а именно Новогодишната. Мнозина от вас трескаво търсят тоалети. В стремежа си да изглеждат неотразими обаче могат да бъдат допуснати и фатални грешки. В този материал ще ви дам няколко модни съвета как да избегнете евентуални модни фалове и да изглеждате неотразими. За мен е важно освен да изглеждам добре, но и да се чувствам удобно. За това много внимавам с избора си на модел, каква ще е дължината, материята и разбира се, как ще ми стои. Ето защо съм ви подбрала няколко удобни, красиви и актуални модела.    С тях ще изглеждате стилно, достъпни са за всеки джоб, а и са доста практични. Първото ми предложение за по - високи дами заради дължината на роклята. Едно свежо и достъпно предложение. Изключително актуален модел, не само заради пайетите и кадифето, а заради самата кройка с прихлупване. Този модел може да се носи в ежедневието с подходяща черна блуза.        Другото мое цветно предложение, с което аз самата ще бъда, е отново рокля с пайети, в мастилено зелен цвят, отново в съчетание с кадифе. Дължината е подходяща за не толкова високи дами, кройката е удобна , а моделът изключително актуален. На мен лично ми харесва и цветът, който подчертава зелените ми очи :))      Предлагам ви още два варианта с пайети. Единият с леопардовото палто е по - тинейджърски, а другият е за малко по - зрели дами! Но, която и да изберете няма да сгрешите.        Имам още три фаворита от български моден бранд. Моделите са впечатляващи, истински шедьоври. С тях също можете да бъдете истинска звезда на вечерта. Хубавото при този вариант рокля е, че е изключително бутикова и са в лимитирана серия. Със сигурност няма да видите друга с такава рокля. Цените им са напълно достъпни , а качеството е от най- висок клас!      Весели празници, мили дами! Обичай те се!", "date": "2017.12.29", "title": "Клюкарката Лили разкри тайните си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376797-%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%B3%D0%BE%D0%B4%D0%B6%D0%B8-%D0%BE%D1%89%D0%B5-%D0%B2%D0%B5%D1%85%D0%BD%D0%B5-%D0%BF%D0%BE-%D0%B1%D0%B8%D0%B2%D1%88%D0%B8%D1%8F-%D1%81%D0%B8", "text": "Годеницата на Георги Милчев-Годжи - Надежда Дончева, която наскоро го дари с дъщеричка, още вехне по бившия си приятел. 25-годишната красавица не може да забрави първата си любов – Станислав Желязков, с когото са били също пред брак.    След като Станислав й изневерява, двамата се разделят, а няколко години по-късно Надежда се запознава с басиста на „Ку-ку бенд\" Годжи. 48-годишният музикант толкова дълбоко хлътва по блондинката, че е готов на момента да се оженят. Надя обаче се дърпала именно заради все още топлите си чувства към бившия.        Станислав Желязков е от Провадия, като в момента живее във Варна заедно със сегашната си приятелка Галя Василева, която е народен представител.    Покрай нея Желязков членува в Национално Сдружение „Младежки Глас\" и се изживява като по-голям патриот дори от Слави Трифонов. Още докато били гаджета с Надежда, Станислав имал амбиции да влиза в политиката – цели, които били много далеч от Дончева, твърди в. „Галерия\".      „Тя е домошар човек, обича тихия и спокоен живот, не е особено амбициозна, но пък е изключително умна и мила\", разказват нейни приятелки. Именно различията в общите им цели подтикнали Станислав да търси щастието си другаде.      Когато Надежда среща 23 години по-възрастния от нея Годжи, тя все още е влюбена в бившия си. Младият и амбициозен Станислав обаче вече е с Галя Василева, която по това време е общински съветник в Бургас и е добра партия.      Годжи пък бил улегнал мъж, готов за семейство, за каквото Надежда отдавна си мечтаела. Освен това, басистът й обещал да й помогне с още една нейна мечта – да има собствено магазинче за био храни. В момента Дончева е сбъднала и двете си желания – майка е на малката Цвети и има малък бизнес, свързан със здравословно хранене. Въпреки това, сърцето й още я тегли назад към миналото и любовта на живота й Станислав, който, между другото, фигурира и в малкото й снимки в социалната мрежа.", "date": "2017.12.29", "title": "Новата на Годжи още вехне по бившия си!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376798-%D1%82%D0%B0%D0%B7%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BD%D0%B0%D0%BC%D0%B5%D1%80%D0%B8-%D0%BC%D1%8A%D0%B6", "text": "Мислите, че работата ви може да оказва влияние на връзката с партньора ви? Тогава прочетете тази история. Ленка е красива чехкиня и мъжете се обръщат след нея в Прага, но после...   Когато тя каже, че работи като гримьор, никой не се притеснява, навлезе ли в подробности, хората бягат. Дори и тези, които са привлечени от нея. Да, тя е наистина гримьор, но работи в погребална агенция и разкрасява трупове.      \"Харесвам работата си, защо хората да не изглеждат добре в момента, в който близките им се сбогуват с тях?! Но все пак имам проблем. Скоро ще стана на 29 години и от момента, в който започнах тази работа, не мога да си намеря сериозен приятел\", признава Ленка. Тя опитала всичко, дори и запознанства през интернет и всичко вървяло добре до момента, в който не признавала какво работи.    Независимо от всичко красавицата е решила да си запази работата и да открие истинският мъж, който би я приел с всички недостатъци, включително и с работата, която явно плаши мнозина.", "date": "2017.12.29", "title": "Тази красавица не може да си намери мъж!"}
