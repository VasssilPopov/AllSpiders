{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391850-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%B5,-%D1%87%D0%B5-%D1%85%D0%BE%D1%80%D0%B0-%D0%B2-%D0%BF%D1%8A%D0%BB%D0%BD%D0%BE-%D1%81%D1%8A%D0%B7%D0%BD%D0%B0%D0%BD%D0%B8%D0%B5-%D0%BF%D0%B0%D0%BA-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2,-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D1%81%D0%B8%D0%B4%D0%B5%D1%80%D0%BE%D0%B2", "text": "Проблемът е, че и на предстоящите избори хора в пълно съзнание пак ще гласуват за Каракачанов, Валери Симеонов, Волен Сидеров. Преди време, независимо, че Каракачанов плътно крепеше кабинета на Борисов 2 и българоубийствената му политика – 350 000 българи искаха да направят Каракачанов президент.      И сега ще е така. Независимо от позорището, което разиграват патриотичните патриоти. Независимо, че паспортната мафия продава българско гражданство. Аналогичен случай: След като Меглена Кунева закри реакторите на АЕЦ Козлодуй и продаде националните ни интереси при влизането на България в ЕС, пак се намериха българи, които в пълно съзнание искаха да направят безродницата Меглена Кунева президент. И в двата случая не става дума за купените гласове, а за хората, които гласуват в пълно съзнание.  ", "date": "2019.01.23", "title": "Проблемът е, че хора в пълно съзнание пак ще гласуват за Каракачанов, Симеонов и Сидеров"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/391845-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D1%81%D0%B8%D0%BB%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0", "text": "От „Обединени патриоти“ обвиниха опозцията, че се възползва от ситуацията и сега подкрепя коригирани текстове, срещу които по-рано е възразявала     Депутатите приеха почти единодушно днес предложението на Министерски съвет с шест месеца да се отложи срокът за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Ако промяната бъде приета и на второ четене, нормативът ще влезе в сила от 1 юли 2019 г., а не в края на януари, както трябваше да стане. Сега депутатите имат 3 дни, в които могат да внасят предложения по законопроекта между двете четения.     От „Обединени патриоти“ обвиниха опозцията, че се възползва от ситуацията и сега подкрепя коригирани текстове, срещу които по-рано е възразявала. Валери Сименов припомни още, че президентът Румен Радев не е налагал вето срещу Закона за горивата. „Имам чувството, че започвам да живея в различни реалности едновременно. Доскоро бях в изпълнителната власт, сега съм в Народното събрание. Ние какво поправяме – законопроект на Министерски съвет или законопроект на Народното събрание, внесен от депутатите. Става въпрос за коригиране на текстове от законопроект, който е внесен от Народното събрание, който вие от БСП сте подкрепили, въпреки че поискахме от вас да не подкрепяте този закон. Поискахме го от вашия президент. Той не наложи вето също“, каза Симеонов. От БСП обявиха, че ще се коригират и ще внесат своите предложения между двете четения. Законът за горивата беше приет през лятото миналата година. Според записаното в него се предвижда регистрационен режим за фирмите, продаващи на едро и дребно горива, както и ежегодно обезпечение до 500 хил. лв. за петролните бази и складове. Необходимите гаранции за всяка бензиностанция са 20 хил. лв.  Срещу текстовете се обявиха малките търговци, защото според тях трудно ще изпълнят заложените изисквания и са обречени на фалит. Депутатът Емил Димитров – Ревизоро от „Обединени патриоти“, който внесе  спорния законопроект, нарече през лятото на миналата година  „теориите“, които циркулират в публичното пространство относно новия закон. Той бе категоричен, че промените целят единствено цистерните да бъдат регистрирани срещу 300 лв., а за бензиностанциите единственото изискване е да декларират обезпечение от 20 хил. лв. „Посочете ми за коя работеща и печелеща фирма 300 лв. са проблем. Нека предоставят гаранции и ще бъдат вписани легално в регистрите. Те не желаят“, каза тогава депутатът. В началото на 2019 г. омбудсманът на Република България Мая Манолова внесе жалба в Конституционния съд във връзка със Закона за горивата. По нейните думи той е \"тежък удар върху малките търговци и превозвачи на горива“. Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. От Българската петролна и газова асоциация заявиха, че напускат КРИБ заради решението на Министерския съвет да предложи отлагане на закона.", "date": "2019.01.23", "title": "Депутатите отложиха на първо четене влизането в сила на Закона за горивата"}
{"url": "http://www.classa.bg/%D1%81%D0%B2%D1%8F%D1%82/item/391846-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B8%D0%B7%D0%B2%D0%B0%D0%B4%D0%BA%D0%B0-%D0%BE%D1%82-%D1%83%D1%81%D1%82%D0%B0%D0%B2%D0%B0-%D0%BD%D0%B0-%D0%B2%D1%81-%D0%BD%D0%B0-%D1%81%D0%B0%D1%89-%D0%BE%D1%82-1972-%D0%B3", "text": "«Хванатият в плен съветски десантчик, както в синя, така и в черна барета, да НЕ се счита за военнопленник — да се разстрелва на място» (из Устава на ВС на САЩ). «Хората на Маргелов да не се вземат в плен, а да се разстрелват на място, защото в плен десантчикът е диверсант» (из Устава на ВС на САЩ). Генералът от ВС на САЩ Хейк ето така изразява мечтата си: «Ако ми дадат една рота със съветски десантчици, то мога да поставя целия свят на колене». Показателен е и следващият цитат от изявление на президента на САЩ Роналд Рейгън: «Няма да се изненадам, ако на втория ден от войната на прага на Белия дом видя момчета в сини барети» (Роналд Рейгън). Генерал Хейк от ВС на САЩ: «Американските войници воюват чрез договор — ако нямат договор, могат и да откажат да изпълнят заповедта и ще бъдат напълно прави». Морски пехотинец от САЩ: «Нека това не е патриотично, но аз чувствам, че руснаците заадължително ще ни скапят задниците».     «В случай на война момчетата със сини барети ще бъдат хвърлени в пастта на агресора с цел тази паст да бъде разкъсана». (Командващ ВДВ В.Ф. Маргелов). Маргелов — съветски военачалник, командващ Въздушно-десантните войски, генерал, Герой на СССР, Лауреат на Държавната премия на СССР, кандидат на военните науки. Петя Паликрушева", "date": "2019.01.23", "title": "Уникална извадка от Устава на ВС на САЩ от 1972 г."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391848-%D0%B8%D0%BC%D0%BF%D1%80%D0%BE%D0%B2%D0%B8%D0%B7%D0%B8%D1%80%D0%B0%D0%BD-%D0%BC%D1%8E%D0%B7%D0%B8%D0%BA%D1%8A%D0%BB-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%BA%D0%B0%D0%BC%D0%B5%D1%80%D0%BD%D0%B0%D1%82%D0%B0-%D1%81%D1%86%D0%B5%D0%BD%D0%B0-%D0%BD%D0%B0-%E2%80%9E%D1%81%D1%8A%D0%BB%D0%B7%D0%B0-%D0%B8-%D1%81%D0%BC%D1%8F%D1%85%E2%80%9C", "text": "„      Вълнуващ спонтанен свят в бродуейски стил с въздействащи персонажи и силни чувства, които преминават в песни. В това ни потапя най-новият импровизиран спектакъл - неповторимият мюзикъл с различен сюжет и песни във всяко представление „До-Ре-Ми-Ши-Зи“.      е на 1 февруари на камерната сцена на театър „Сълза и смях“. Представлението е дело на трупата „ШиЗи Импро Театър“, които единствени у нас практикуват т.нар лонгформ импровизация по метода на създателите ѝ от Чикаго, САЩ– цялостно спонтанно представление по заглавие, предложено от зрителите. От 2015 г. поставят музикалната импровизация като неотменна част от техните спектакли. Организират и традиционния вече Международен импро фестивал, което прави страната ни разпознаваема на световната карта на тази позитивна артистична форма.      Сега актьорите от трупата   – мюзикъл с изцяло импровизиран сюжет, музика и хореография. По заглавие, зададено на място от публиката трупата започва с откриващ енергичен музикален номер. От него черпи вдъхновение и създава плетеница от сюжетни линии, които през много смях и дълбочина на преживяванията на героите повеждат зрителите. Всичко това без предварителни уговорки, напълно непринудено – тук и сега. За да бъде внушението истински силно и неподправено изпълнителите са облечени в костюми, създадени от два пъти номинираната за наградата „Аскеер“ Петя Боюкова.     „ За направата на подобен спектакъл се изисква огромно количество подготовка и работа в екип. Основата, на която стъпваме е шест години съвместно импровизиране“,  Завършил е и  курс по музикална импровизация в Лондон с преподаватели носителите на награда Olivier Той допълва, че е изключително важно да се работи за вниманието на всички към цялостността на произведението, да се разширява постоянно музикалната култура, а заедността и координацията са базовите умения, без които един такъв спектакъл не би бил възможен.   Като част от обучението   - Стейси Смит от САЩ, световно признат музикален импровизатор и организатор на Музикалния импро фестивал в Чикаго, САЩ, и Ела Галт от Австралия, импровизатор от Барселона с дългогодишен опит.  „ Няма по-сложен жанр за актьорите и по-ефектен за публиката. Говорим за пълно творческо гмуркане в неизвестното. Висш пилотаж на импровизационното изкуство“, издава Златин Цветков. Актьорът и продуцент на „ШиЗи Импро Театър“ допълва, че не само се създават на мига персонажи, но има фокус върху дълбочината и достоверността на техните взаимоотношения. А песните са изпълнени с истини и хващат пулса на времето, в което живеем.        Златин Цветков – продуцент, треньор (режисьор) и актьор  Актьори: Катя Бръмбарова  Евелина Васева Симона Димитрова Димитър Живков Илиан Илков Милко Йовчев Яна Огнянова Александър Байчев – вокален педагог / пиано Мирослав Моравски – китара Колина Климентинова – пиано Петя Боюкова – костюми      „   “     „       Доротея Николова ПР специалист M: +359 888 22 64 74 E:    Златин Цветков   М: +359 887 564 052 Е:", "date": "2019.01.23", "title": "Импровизиран мюзикъл с премиера на камерната сцена на „Сълза и смях“"}
{"url": "http://www.classa.bg/%D1%81%D0%B2%D1%8F%D1%82/item/391849-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD-%E2%80%93-%D0%BD%D0%BE%D0%B2%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B2%D0%B0%D0%BB%D1%83%D1%82%D0%B0-%D0%B5%D0%B4%D0%B8%D0%BD-%D0%B1%D0%B8%D1%82%D0%BA%D0%BE%D0%B9%D0%BD-%D1%89%D0%B5-%D1%81%D1%82%D1%80%D1%83%D0%B2%D0%B0-$10-%D0%BC%D0%B8%D0%BB%D0%B8%D0%BE%D0%BD%D0%B0-%D1%81%D0%BF%D0%BE%D1%80%D0%B5%D0%B4-lucid", "text": "Срещу сегашната тенденция, Lucid, фирма за управление на активи вярва, че новата дигитална валута ще поеме финансовите транзакции в световен мащаб.   Съдбата на биткойн Много аналитици в близкото минало са имали толкова много да кажат за биткойн. Някои се надяват на по-добро бъдеще за дигиталната валута, а други използват настоящите предизвикателства – най-голямата криптовалута е изправена пред пречки, които спъват растежа ѝ и затова не смятат, че дигиталната валута ще стигне до глобално интегриране.     Независимо от това, реакцията на пазара за цената на биткойн удиви дори най-добрите пазарни анализатори в света. Професионални анализатори като Джон Макафи и Том Лий са се възползвали от възможността да правят краткосрочни прогнози за цените на биткойн и други криптовалути.   Прогнозата на Lucid Lucid, глобална фирма за управление на активи, отново направи прогноза за цената на биткойн. Те вярват, че един биткойн ще струва $10 милиона или повече. Въпреки тази прогноза, фирмата не успя да спомене времева рамка за това. Докладът на президента на фирмата Дийн Тайлър Дженкс и неговият вицепрезидент Лий Валд обясняват защо смятат, че предложената цифра е постижима.     Докладът също така посочва, че:     Какво е бъдещето за биткойн и другите криптовалути В сегашния си вид няма съмнение, че криптовалутите биха могли да станат бъдещето на парите. Независимо от това, дали биткойн ще остане “краля на криптото”, все още е има много неяснота и всичко ще се разкрие с времето.   Бъдещето на Биткойн – нова глобална валута? В публикация на Linkedin, изпълнителният директор на Nasdaq Адена Фрийдман каза, че Биткойн и криптовалутите са иновации, които заслужават да станат част от глобалната икономика.   “Самото изобретение е огромна демонстрация на гений и творчество и заслужава възможност да намери устойчиво бъдеще в нашата икономика.”     Според Фрийдман, Nasdaq допринася като подкрепя бъдещето на нововъзникващите технологии. Тя смята, че отговорното регулиране е от ключово значение.       Фрийдман твърди, че бъдещето на крипто не е решено и има две потенциални развития.      ", "date": "2019.01.23", "title": "Бъдещето на Биткойн – нова глобална валута? Един биткойн ще струва $10 милиона според Lucid"}
{"url": "http://www.classa.bg/%D1%81%D0%B2%D1%8F%D1%82/item/391840-%E2%80%9E%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D0%B0%D1%86%D0%B8%D1%8F-4-0%E2%80%9C-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B3%D0%BE%D0%B2%D0%BE%D1%80%D1%8F%D1%82-%D0%B2-%D0%B4%D0%B0%D0%B2%D0%BE%D1%81", "text": "\"Глобализацията създава победители и губещи и има много повече победители в последните 25 или 30 години. Но сега трябва да се справим с губещите, онези, които са изостанали.\" Това беше неотдавнашната декларация на Клаус Шваб, основател на Световния икономически форум, който отбелязва годишната си среща в Давос на тема „Глобализацията 4.0: формиране на глобална архитектура в ерата на четвъртата индустриална революция\" .   На събитието, което ще продължи до 25 януари и събра в швейцарския град многобройни политически лидери и бизнесмени (макар и със забележителни отсъствия), ще бъдат обсъдени няколко икономически, политически, социални, екологични теми на повече от 350 сесии. Тазгодишното събитие е посетено от около 3000 души от над 100 страни. Сред тях са японският премиер Шинзо Абе, германският канцлер Ангела Меркел, бразилският президент Жаир Болсонаро, испанският премиер Педро Санчес, колумбийският президент Иван Дуке, израелският премиер Бенямин Нетаняху и принц Уилям от Англия. Участват също предприемачи и лидери на международни организации като ООН, НАТО, Международния валутен фонд, Световната банка, Oxfam и Greenpeace. Срещата ще бъде белязана и от забележителни отсъствия, като това на американския президент Доналд Тръмп. Президентът обяви на 10 януари, че няма да присъства поради затварянето на правителството на САЩ и отмени пътуването на делегацията на своята администрация.   Мексиканският президент Андрес Мануел Лопес Обрадор отказа да отиде на форума, като заяви, че не може да отсъства от страната си поради кризата, породена кражбите на гориво. Освен това няма да присъстват френският президент Емануел Макрон, който е изправен пред силни протести на така наречените \"жълти жилетки\"; Тереза Мей, поради ситуацията около Brexit и руският президент Владимир Путин, чието последно посещение на този форум беше през 2009 година. Програмата ще се съсредоточи върху темата за глобализацията. \"Трябва да дефинираме нов подход към глобализацията, който да е по-приобщаващ, тя трябва да бъде, по-устойчива и трябва да се основава повече на лоялни принципи, това, от което се нуждаем, е морализацията или реморализацията на глобализацията \", обяви Клаус Шваб. Очаква се дневният ред да включва дискусии по теми като геополитика, цифрова икономика, търговските войни, нововъзникващи икономики, криптовалута, изкуствен интелект, киберсигурност и човешки ресурси и др. В центъра на вниманието ще бъдат отношенията между САЩ и Китай, както и ситуацията около Brexit, макар и в отсъствието на политически лидери, свързани с тези въпроси.   Освен това ще бъде обсъдена ситуацията в Близкия изток, по-специално в Сирия и Либия, както и екологичните проблеми и предизвикателства. Преди форума, миналата седмица организаторите публикуваха доклада „Глобални рискове\", който предупреждава „глобалните рискове се засилват, но колективната воля да се изправим срещу тях изглежда липсва. В десетгодишен хоризонт неуспехите на политиките за екстремни климатични промени се считат за най-сериозните заплахи\".", "date": "2019.01.23", "title": "„Глобализация 4.0“: За какво говорят в Давос?"}
{"url": "http://www.classa.bg/%D1%81%D0%B2%D1%8F%D1%82/item/391841-%D0%BE%D1%82%D0%B8%D0%B4%D0%BE%D1%85%D0%B0-%D1%82%D0%B2%D1%8A%D1%80%D0%B4%D0%B5-%D0%B4%D0%B0%D0%BB%D0%B5%D1%87-%D0%B2-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%80%D1%81%D0%BC%D0%BE", "text": " на САЩ от Руско-американския Договор за ликвидирането на ракетите със среден и малък обхват (ДРСМО) ще бъде 2 февруари 2019 г., заяви наскоро заместник-държавният секретар на САЩ Андреа Томпсън. Във Вашингтон представят нещата така, все едно че ДРСМО не се спазва от Русия. САЩ, според техния посланик в Москва Джон Хънтсман, „отидоха далеч, за да запазят договора.”     Това, че американците отидоха далеч, е вярно, но не с цел запазване на договора, а с цел да го унищожат. Установените ограничения (да не се произвеждат, да не се изпитват и да не се разгръщат балистични и крилати ракети с обхват 500-5500 км) отдавна възпрепятстват Пентагона да постигне стратегическо предимство пред Русия. Заместник-министърът на външните работи Сергей Рябков отново обърна вниманието си към това на 18 януари по време на брифинг за ръководители на дипломатически мисии, акредитирани в Русия, и служителите на 39 посолства, както и постоянната делегация на ЕС. Добре известно е, че в началото на декември 2018 г., следвайки указанията на Доналд Тръмп, държавният секретар на САЩ Майкъл Помпео представи ултиматум на Русия: ако Русия не се откаже да нарушава договора до 60 дни (За нарушение е обявено развитието от страна на Русия на ракетата 9M729 [SSC-8]), чийто обхват, според САЩ, е в разрез с разпоредбите на Договора), Вашингтон ще се счита за освободен от договорни задължения. С. Рябков посочи не само неоснователността на американските претенции срещу Русия, но и неприемливостта на езика на ултиматумите, с който САЩ се опитват да прикрият собственото си нарушение на договора и линията за окончателното му бракуване. Отчетът, който Русия представя на САЩ във връзка с тяхното нарушение на ДРСМО, включва три позиции: разполагането на противоракетни ракети в Европа (Mk 41), при които ракети-прехващачи могат да бъдат заменени с крилати Torahawk с обхват от почти 2,5 хил. км; използването на ракети-носители, сходни по характеристики с ракети със среден и малък обхват; производство и използване на ударни безпилотни самолети. С. Рябков също привлече вниманието на дипломатите към факта, че американците са отхвърлили руското предложение за взаимна прозрачност за облекчаване на съществуващите опасения. Тази позиция обикновено се нарича отдалечаване от „глухата мъгла”. В интервю за „Комерсант” Андреа Томпсън заяви на 18 януари: „Топката вече е от страната на Русия\", твърдейки, че само от руската страна зависи дали САЩ ще продължат да изпълняват задълженията си. По въпроса какви мерки за прозрачност е можела да уреди руската страна за Съединените щати, г-жа Томпсън отговори категорично: „... самите руснаци добре знаят какво трябва да направят, за да премахнат нарушенията на договора: те трябва да унищожат ракетата.” Това отново е език на ултиматумите, който е принципно неприемлив. Попитана от журналиста защо САЩ не са готови да обсъждат претенциите на Русия за нарушаването от САЩ на ДРСМО, Андреа Томпсън отговори лаконично: „Всички наши системи напълно съответстват на нашите международни ангажименти и по никакъв начин не нарушават Договора. Това е признато от американските партньори в НАТО”. Позоваването на „американските партньори в НАТО” е трогателно: в крайна сметка европейците са изложени на риск, а не САЩ: ракетите със среден и по-малък обхват ще попаднат върху главите на европейците при бойно използване (обхватът на тези ракети изключва използването им по континентална Америка). Сергей Лавров също наскоро се изказа по въпроса: „Ако европейските министри са загрижени за съдбата на този договор”, каза той, провеждайки пресконференция след заседанието на Съвета на министрите на ОССЕ в Милано на 7 декември, „те трябва да повлияят на американския си съюзник и да го убедят да седне на масата за преговори и да започне да говори по същество, а не да ни обвинява през океана.” Съединените щати обясняват действията си за денонсирането на ДРСМО с грижата за европейските съюзници, но те се ръководят от желанието да получат свобода за действие при разполагането на собствените си ракетни системи. Това стана ясно, когато американците разположиха противоракети Мк41 на базите в Девеселу (Румъния) и Редзиково (Полша). За да могат да „легализират” тези обекти, Русия е обвинена в „отхвърляне” на ДРСМО. САЩ се стремят да развържат ръцете си не само на Запад, но и на Изток. Те се нуждаят от крилати или балистични ракети на сушата, за да предотвратят евентуални удари срещу техните съюзници - Япония, Южна Корея и Тайван от Китай, който не е ограничен при производството на такива ракети. Между другото, това оръжие се произвежда не само от Китай - то се прави от поне дузина страни. Само Русия и Съединените щати са ограничени двустранно. Сега американците смятат, че международната ситуация се е променила толкова много, че и те трябва да имат такива оръжия. Съдейки по изявлението на А. Томпсън, мостовете са изгорени: американците вече не се интересуват от съдбата на ДРСМО. Те обаче, от своя страна, трябва да знаят, че Русия се противопоставя на прекратяването на договора не поради страх от Америка, а по отношение на договора като един от крайъгълните камъни на международната система за сигурност. Всичко тук е просто: ако Вашингтон напусне  договора, руският отговор ще бъде адекватен. На 5 декември 2018 г. руският президент Владимир Путин, коментирайки „60-дневният” ултиматум на Майк Помпео, обърна внимание на факта, че „изявлението е малко позакъсняло: първо, американската страна заяви, че възнамерява да се оттегли от споразумението за ракетите със среден обхват, а след това започна да търси обяснение защо прави така”. „Какъв е отговорът от наша страна? Прост: тогава и ние ще го направим”, заяви руският президент. Въпреки че до 2 февруари все още има време, за да може американската администрация да прецени всички последици от своето решение.   Превод: В.Сергеев", "date": "2019.01.23", "title": "Отидоха твърде далеч в разрушаването на ДРСМО"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391842-%D0%BA%D0%BE%D0%B8-%D1%81%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%B3%D1%80%D0%B0%D1%87%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Изборите за Европейски парламент през 2014 г. бяха повратен момент за радикалните партии от ляво и от дясно. „Алтернатива за Германия“, „Шведски демократи“ и испанската Подемос спечелиха първите си места преди пет години. А гръцката СИРИЗА взе шест места спрямо едно през 2009 г. Оттогава в страните членки на Европейския съюз са създадени над сто нови партии, някои от които ще изпратят първите си членове в Европейския парламент, след като избирателите се отправят към урните през май. Кой ще постигне пробив през 2019 г.? Politico прави преглед на новите партии, които заслужават внимание.   „Алтернатива за Германия“     Да, крайнодясната германска партия спечели седем места през 2014 г., но оттогава загуби всичките си евродепутати, които я напуснаха или се върнаха в националната политика. Сега партията реши да води кампания за оставане в Европейския съюз и е напът да спечели 13 места, показва изследване на Politico.   „Република, напред!“     Политическата партия на френския президент Еманюел Макрон може да се окаже най-разочароващият новак. Макар че преди време еврофилите се надяваха, че тя ще спечели 30 места, оформяйки ядрото на нова проевропейска коалиция на либерали, умерени социалдемократи и центристки християндемократи, сега партията е напът да спечели само 19 места. В същото време вътрешният натиск, последният от които дойде от протестиращите „жълти жилетки“, отвлече вниманието на Макрон от създаването на съюзи извън Франция. Лъч светлина за Макрон: Местата му може да са необходими за създаването на широко, проевропейско мнозинство в парламента. Това ще го превърне в отслабен балансьор, но все пак балансьор.   Полските бунтовници     В Полша има две нови движения, които може да откраднат места от основните партии в страната в последно време – \"Право и справедливост\" и \"Гражданска платформа\". Крайнодясната \"Кукиз'15\", оглавявана от бивш пънкар, спечели 42 места в полския парламент през 2015 г., но не успява да запази сплотеността си. Тя е напът да спечели четири от 52-те места за Полша в Европейския парламент и да се присъедини към съюз, който включва италианското движение „Пет звезди“. Друго движение, позиционирано в левия център и оглавявано от бившия кмет на Слупск Роберт Биедрон, все още не е регистрирано като партия. Според социологическите проучвания то може да спечели пет места, ако влезе в надпреварата.   Чешката пиратска партия     Клонящата към „зелените“ политическа партия е в ожесточено съревнование с консервативната \"Гражданска демократична партия\" за второто място на изборите в Чехия. Пиратите са напът да спечелят първите си четирима евродепутати, което ще ги постави до германските „зелени“ като партиите с най-голям успех през 2019 г. Крайнодясната партия \"Свобода и пряка демокрация\" е друга нова чешка формация, която заслужава внимание и е напът да спечели първото си място.", "date": "2019.01.23", "title": "Кои са новите политически играчи в Европа?"}
{"url": "http://www.classa.bg/%D1%81%D0%B2%D1%8F%D1%82/item/391843-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81-%D0%BF%D1%83%D1%82%D0%B8%D0%BD", "text": "Сред темите на разговора се очаква да бъдат също ситуацията в сирийската провинция Идлиб и сътрудничеството с Русия във връзка с решението на САЩ да изтеглят войските си от Сирия. Двамата лидери вероятно ще обсъдят още покупката на руски зенитно-ракетни системи С-400 от Турция и двустранните отношения. През 2018 г. Ердоган и Путин се срещнаха лично седем пъти, а по телефона разговаряха 18 пъти. Отделно лидерите на Турция и Русия се видяха и на шест срещи на високо равнище, припомня БТА, цитирайки Анадолската агенция. В края на декември на посещение в Русия бе турска делегация, в която бяха включени министърът на външните работи Мевлют Чавушоглу и министърът на отбраната Хулуси Акар, началникът на разузнавателната агенция МИТ Хакан Фидан и президентският говорител Ибрахим Калън.", "date": "2019.01.23", "title": "Ердоган пристига на посещение в Москва за разговори с Путин"}
{"url": "http://www.classa.bg/%D1%81%D0%B2%D1%8F%D1%82/item/391844-%E2%80%9E%D1%80%D0%BE%D1%81%D0%B0%D1%82%D0%BE%D0%BC-%D0%BF%D1%80%D0%B5%D0%B2%D0%B7%D0%B5-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0-%D0%BD%D0%B0-%D1%81%D0%B0%D1%89", "text": "Милиардерът Бил Гейтс призова Белия дом да се концентрира върху развитието на атомната енергетика. Той е на мнение, че тя е най-доброто решение срещу глобалното затопляне. Основоположникът на Microsoft е уверен, че САЩ могат да бъдат лидер в тази сфера, благодарение на „учените, предприемачите и инвестиционния капитал\". Обаче той сгреши. Американците, с помощта на „Росатом\", убиха атомната си промишленост. В навечерието на Нова година милиардерът филантроп Бил Гейтс публикува на сайта си писмо за вълнуващите го проблеми.      Един от тях беше глобалното затопляне. Според него, способна за справянето с това предизвикателство е атомната енергетика, като по този повод заяви следното: „Ядрената технология идеално подхожда за борба с измененията на климата. Това е единствения мащабен източник на енергия, достъпен 24 часа в денонощието, като при това не отделя парникови газове. Проблемите на съвременните реактори, включително и опасността от аварии са напълно решими с помощта на иновации\". Гейтс предполага, че именно САЩ ще постигнат най-големи успехи в това направление благодарение на своите „учени, предприемачи и инвестиционен капитал на световно ниво\". Но явно той се заблуждава. През последните двайсет години американската атомна индустрия достигна дъното. Главна роля за това изигра „Росатом\". Всичко започна още в края на осемдесетте години. СССР беше световен лидер в технологията за обогатяване на урана с центрофуги. В същото време в Щатите използваха за производството на атомно гориво нискоефективна и скъпа газодифузионна технология. Достатъчно е да кажем, че за тази технология е необходима 50 пъти повече електроенергия, отколкото при обогатяването с центрофуги. Затова, веднага след края на студената война, американците започнаха да купуват руски обогатен уран за атомните си електроцентрали. Това им струваше 12 пъти по-евтино, отколкото собственото им производство. Доставки на руски обогатен уран започна да извършва руската компания „Техснабекспорт\" през 1987 г., като при това обемите на продажби ежегодно нарастваха. Излишъкът на руски нискообогатен уран бързо свършиха, затова благодарение на съкращаването на арсенала от ядрено оръжие, в Русия остана свободно количество от 500 тона оръжеен, високообогатен уран, извлечен от демонтираните ядрени боеприпаси. Между специалистите от двете страни се роди идеята да го „разредят\" и по този начин да го превърнат в гориво за американските атомни електроцентрали. През 1994 г. бе подписан договор съгласно, който Русия ще преработи 500 тона оръжеен уран в гориво за американските АЕЦ. Технологията за това беше разработена от Уралския електрохимичен завод. Американската компания USEC бе избрана за трейдър на атомното гориво на вътрешния пазар в САЩ. През месец май 1995 г. от морското пристанище на Петербург бяха експедирани първите 24 тона енергиен уран по сделката „ВОУ-НОУ\" („високообогатен уран\"-„нискообогатен уран\"), която бе наречена условно „Мегатонове в Мегавати\". През месец ноември 2013 г. по същия маршрут бяха експедирани последните 60 тона атомно гориво получено от оръжейните запаси. В същото време обаче, „Техснабэкспорт\", вече като дъщерна компания на „Росатом\" подписа нов дългосрочен договор с USEC за обогатяване на уран. Доставките на природен уран от САЩ в Русия, както и преди бяха забранени, затова самите американци измислиха схема, която да заобиколи забраната. С активното съдействие на Вашингтон (и специално с одобрението на Хилари Клинтън, преди да напусне поста си на държавен секретар-б. пр.), „Росатом\" придоби канадската компания URANIUM ONE, тъй като експортът на уран от САЩ за Канада не беше забранен и тя се зае с износа на природен уран от САЩ за Канада и от там за Русия. Но канадската компания не беше само посредник, който участва в сделката. Uranium One притежаваше уранови рудници в САЩ, Австралия, Канада, Казахстан, ЮАР и Танзания. По такъв начин „Росатом\" не само, че имаше възможност да изпълнява условията по договора си с USEC, но получи и мощна суровинна база за собствени нужди. За руската атомна промишленост доставките на обогатен уран в САЩ, съгласно споразумението ВОУ-НОУ, станаха спасителен пояс по време на икономическия хаос през 1990 г. Освен това, Русия не само че запази, но и увеличи мощностите си по обогатяване на уран, укрепи кадровия си потенциал в отрасъла и финансира новите си разработки за мирни и военни цели. Свидетелство за това е и провалът на опитите на американската компания Centrus (бившата USEC) да построи първата американска фабрика за обогатен уран с използването на центрофуги. През февруари 2016 г. USEC обяви, че прекратява окончателно работата си по този проект. Сега основният обем американски уран, както и преди, се обогатява по газо-дифузионната технология в Пайктон (щат Охайо). Според оценката на World nuclear association, САЩ заемат пето място в света по обогатяващи мощности, тоест два пъти по-малко от Франция и Китай и три пъти по-малко от консорциума Urenco. Русия е безусловен световен лидер, изпреварвайки два пъти Urenco и шест пъти САЩ. Но това не е всичко, американците са напълно зависими от вноса на природен уран. По данни на енергийната информационна агенция на САЩ, собствените им находища удовлетворяват едва 11% от потребностите в суровина за атомния им отрасъл. Така че мечтата на Бил Гейтс за глобално лидерство в ядрената енергетика така и ще си остане само мечта.  ", "date": "2019.01.23", "title": "„Росатом\" превзе атомната енергетика на САЩ"}
{"url": "http://www.classa.bg/%D1%81%D0%B2%D1%8F%D1%82/item/391839-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8,-%D1%81%D0%B5%D0%B3%D0%B0-%D0%B8%D0%BC%D0%B0-%D0%BE%D1%82%D0%BA%D1%80%D0%B8%D1%82%D0%B0-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D1%81-%D0%B8%D1%80%D0%B0%D0%BD", "text": "\"Политиката се промени, сега има открита конфронтация с Иран, ако трябва да я засилим, ще го направим\", заяви в понеделник израелският министър на разузнаването Израел Кац.   Израелските отбранителни сили (ИДФ) нападнаха няколко военни цели на Иранската милиция Ал Кудс на сирийска територия и няколко сирийски батерии за противовъздушна отбрана в неделя вечер и рано в понеделник сутринта. Израелската армия обясни, че нападението е извършено в отговор на изстрелването на ракета от иранските сили от сирийска територия с намерение да атакува северната част на Голанските възвишения.   \"Това е ясно послание към иранците,\" каза Кац в интервю за Галей Цахал, съобщава The Jerusalem Post.   За разлика от предишните израелски нападения, този път Тел Авив незабавно отвърна на ракетните атентати. Това показва промяна в стратегията, тъй като досега израелските власти предпочитаха да останат двусмислени относно атаките си в Сирия, рядко признавайки участието си в тези нощни атаки.   Посочвайки, че Израел засилва мерките си срещу терористичните амбиции на Иран в Сирия, министърът увери, че Тел Авив няма да допусне закрепването му в Сирия.   \"Ние атакуваме тези които ни атакуват, те ще платят висока цена\", предупреди Кац. След извършването на атаките, командирът на иранските военновъздушни сили, бригаден генерал Азиз Насирзаде, увери, че страната му е готова да се изправи срещу Израел и да го унищожи.   \"Нашите настоящи и бъдещи поколения във военновъздушните сили са нетърпеливи и напълно готови да се изправят срещу ционисткия режим и да го премахнат от Земята\", цитира агенция Mehr висшият ирански военен.   \"Нашите бъдещи поколения изучават ноу-хау, необходимо за обещания ден, в който ще унищожат Израел\", добави Насирзаде, като увери, че високата степен на готовност на иранската армия е възпирала враговете им да ги атакуват", "date": "2019.01.23", "title": "\"Политиката се промени, сега има открита конфронтация на Израел с Иран\""}
{"url": "http://www.classa.bg/%D1%81%D0%B2%D1%8F%D1%82/item/391831-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%B2-%D1%81%D0%B0%D1%89-%D1%80%D0%B5%D1%88%D0%B8-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%BB%D1%83%D0%B6%D0%B0%D1%82-%D0%B2-%D0%B0%D1%80%D0%BC%D0%B8%D1%8F%D1%82%D0%B0", "text": "  Върховните съдии подкрепиха предложението на президента Доналд Тръмп трансджендърите да не могат да служат в армията. Решението е взето преди броени минути, съобщава BBC. Съдът е гласувал с 5 гласа „за“ и 4 „против“. Негативните гласове са от либер   Съдът е гласувал с 5 гласа „за“ и 4 „против“. Негативните гласове са от либералните съдии, а с решението се премахват всички пречки пред президентското предложение. Новата политика ще забранява на всички трансджендъри, които имат нужда от операция за смяна на пола или вече са претърпели такава, да служат в армията.      ", "date": "2019.01.23", "title": "Върховният съд в САЩ реши: Трансджендърите не могат да служат в армията"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391832-%D0%B7%D0%B0%D1%89%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B0-%D0%B7%D0%B5%D0%BC%D1%8F,-%D0%B8-%D0%BA%D0%BE%D0%B9-%D1%89%D0%B5-%D0%BD%D0%B0%D0%BF%D0%B8%D1%88%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B9", "text": "„Този Слав, като завладял силния и почти непревземаем за всички противници Мелник, станал самодържец и не се покорявал на никого от околните владетели. Понякога бил съюзник на италианците (латинците), свързвайки се с тях по роднинство, понякога държал страната на българите поради родство, а понякога на Теодор Комнин. И никога на никого не бил подчинен, нито пък се свързал истински във вярност и съгласие” – византийският хронист Георги Акрополит за Алексий Слав, началото на XIII век.     Слав е първи братовчед на цар Борил, който му отмъкнал земите. И се съюзил с латинския император против него. Обаче последният се сдобрил с Борил и Слав се сродил с византийския император. По същото време Борил подгонил брат си Стрез, който избягал при сръбския владетел. Онзи му дал войска и Стрез завладял от брат си Македония. После се сдобрил с брат си, но сърбите му взели главата. Цанко Серафимов припомня събитията в „Македония IX в.пр.Хр. – XXI в.” (изд. „Орбел”). Самодържците, братоубийствата, предателствата, измамите, кръвта не са новост по тези земи. Според античен летописец древната Македонска държава съществува 924 г. Славните на Филип II и сина му Александър Велики са 36 от тях. Серафимов обяснява в подзаглавието: „Един прочит на историята на страдалната земя” – земята е страдална. Но важно тук е и „един прочит”. Серафимовият личен прочит на историята. Така структуриран би трябвало да е и всеки учебник по история в сегашна Македония. Значи, който е любопитен, може да сравнява. На български друго такова нещо няма. Има на гръцки – „История”, а не „Прочит”. Историите се пишат от историците. Нашите историци не го правят. Сигурно е снишаване. То не е печеливша, поза е на оцеляване. И друго. Зад Серафимовата магична формула „За всичко в новото време са виновни Русия и комунистите” се крие формулата „Всичко се решава от великите сили”. Друга в обозримо бъдеще не се задава. От нея до сега страдалната земя не стана различна. Някой чака ли от старата формула друго?   От ", "date": "2019.01.23", "title": "Защо Македония е страдална земя, и кой ще напише историята й"}
{"url": "http://www.classa.bg/%D1%81%D0%B2%D1%8F%D1%82/item/391835-%D0%BD%D0%BE%D0%B2%D0%B0%D1%82%D0%B0-%D0%BA%D0%B8%D0%B1%D0%B5%D1%80%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%81%D0%B0%D1%89-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE-%D0%B2-%D0%BF%D1%80%D0%B0%D0%B2-%D1%82%D0%B5%D0%BA%D1%81%D1%82", "text": " на миналата седмица бях в Държавната Дума на публични изслушвания по т.нар. Законопроект „Бокова-Клишас-Луговой” за стабилността на руския интернет при изключване от външна страна и други заплахи и рискове. Изслушването бе организирано от комитета по информационна политика, информационни технологии и комуникации. В залата имаше повече от сто души, сред които представители на почти всички министерства, ведомства, доставчици, оператори, основни играчи и обществени организации на интернет индустрията, водещи медии.     Когато разговорът достигна до там дали съществуват и доколко са големи заплахите, с които трябва да се бори новия закон, аз разбрах, че повечето присъстващи професионалисти и журналисти, колкото и да е странно, не са чели „Киберстратегията на САЩ”, публикувана преди два месеца, през ноември 2018 г.     Тоест журналистите, обществените фигури и специалистите не бяха запознати със самата заплаха. Малцина от нас са чели добър структуриран анализ на тезите за американската киберстратегия. Струва ми се, че тази празнина трябва да бъде запълнена. Като цяло новата киберстратегия на САЩ запълня много пропуски, премахва многото риторични въпроси. По мое мнение, тя е задължителна за запознаване на всеки, който по един или друг начин работи в ИТ индустрията - служители, мениджъри, професионални журналисти.", "date": "2019.01.23", "title": "Новата киберстратегия на САЩ: за световно господство в прав текст"}
{"url": "http://www.classa.bg/%D1%81%D0%B2%D1%8F%D1%82/item/391833-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D0%B8%D0%B7%D0%B2%D1%8A%D1%80%D1%88%D0%B8%D0%BB-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE,-%D0%B7%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D1%81%D0%B8", "text": "Животът на покойния лидер на картела Меделин, Пабло Ескобар, е белязан от трафика на наркотици, насилието, неговото семейство и неговите любовници. Вдовицата му, Виктория Хенао, не пренебрегва тези изневери, въпреки че уверява, че бурният външен живот на съпруга й не се е противопоставял на любовта към семейството й: „Нашият дом беше свещен, никога не сме виждали наркотици, пари или оръжия\", заяви тя.   Четвърт век след смъртта на Ескобар съпругата му каза в телевизионно интервю, че съпругът й „не е бил убит от полицията, а се е самоубил за да можем ние да живеем\". Това напълно противоречи на официалните версии. \"Той винаги се отнасяше с нас много добре, той никога не ме е нагрубявал с думи или физически, но след тези години на затворен живот с моите деца разбрах, че това е психологическа злоупотреба чрез съблазняване, защото той ни подлагаше на нуждите, които имаше,\" каза Хенао.   Но това твърдение контрастира с друго от нейните разкрития: когато тя е била на 14 години, а Пабло Ескобар 25, той я е изнасилил и я е принудил да направи аборт, когато \"тя дори не знаеше какво е да имаш сексуална връзка\": \"Има много болка, но вярвам в прошката, която помага болката да се облекчи\" добави тя.   Виктория Хенао знаела за извънбрачните отношения, поддържани от лидера на картела в Меделин. Всъщност, жените са изобилствали в организираните от него партита и една от тях е причинила скарване сред наркобароните, което е довело до предателство и предаване на властите на Карлос Ледер, първият, който е екстрадиран в Съединените щати. Въпреки последвалите извинения и наказания, това осъжда картела на смърт. Карлос Лехер, от колумбийска майка и немски баща, започнал своята престъпна кариера като крадец на коли в Ню Йорк. С течение на времето той създава мрежа за товарен транспорт с писта за кацане на Бахамите, благодарение на която той си партнира с Пабло Ескобар и друг лидер на картела: Гонсало Родригес Гача, \"El Mexicano\". Виновната за скандала не е била любовница на Ескобар, а на един от неговите убийци. Когато Ледър се заиграл с нея по време на парти, този служител се опитал да го обвини и бива незабавно убит с един изстрел.   Скоро след това Ескобар наредил на Карлос Лехер да почива в хасиенда в Меделин. Там бива заловен (или се е предал) от група войници на 4 февруари 1987 г. След няколко часа той е екстрадиран в САЩ, където е осъден на 135 години затвор.", "date": "2019.01.23", "title": "Вдовицата на Пабло Ескобар твърди, че е извършил самоубийство, за да защити семейството си"}
{"url": "http://www.classa.bg/%D1%81%D0%B2%D1%8F%D1%82/item/391834-%D0%BA%D0%B8%D1%82%D0%B0%D0%B9-%D0%BE%D1%89%D0%B5-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D1%81-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%BE-%D0%BC%D0%BE%D0%B4%D0%B8%D1%84%D0%B8%D1%86%D0%B8%D1%80%D0%B0%D0%BD%D0%BE-%D0%B1%D0%B5%D0%B1%D0%B5", "text": "Втора жена е бременна с генетично модифицирано бебе в резултат на експеримента, проведен от противоречивия учен Хе Джианкуй в Китай, според предварителното разследване на властите, цитирано от агенция Синхуа. Разследванията на властите в провинция Гуандун стигнаха до заключението, че Хе, който предизвика голям скандал през ноември миналата година, като обяви раждането на близнаци с промени в ДНК, е създал собствен екип от изследователи, включващ и чуждестранни членове, фалшифицирал е документи за етична оценка и насочени дейности по генетична модификация с използване на „технологии без гаранция за безопасност и ефикасност\".   Ученият е набрал осем двойки доброволци за своите експерименти, проведени между март 2017 г. и ноември 2018 г. В резултат на това две жени забременяват: една ражда близнаците Лулу и Нана, а втората продължава да е бременна, според Синхуа. В допълнение, една двойка е изоставила експеримента по време на процеса, докато останалите пет не успяват да заченат. Близнаците и бременната доброволец ще получат медицинско наблюдение и последващи изследвания. Китайските власти обвиняват Хе, че се е противопоставил на правителствените забрани и \"незаконно е провел експеримента си, в търсене на слава и лична изгода\".   Според разследващите, дейностите на учения \"сериозно нарушават моралните принципи и научната цялост, както и китайските правила по въпроса, така че Хе и другите участващи лица и организации ще бъдат наказани в съответствие със съществуващите закони. На 25 ноември Хе публикува серия от видеоклипове, в които твърди, че е модифицирал ДНК на новородените близнаци, като по този начин е постигнал първата генетична модификация на бебетата в историята.   На 28 ноември властите на Китайската здравна и медицинска етика започнаха разследване на експеримента на Хе, който според Министерството на науката и технологиите на страната „е преминал моралните и етични граници\".", "date": "2019.01.23", "title": "Китай: Още една  жена е бременна с генетично модифицирано бебе"}
{"url": "http://www.classa.bg/%D1%81%D0%B2%D1%8F%D1%82/item/391837-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%B0-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%80%D0%B0%D0%BA%D0%B5%D1%82%D0%BD%D0%B0-%D0%B1%D0%B0%D0%B7%D0%B0", "text": "Изследователи от Beyond Parallel, проект, спонсориран от американския Център за стратегически и международни изследвания (CSIS), са открили предполагаема секретна база за балистични ракети в Северна Корея, според публикуван в понеделник доклад. В азиатската страна има общо двадесет такива съоръжения, които не са били разкрити от Пхенян.   Базата Сино-ри, с приблизително 11 квадратни километра, е разположена на около 212 километра северно от демилитаризираната зона, която разделя двете Кореи. Тя служи като щаб на ракетната бригада Нодонг, част от стратегическите ракетни сили на страната, и може да е изиграла роля и в последното развитие на балистичните ракети Пуккуксонг-2 на Пхенян.   Освен това експертите посочват, че ракетите от среден клас Нодонг, разположени в базата, осигуряват на Северна Корея \"оперативна способност за първа ядрена или конвенционална атака срещу цели, разположени в целия Корейски полуостров и в по-голямата част от Япония\" , Сателитни снимки, датирани на 27 декември 2018 г., показват вход към подземен бункер, подсилени заслони и централен щаб, съобщава Beyond Parallel, като твърди, че тази база никога не е била публично оповестена от правителството на Северна Корея в преговорите за денуклеаризация между Вашингтон и Пхенян.   Сино-ри също така има подкрепата на две съседни съоръжения, зоната за обучение Миоду-сан и академията Соубек-су, създадена в края на 50-те или 60-те години като училище за артилерийски офицери, а по-късно и за балистични ракети в началото на този век, според доклада. Виктор Ча, един от авторите на разследването, заяви пред NBC News, че базата е \"явно стълб на ракетната стратегическа сила\" на Северна Корея, но няма признаци, че тя е част от дискусията по премахването на ядреното оръжие. Ча смята, че Пхенян \"изглежда си играе, защото, дори ако унищожи официалните ядрени съоръжения, той все още ще разполага с целия си оперативен капацитет\".   \"Севернокорейците няма да преговарят за неща, които не разкриват\", предупреждава експертът.", "date": "2019.01.23", "title": "Откриха неразкрита от Северна Корея ракетна база"}
{"url": "http://www.classa.bg/%D1%81%D0%B2%D1%8F%D1%82/item/391838-%D0%BA%D1%83%D1%80%D0%B8%D0%BB%D1%81%D0%BA%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8,-%D0%BE%D1%81%D0%BD%D0%BE%D0%B2%D0%BD%D0%B0-%D0%BF%D1%80%D0%B5%D1%87%D0%BA%D0%B0-%D0%B7%D0%B0-%D0%BC%D0%B8%D1%80%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%8F%D0%BF%D0%BE%D0%BD%D0%B8%D1%8F", "text": "На 22 януари министър-председателят на Япония Шиндзо Абе се срещна в Москва с президента на Русия Владимир Путин. Ден преди тази среща японските правителствени източници съобщиха за японската агенция Kyodo, че Токио проучва възможността за подписване мирно споразумение с Москва в замяна на завръщането на остров Шикотан и малките острови на Хабомай, тъй като исканиято им за връщане на четирите южни Курилски острова - включително Кунашир и Итуруп - няма да са успешни. Курилските острови се намират в Охотско море, между Руския полуостров Камчатка и японския остров Хокайдо. Техните 56 острова и островчета са част от провинция Сахалин (Далечния изток на Русия) и се смята, че те приютяват около 20 000 души.   Южните Курили са островите Шикотан, Итуруп, Кунашир и Хабомай, общо двадесетина острови и необитаеми островчета. Япония ги нарича Северни територии и смята, че те са част от префектурата Хокайдо, която Русия била заела незаконно. Проучването на Курилските острови от руснаци и японци започва в средата на XVII век. След колонизацията и няколкото въоръжени конфликта, през 1855 г. империите Русия и Япония подписват документ, според който за Япония остават южните острови Шикотан, Итуруп, Кунашир и Хабомай, а останалите, разположени на север, стават руска територия: остров Сахалин остава неразделна земя.   През 1875 г. двете страни подписват ново споразумение: Русия предава на Япония всички острови на Курилите в замяна на Сахалин. След руско-японската война (1904-1905 г.) японците побеждават и заемат южната част на този остров. Токио бе съюзник на нацистка Германия по време на Втората световна война и на конференцията в Ялта, проведена през февруари 1945 г между страните, воювали срещу Адолф Хитлер., Съветският съюз се задължи да се намеси във войната срещу Япония в замяна на възстановяване владението на Курилските острови и южната част на Сахалин. Съветските войски разгромиха японската армия и на 2 септември 1945 г. Япония подписа капитулацията и прие Декларацията от Потсдам, която ограничава суверенитета на японската империя до островите Хокайдо, Хоншу, Кюшу, Шикоку и по-малките острови.   С влизането в сила на решенията в Ялта Русия счита, че това е един от резултатите от Втората световна война, които не подлежат на преразглеждане. Поради тази причина тя счита всяка японска претенция за тези територии като незаконна. Години по-късно СССР предложи да върне остров Шикотан и Хабомай на Япония в замяна на гаранции, че няма да приемат военни бази на други страни. САЩ бяха против, като заплашиха да установят в тези места своя суверенитет, ако Япония приеме съветската власт в Итуруп и Кунашир.   През 1956 г. Япония и СССР подписаха декларация, която сложи край на войната между двете страни и Москва се съгласи да предаде на Токио Шикотан и Хабомай след подписването на мирен договор, нещо, което все още не е станало реалност. По тази причина позицията на японците е, че членовете на коалицията срещу Хитлер нямат основание да лишат Япония от Курилите. В допълнение Токио припомня, че СССР не е подписал мирния договор от Сан Франциско и въз основа на това Москва не трябва да използва това споразумение, за да обоснове правно своите претенции. Курилите играят голяма роля в вътрешната политика на Япония - въпросът за тяхното завръщане стана част от тяхната национална идентичност - и въпреки че те нямат големи запаси от нефт или газ, около тях има много дива природа и риболовът е важен сектор на японската икономика. В допълнение, руски учени показват, че на остров Итуруп има рениево находище, рядък метал, който се използва при производството на електронни и аерокосмически устройства. Слуховете, че Русия може да приеме исканията на Япония и да предаде Курилите, обикновено се разпространяват преди срещи на високо равнище между представители на двете страни, но Москва никога не е допускала тази възможност. На 14 януари руският външен министър Сергей Лавров бе категоричен: \"Суверенитетът на островите е извън дискусията, те са територия на Русия\".   „Признаването на резултатите от Втората световна война не е ултиматум, това е неизбежен и присъщ фактор в модерната международна система, Япония, като член на ООН, подписа и ратифицира Хартата на ООН, член 107 на която гласи, че всички резултати от Втората световна война са ненарушими, затова ние просто искаме практическите действия на нашите японски съседи да изпълнят задълженията си по Хартата на нациите. Организацията на обединените нации, Декларацията от Сан Франциско и други документи \", заяви Лавров по време на годишната си пресконференция два дни по-късно.", "date": "2019.01.23", "title": "Курилските острови, основна пречка за мирното споразумение между Русия и Япония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391829-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D1%81%D0%B5-%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB%D0%BE-%D0%B2-%D0%BD%D0%B0%D1%80%D0%B8%D1%86%D0%B0%D1%82%D0%B5%D0%BB%D0%BD%D0%BE-%D0%B7%D0%B0-%D0%B1%D0%B5%D0%B7%D0%BD%D0%B0%D0%BA%D0%B0%D0%B7%D0%B0%D0%BD%D0%BE%D1%81%D1%82-%D0%B8-%D1%81%D0%B2%D0%BE%D0%B5%D0%B2%D0%BE%D0%BB%D0%B8%D0%B5", "text": ", на която да бъде изработена „Стратегия за Столипиново“ предлагат социалистите в Пловдив „Управляващите Пловдив, от 90 година насам не представиха реална програма, с която да се преборят с основните проблеми в кв. Столипиново - ниската образованост и високият процент неграмотни, незаконните постройки и ниския социален статус на живеещите там.“, очерта на нарочна пресконференция основните проблеми за общността Николай Радев, председател на ППГОС на БСП.      Според него трябва цялостна стратегия, а началото е образованието, защото тези деца, които днес не посещават училище след време ще бъдат или клиенти на правораздавателните органи, или на социални грижи. И в двата случая държавата ще плаща. „Не съм докрай съгласен и с предложеното от Корнелия Нинова спиране на социалните помощи, ако детето не ходи на училище. Бедността се увеличава и тя не е само сред ромите, подобен хард вариант ще постави в невъзможност за достъп до образование много деца. Трябва обаче да се намери вариант, в които те да влязат в училище и въз основа на техните постижения по време на образователния процес да се получават и социалните плащания.“, категоричен бе Радев.      В питане до кмета на общината съветникът иска ясни данни за ситуацията в Столипиново: Какъв е действителният брой незаконни постройки; Какъв е общия брой на живущите на територията между бул. Цариградско шосе и река Марица и ул. Ландос и бул. Източен, по адресна регистрация и колко са без такава; Какъв е броят на лицата до 16 години, които са в риск, включващ лоши битови условия и системно непосещаване на училище; Има ли информация за незаконни молитвени домове, тъй като от години се говори, че оттам тръгва тиха ислямизация.     Това са част от въпросите, които трябва да залегнат в очертаването на статегията за промяна в квартала, сподели и вижданията си Йордан Василев, председател на РС на БСП „Източен“. „До средата на февруари, заедно с представители на местната общност, в дискусия с различните неправителствени и граждански организации ще потърсим пътя за справяне с незаконните постройки, живеещите без адресна регистрация, чистотата в махалата, здравето и образованието на децата“, поясни Василев концепцията на кръглата маса, която предлагат от БСП.      Социалистите припомнят, че през 2015 година, след питане към кмета на общината е станало ясно, че местната власт не е имала яснота как да се справи със Столипиново и е прехвърлила всичко на държавата. От тогава са минали 4 години и ситуацията се влошава, счита председателят на БСП в района. „Столипиново се е превърнало в нарицателно за безнаказаност и своеволие.      Проблемът с нерегламентираното обитаване и застрояване е актуален и наболял. В квартала от години са застроени част от улици, като на места между сградите трудно се разминават двама човека. Имаме струпване на двойно повече от регистрираните 40 хиляди жители, районното кметство си измива ръцете с бутането на незаконни постройки, но ако погледнете улица „Ландос“ по която минава и градският транспорт ще видите, че се строи без правила и без разрешение, включително и по тротоарите. По неофициални данни около 3000 са незаконно пребиваващите деца в Столипиново, 30% от децата, живеещи в квартала не посещават училище, по информация от 2016 година 74 трайно не посещават училище, а 385 имат документ за напускане на страната.“, акцентира върху фактите Йордан Василев. Според него има два пътя. Единият е да продължаваме да се правим, че в Столипиново всичко е спокойно, докато бомбата не гръмне, а вторият е да се търси решение преди да е станало късно.         Танкове и бронетранспортьори навлизат в \"Столипиново\". Това става през лятото на 1978-ма година. Въпреки липсата на официална информация, слухът светкавично обикаля  . Десантът прословутата ромска махала в   се носи от уста на уста по времето на социализма. В основата на инцидента стои неразкрито тежко престъпление.    Млада семейна двойка в съседния квартал \"Изгрев\" е нападната от тълпа цигани. След като мъжът оказал съпротива, те заклали и двамата на място. А на всичкото отгоре жената била бременна.  Загиналият младеж се оказва племенник не на кого да е, а на прочутия генерал Стою Неделчев, по прякор Чочоолу. По онова време той е командващ армията в Старозагорски окръг.    Вбесен, че убийците не са разкрити, генералът заминава за Карлово, вдига под тревога два батальона от тамошната танкова бригада и сам повежда колоната с танкове към тепетата.  Няколко Т-55 обграждат циганското гето, където буквално е въведено военно положение.  Още на следващия ден убийците на младото семейство са заловени. Генералът настоява лично да ги разстреля, но милицията успява да ги спаси, като предава на прокуратурата деветимата мъже. Те са на възраст от 23 до 36 г. Четирима са осъдени на смърт, а останалите получават от 17 до 25 г. лишаване от свобода.  Случилото се така стресва обитателите на „Столипиново“, че до 1992 година никой от тях не дръзва да извърши дори най-дребното престъпление.         ", "date": "2019.01.23", "title": "Столипиново се е превърнало в нарицателно за безнаказаност и своеволие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391830-%D0%BD%D0%B0%D0%B9-%D1%85%D1%83%D0%B1%D0%B0%D0%B2%D0%BE%D1%82%D0%BE-%D0%B4%D1%83%D0%BF%D0%B5-%D0%B2-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Знаете ли кой е най-популярният фитнес модел в света? Тя вече има над 20 милиона последователи в „Инстаграм”. Основната причина да се абонират за профила й е, защото дупето й е смятано за най-красивото в света.   Момичето е наречено Кралицата на „Белфи’-тата – това са снимки, чийто основен фокус е върху задните части. Този термин е изобретен от самата Ким Кардашипн, която слага начало на модата на големите дупета. Името на това момиче е Съмър Рей. Тя е едва на 17, но вече е спечелила фитнес състезание по бикини. Към днешна дата е най-богатият фитнес модел в света, а един от нейните постове се оценява на около 50 000 долара. Момичето е едва на 22 годни и вече е популярна заради задните си части.     Момичето е родено в семейство на спортисти. Родителите й са професионални културисти, които и до ден днешен участват в състезания. Това е и една от причините Съмър да е толкова успешна. Още от 14-годишна тя е в залата и прави различни упражнения и джогинг.     Още от ранно възраст момичето е наясно как фитнес индустрията работи отвътре. Бързо става популярен треньор, а програмите, изготвяни от нея, струват много пари.     Майката на момичето също изглежда възхитително Двете една до друга могат да влязат във всяка еротична фантазия на мъжете.     Съмър започва кариерата си на 17-годишна възраст с триумфална победа. Красавицата решава да се развива в социалните мрежи, защото според нея там е бъдещето.     Към момента красавицата е и лице на няколко известни марки за облекло и козметика. Съмър дори има собствено приложение, което също й докарва пари. Тя твърди, че няма фотошоп на нито една от снимките си, но определено има какво още да се желае от кожата й.     Моделът признава, че освен ежедневни тренировки, е важен и начинът на хранене. Тя има строга диета, в която има много зеленчуци, ядки и плодове.", "date": "2019.01.23", "title": "Най-хубавото дупе в целия свят"}
{"url": "http://www.classa.bg/%D1%81%D0%B2%D1%8F%D1%82/item/391828-%D1%81%D0%BF%D1%80%D0%B5%D1%82%D0%B5-%D1%87%D0%BB%D0%B5%D0%BD-50-%D1%82%D0%B8,-%D0%BC%D0%B8%D1%81%D0%B8%D1%81-%D0%BC%D0%B5%D0%B9", "text": "Ситуацията е тотално объркана. А Тереза Мей може да върне нещата в изходно положение и то по напълно легален начин. Това, разбира се, ще сложи край на кариерата ѝ, но пък ще е огромна услуга за Великобритания и ЕС. Измина още една седмица след като Долната камара на британския парламент отказа да приеме договорената от Тереза Мей сделка за Брекзит. И нищо не се променя. Фактите си остават същите. План Б, какъвто Мей уж трябваше да представи, няма. Всъщност тя иска да преправи сегашния договор за излизане от ЕС – но как, къде и кога – не е изобщо ясно. За подобни действия обаче трагично провалилата се министър-председателка няма нито политическата сила, нито подкрепата на парламента в Лондон или на партньорите в Брюксел. Европейският съюз не е променил досегашната си позиция, включително и след последния отчаян опит на Мей да спаси сделката. Нови преговори за условията на Брекзит няма да има, най-много да се проведат спешни разговори за оставането на Великобритания в общ митнически съюз със ЕС. Ситуацията е тотално объркана. Вече никой не проумява какво стои зад вътрешнополитическите игрички и боричкания във Великобритания. Може би дори и британските партии не знаят какво всъщност искат да постигнат. Времето неумолимо изтича. Ако не предприеме нещо, на 29 март Обединеното кралство само ще се изхвърли от европейския вътрешен пазар, без да разполага с някакви подсигуровки. А между Северна Ирландия и Република Ирландия ще се появи една политически крайно опасна \"твърда граница\". Това не желаят нито ЕС, нито ирландците и британците. Какъв тогава е изходът от задънената улица, наречена Брекзит? Премислете отново! Британската министър-председателка очевидно не е способна да прокара в парламента сделката за Брекзит. При това положение тя би следвало да направи една последна и голяма услуга на своята страна, а и на ЕС, и да спре процедурата за излизането от ЕС по член 50 от Европейския договор. Тя може да сложи край на безумието, наречено Брекзит, и то напълно легално и без одобрението на парламента. Трябва само да изпрати до Брюксел официално писмо, в което да поиска връщане на статуквото от времето преди да е била задействана процедурата за излизане от ЕС.     Така Великобритания ще има предостатъчно време спокойно да размисли дали наистина желае да напусне ЕС. Ако англичаните, уелсците, шотландците и северноирландците успеят да се споразумеят как искат да напуснат ЕС и какви да са бъдещите им отношения с Европа, те ще могат отново да задействат член 50-те. Но само и едва тогава. Това, разбира се, ще е краят на Тереза Мей като министър-председателка, но тя и бездруго вече оповести, че на следващите парламентарни избори няма да се кандидатира. Необходими ще са предсрочни избори за съставянето на дееспособно правителство, което да разполага с мнозинство в парламента. Това ново правителство може да реши отново да проведе пряко допитване до народа относно оставането в ЕС или излизането от него - но тогава на британците вече ще им е ясно с какви последици ще е свързан един Брекзит. Това би бил третият референдум по въпроса след допитването през 1975 и през 2016 г. В една демокрация това е напълно възможно. От Тереза Мей сега зависи да сложи край на хаоса, да напусне премиерския пост, а преди това да върне нещата в изходно положение. Спрете член 50-ти, мисис Мей!   ", "date": "2019.01.23", "title": "Спрете член 50-ти, мисис Мей!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391822-%D0%B4%D0%B0-%D1%81%D0%B8-%D0%BA%D1%83%D0%BF%D0%B8%D1%88-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE", "text": "Един скандал в България показва нагледно колко безпомощен е Брюксел, когато трябва да се преследват измами и корупция. Както в случая с продажбите на българско гражданство, пише австрийският \"Ди Пресе\".         България беше разтърсена от скандал за търговия с паспорти, припомня изданието. Проверена ще бъде автентичността на близо 40 000 български паспорти, издадени през последните пет години на лица предимно от Македония. Предполага се, че става дума за продължила с години корупционна практика. В сейфа на шефа на Държавната агенция за българите в чужбина (ДАБЧ) са открити пари, равняващи се на близо 300 000 евро, чийто произход е неясен. В края на ноември по настояване на премиера Бойко Борисов Агенцията бе закрита, но Катя Матева - жената, която допринесе за разкритията по случая - смята, че това е само маневра за отвличане на вниманието.      „Единствената цел на тази проверка е да се успокои обществеността“, посочва 43-годишната юристка пред австрийското издание.     Като директор на Съвета за даване на гражданство Матева сигнализира за корупционни практики. Още през 2016 тя бие тревога за това, че в продължение на години са били издавани хиляди фалшиви документи за български произход на македонци и албанци – срещу подкуп. Между 500 и 1000 евро на паспорт е било плащано, за да се получи български документ за самоличност, като в някои дни били обработвани до 200 подобни случая.   Силни врагове     С разкритията си Матева обаче си създава силни врагове. Според показанията ѝ, дадени и пред съда, от тези машинации се е облагодетелствал най-вече лидерът на ВМРО Красимир Каракачанов. Той отхвърля обвиненията. Оттук нататък Матева изпитва на гърба си цялата жестокост на системата, пише изданието. Тя е уволнена, без да се посочват основания за това, а оттогава не може да си намери друга работа. Съпругът ѝ, който работел в администрацията, също е уволнен. „Тотално съм изолирана; заговори ли някой с мен, моментално си губи службата“, споделя Матева пред \"Ди Пресе\". Български журналисти, които я интервюирали, получили след това телефонни обаждания от прокуратурата, посочва още изданието. \"Изложена съм на опасност\", казва Матева, като обръща внимание на това, че министър Каракачанов отговаря и за полицията. Брюксел няма как да се намеси в този случай, защото даването на гражданство е от компетентността единствено на страните-членки. Само систематична, тежка злоупотреба, разтърсваща доверието на останалите страни от ЕС, би могла да предизвика обявяването на наказателна процедура.  Но е твърде невероятно да се стигне до подобно нещо, коментира „Ди Пресе“.    ", "date": "2019.01.23", "title": "Да си купиш българско гражданство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391823-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%BB%D0%B0%D0%B4%D0%B5%D0%BD%D0%BE%D0%B2-%D1%81%D1%8A%D0%B1%D1%80%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%B0%D0%BB-%D0%BA%D0%B0%D0%B9%D0%B4%D0%B0-%D0%B8-%D0%B8%D0%B4%D0%B8%D0%BB-%D0%B2-%D0%BF%D1%80%D0%B0%D0%B2%D0%B5%D1%86-%D0%BE%D1%89%D0%B5-%D0%BF%D1%80%D0%B5%D0%B7-2012-%D0%B3-,-%D0%BF%D0%BE%D1%81%D0%BB%D0%B5-%D0%BC%D1%83-%D1%82%D1%80%D1%8A%D0%B3%D0%BD%D0%B0-%D0%B8-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0", "text": "Лица, които днес са подсъдими за съучастие и финансиране на терористична дейност, през 2012 г. са представяни от българските медии като героични представители на сирийската опозиция и противници на Асад. В тази връзка припомняме, че по онова време тогавашният външен министър Николай Младенов не просто подкрепяше т.нар. сирийска опозиция, но събра нейни представители на тайна среща в Правец. Срещата бе представена като смел дипломатически ход на Младенов, целящ обединение на сирийската опозиция срещу „диктатора“ Асад. Случайно или не, след това международната му кариера стремглаво потръгна. През август 2013 г. бе назначен за специален представител на генералния секретар на ООН Бан Ки-мун за Ирак и за ръководител на мисията на ООН там. През февруари 2015 г. бе сложен за специален координатор за Близкоизточния мирен процес от генералния секретар на ООН Бан Ки-мун.     Ето как мейнстрийм-сайтът „Медиапул“ описва онези позабравени събития. Публикуваме статията от 28 май 2012 г. без редакторска намеса: Сирийската опозиция се събра в Правец и призова за незабавна международна намеса срещу режима на Асад Над 40 представители на всички сирийски опозиционни фракции се събраха на среща в Правец и настояха страни като Русия и Китай да се откажат от подкрепата за режима на Башар Асад. Срещата, обявена от българското Министерство на външните работи като “историческа”, не е била предварително огласена поради съображения за сигурност. За първи път три големи делегации – на Сирийския национален съвет, Кюрдския национален съвет и Националния блок, който обединява всички племенни лидери, които са срещу режима в Сирия, се обединиха около общ текст и общ призив. Те осъдиха убийствата в град Хула, както и тези в Хама и Идлиб, и призоваха ООН и международната общност “да поемат своята отговорност като незабавно се намесят в защита на мирното население и сложат край на престъпленията на режима чрез решителни и недвусмислени резолюции по глава 7”. Това се казва в обща декларация на срещата. Според лидерите на опозицията оставането на власт на сирийския режим води до ескалация на риска за страната и региона. “Потвърждаваме необходимостта от цялостно премахване на режим и неговите символи”, обявиха още представителите на опозицията. На въпрос на БНР към председателя на Сирийския национален съвет Бурхан Галиун дали подкрепя външна военна намеса и нападение срещу режима на Башар Асад, дори ако няма резолюция на Съвета за сигурност на ООН, той отговори, че се надява такъв документ да бъде приет. Галиун изрази и надежда Китай и Русия да заемат позиция, отговаряща на реалността. Ако Съветът за сигурност и международната общност не поемат своята отговорност, тази роля трябва да поемат групата държави, приятели на Сирия, каза още той. Формалният домакин на срещата, българският външен министър Николай Младенов, заяви, че заседанието е целяло постигането максимално съгласие между различните опозиционни фракции. Режим, който избива невинни деца е криминален режим, каза Младенов. Сирийската опозиция апелира Лигата на арабските държави и Организацията за ислямско сътрудничество да застанат до сирийския народ и да окажат хуманитарна помощ на бедстващото население. Според декларацията оставането на власт на сирийския режим води до ескалация на риска за страната и региона, поради което сирийската опозиция потвърждава необходимостта от цялостно премахване на режима и неговите символи. Представителите на сирийската опозиция се обръщат и към държавите, подкрепящи режима, и към колебаещите се страни и ги призовават да заемат решителна позиция в подкрепа на “благословената революция на сирийския народ и постигане на целите му”.   Външният министър Николай Младенов каза, че срещата е целяла постигане на максимално ниво на съгласие на опозицията в Сирия относно случващото се в страната. България заедно със своите партньорите от ЕС осъжда зверствата, на които станахме свидетели последните дни, заяви Младенов и добави, че подкрепата за плана на Кофи Анан остава категорична.", "date": "2019.01.23", "title": "Николай Младенов събра терористите от Ал Кайда и ИДИЛ в Правец още през 2012 г., после му тръгна и кариерата"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391824-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%BD%D0%B5%D1%81%D0%B5-2019-%D0%B3-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%B8%D0%BD%D1%82%D0%B5%D0%BB%D0%B5%D0%BA%D1%82", "text": "През тази година ще можем да видим ново развитие на технологията на изкуствения интелект, както и разпространението му във все повече сфери в нашия живот – от забавни приложения, които използват изкуствен интелект, до смартфони и хардуер, задвижвани от изкуствен интелект, които ще ни дават индивидуални препоръки. Едва ли обаче сме на прага на революция през започващата година. По-скоро трябва да очакваме продължаващо постепенно развитие, повече практическо приложение и по-голяма достъпност за стандартните потребители, а не само за експерти, разработчици и технологични спецове.     Винаги съм вярвала, че целта на изкуствения интелект е да направи компютрите толкова умни, или дори по-умни от хората, че да могат да мислят и да се аргументират по подобие на човека. И ние, хората, успяхме да направим това. Но сега нашата основна цел е да поемем отговорност за изкуствения интелект и да го направим по-полезен и практически използваем за всеки – както за компаниите, така и за крайните потребители. Отговорността на изкуствения интелект Най-добрият пример – миналата година бяхме превзети от фалшиви новини. За да избегнем подобни ситуации в бъдеще, много информационни агенции и новинарски сайтове, и изобщо медиите като цяло, ще започнат да развиват инструменти, базирани на изкуствен интелект, за да избягват фалшиво съдържание. Така тяхното съдържание ще бъде безопасно, достоверно и практично за зрители и читатели. Защо ще се нуждаят от изкуствен интелект за това? Отговорът е прост - количеството от новини и информация, включително фалшивите, расте с невиждани темпове досега. Друг пример – „генеративна състезателна мрежа“ (GAN – generative adversarial networks). Като цяло, това е техника, базирана на изкуствен интелект, която може да създаде снимка или видео на човек, които да изглеждат изключително реалистични и автентични за човешкото око. Вирусното видео от фалшива реч на бившия американски президент Обама се превърна в хит тази година. Много хора бяха очаровани, но най-вече шокирани от това колко лесно могат да бъдат измамени в момента. Но където има действие, има и реакция. Нови GAN технологии скоро ще бъдат развити, за да разпознават фалшиво съдържание.  ази ситуация засяга директно и маркетинг сектора. Избягването на позиционирането на реклами до неподходящо съдържание, или в несигурна среда представлява един от най-неотложните въпроси за рекламната индустрия. Но нека бъдем честни - маркетинг специалистите не само избягват този вид съдържание, но се опитват и да бъдат по-ориентирани към клиента при представянето на офертите си онлайн. Те започват да гледат на рекламните банери повече като информация на компанията, чиято цел е да донесе реална стойност за конкретния потребител. Този подход също е резултат, наред с много други, от развитието на изкуствения интелект. Особено от това на дълбокото учене – иновативен клон на машинното учене, който имитира много точно работата на човешкия мозък при обработването на данни и създаването на модели на вземане на решения. Вдъхновено от биологичните неврони в нашите мозъци, дълбокото учене даде възможност да получаваме по-достоверни, богати и тълкуваеми от машини описания на клиентския покупателен потенциал, без използването на каквато и да е човешка експертиза. Тази технология представлява перфектен инструмент за предвиждане на потребителските желания в рекламната индустрия. Това ще е задължителна технология през 2019 г., особено в дигиталния маркетинг. Достъпността на изкуствения интелект – от компании до продукти Досега повечето от проектите за изкуствен интелект бяха водени от големи технологични компании за тяхна вътрешна употреба. Изследвания, развитие на програми за невронни мрежи, проектиране на целия процес на учене от изкуствения интелект – всичко това отнема време, много данни и средства. Следователно само най-големите играчи можеха да работят върху това. Понякога, те споделяха иновациите си с потребителите си. Например Google с неговите приложения Google Assistant, E-mail, Translator или търсачка. Подобен е примерът и с Nvidia, която специализира в графичните процесори за обща употреба, като игри, графики, прости изчисления. С нарастването на популярността на изкуствения интелект, компанията започна да специализира в хардуер, който подобрява обработването на програми и инструменти, базирани на изкуствен интелект, за да подсили графичните процесори. В резултат, техните продукти вече могат да бъдат адаптирани за употреба не само в игри и от компаниите за анализ на данни, но и в колите без шофьори. И този подход – създаването на специално предназначен хардуер за крайните потребители ще доминира технологичния пазар през тази година. Изкуственият интелект ще бъде достъпен при повече инструменти и услуги, които се използват ежедневно от средностатистическия човек. Смартфони, които разпознават мимиките на лицето, камери с изкуствен интелект, които помагат да се подобри качеството на снимките, рекламни банери, които представят персонализирани оферти на индивидуалните потребители, платформи за музика и филми, които ще предлагат препоръки според профилите на потребителите. Това се случва в момента, и през 2019 г. подобни развития ще се увеличат. Достъпността до изкуствения интелект – от компаниите до хората Изкуственият интелект беше най-съвременната технология, и както споменахме по-горе, само компаниите с определени инструменти, много данни, време и средства можеха да работят по развитието му за вътрешните си цели. Но скоро ще видим нов процес – разпространяването на това знание. Изкуственият интелект ще бъде по-достъпен не само по отношение на продуктите, в които се използва, но и за хората, които искат да работят с него. Както в миналото децата разглобяваха радио апарати или часовници, за да разучат функционирането им. Същото ще се случи и с изкуствения интелект, само че инструментът за разглобяване ще бъде вече не отвертка, а компютър. Големите компании вече са наясно с това. Освен това, се нуждаят от специалисти за новите професии, които са необходими в модерния свят. Поради това, компаниите вече започват да влизат в университетите и да създават специални програми, с които да привлекат интереса на младите хора към изкуствения интелект. Този процес ще се задълбочава все повече в следващите години.  Също толкова интересно е, че човек вече може да се опита да създаде собствена технология на изкуствен интелект у дома. Например може да си закупите комплекта за изкуствен интелект Google AI kit, с който може да направите първите си стъпки в програмирането и развитието на изкуствения интелект. Именно благодарение на тези неща, няма начин хората да не стават все по-ориентирани към изкуствения интелект и все по-осъзнаващи потенциала му.  В заключение, 2018 г. беше за изкуствения интелект година, в която всичко беше новаторско. През 2019 г. ще бъдем все по-наясно с тази технология и ще се опитаме да я включим в ежедневния ни живот. Следващите години ще се концентрират върху развитието на технологии, основани на изкуствен интелект, които ще улеснят и подобрят живота ни не само на високо абстрактно ниво, но най-накрая и в нашите домове и работа. Петя Шчибак е Key Account Manager за България на RTB House - технологична компания, която предлага модернистични ретаргетинг технологии за 1500 от най-големите търговски марки на 70 световни пазара. Т", "date": "2019.01.23", "title": "Какво ще донесе 2019 г. за развитието на изкуствения интелект?"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391825-%D1%83%D0%B4%D0%B0%D1%80-%D0%BF%D0%BE-%D0%BA%D0%BB%D0%B0%D0%BD%D0%B0-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD,-%D0%B0%D0%BB%D1%87%D0%BD%D0%BE%D1%81%D1%82%D1%82%D0%B0-%D0%B8%D0%BC-%D0%B8%D0%B7%D1%8F%D0%B4%D0%B5-%D0%B3%D0%BB%D0%B0%D0%B2%D0%B8%D1%82%D0%B5", "text": "Братята Магърдич и Джуди Халваджиян губят 10 милиона лева годишно след спирането на \"Господари на ефира\" и останалите им формати по Нова телевизия       Продуцентите няма да правят и шоуто „Х фактор“ и „Като две капки вода“. За първото Нова плащала по 6 милиона на година, а за второто – между 3 и 4 милиона, пише Пик. Договорът на Халваджиян за „Господарите“ и към днешна дата не е подновен от Нова тв, тъй като въпреки позорния гаф с мниния им бит репортер през миналата година, те поискали от телевизията още повече пари за тази.     Оттам категорично отказали да плаща повече пари за вече орезиленото шоу. Не случайно братята чрез приближени пускат слухове, че водят преговори с другите две национални ефирни телевизии – БНТ и Би Ти Ви, за да плашат Нова ще се се прехвърлят в друга медия и да си вдигат цената пред конкурентите. Проверка обаче установи, че никакви отговорни лица в БНТ и Би Ти Ви не са преговаряли с Халваджиян и изобщо не възнамеряват да цакат такива сума за оскандаленото шоу. Някои дори подозират, че Нова съвсем умишлено е спряла предаването именно заради позорния му гаф, за който братята не поеха отговорността, а пешкира опра симулантът репортер, когото те уволниха, въпреки че сценката, на която се търкаля пред един склад, е одобрена за излъчване именно от братята. В момента обаче те са се озовали в ситуацията „хитрата сврака с двата крака“ и са изпаднали в страшна истерия и паника как ще я карат нататък, още повече че куп хора очаквали да си получат заплатите.", "date": "2019.01.23", "title": "Удар по клана Халваджиян, алчността им изяде главите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391826-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BD%D0%B5-%D0%B7%D0%BD%D0%B0%D0%B5-%D0%BA%D0%BE%D0%B3%D0%B0-%D0%B6%D0%B8%D1%80%D0%B0%D1%80%D0%B4%D0%B5%D0%BB%D0%B8-%D0%B5-%D1%81%D1%82%D0%B0%D0%BD%D0%B0%D0%BB-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%E2%80%9E%D1%8E%D0%BB%D0%B5%D0%BD%E2%80%9C", "text": "Според нея обаче, нямало конфликт на интереси     Легендата в ските Марк Жирардели не е бил в конфликт на интереси във времето, когато бе съветник на министъра на туризма Николина Ангелкова. Това заяви Ангелкова в предаването „Тази сутрин” на bTV. Тя уточни, че не знае откога скиорът е станал 100% собственик на „Юлен“ – концесионерът на ски зоната в Банско.     „Жирардели беше съветник от ноември 2014 до март 2016 г. с цел да популяризира България като туристическа дестинация навън. Участвал е в наши борси и изложения, където сме рекламирали туризма ни. Никога не е получавал възнаграждение за това”, каза министърът. По думите ѝ той никога не е имал достъп до информация, а е участвал единствено в изложенията, където е рекламирал България като туристическа дестинация. Ангелкова отрече и Марк Жирардели да е лобирал за втори лифт на Банско.     „Важно е да има лифтове, които са най-екологичният вид транспорт във всичките ни планински курорти. Трябва обаче трябва да се случва при спазване на действащото европейско и национално екологично законодателство”, коментира още тя.     България става все по-разпознаваема туристическа дестинация и за първи път за 11-те месеца на миналата година имаме над 7,2 млрд. лв. приходи от международен туризъм. 5% е ръстът на зимния туристически сезон. Най-много туристи идват от Гърция, Румъния, Турция и Великобритания, съобщи Ангелкова. Тя прогнозира около 2 милиона туристи да посетят Пловдив като европейска столица на културата.", "date": "2019.01.23", "title": "Ангелкова не знае кога Жирардели е станал собственик на „Юлен“"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391827-%D1%81%D0%BB%D1%83%D1%87%D0%B0%D1%8F%D1%82-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%BA%D0%B0%D1%82%D0%BE-%D0%BB%D0%B0%D0%BA%D0%BC%D1%83%D1%81-%D0%B7%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D1%81%D0%BA%D0%B8%D1%8F-%D0%B0%D1%80%D1%88%D0%B8%D0%BD", "text": "Прокуратурата не се ангажира еднакво в случаите с деца, загинали при случайни обстоятелства. Това показва сравнение на различни разследвания, проведени по сходни трагични инциденти.   Макар и да е склонно да прилага цялата строгост на закона в някои случаи, държавното обвинение се оказа на други позиции, когато стана дума за бившия транспортен министър Ивайло Московски. Той няма да понесе наказателна отговорност за предизвикания преди година от него трагичен инцидент с моторна шейна в курорта Боровец, при който загина 3-годишният му син. Това е заключението на прокуратурата след 11-месечно разследване, което се различаваше по няколко основни белези от други дела за смъртни случаи с деца. Детето е било без каска, а скоростта на моторната шейна - 50 км. в час Официалната причина Московски да не бъде изправен пред съда е, че не е бил предварително инструктиран как точнo и с каква скорост да управлява машината, нито какво е било нейното техническо състояние. Затова и не е имало как да предвиди какво би могло да се случи, ако вози на нея невръстния си син без каска с около 50 км/час и възникне инцидент.     Това се разбира накратко от цитираното във в. „Сега“ постановление на Емилия Варадинова от Софийската градска прокуратура (СГП), с което тя прекратява на 3 януари делото по случая. То бе обвито в тайнственост от самото начало, като властите потвърдиха за катастрофата с няколко дни закъснение. Впоследствие бе прехвърлено на националното следствие и се разменяше между окръжната и градската прокуратура, като всеки въпрос за развоя му бе мълчаливо отклоняван от разследващите. Този подход на държавното обвинение провокира съмнения сред обществото, че Московски може да получи привилегировано отношение заради министерския си пост, но това категорично бе отречено от прокуратурата. През октомври миналата година в. „Сега“ цитира свои неофициални източници, според които следователят, ангажиран с казуса, е изразил становище, че транспортният министър трябва да бъде подведен под отговорност. Тази информация нито бе потвърдена, нито бе отречена от прокуратурата. Наблюдаващият прокурор от СГП обаче твърди обратното: „С оглед установената в хода на разследването конкретика, Московски нито е бил длъжен, нито е могъл да предвиди, че вследствие управлението на моторна шейна ще настъпят общественоопасните последици. И това е така, тъй като видно от събраните доказателства е, че Московски не е бил запознат с техническите данни за моторна шейна“. Все така не е ясно дали Московски е изследван за алкохол В постановлението изобщо не се споменава дали бившият министър е бил подложен на изследване за алкохол непосредствено след катастрофата – нещо задължително при инцидент с моторно превозно средство. Особено с настъпила при него смърт. Липсата на информация по този въпрос изглежда странно и на фона на обстоятелството, че прокурор Варадинова изрично отбелязва, че преди да потеглят с моторните шейни, Московски и спътниците му са обядвали в заведение в курорта. Няма как да не направи впечатление, че по принцип държавното обвинение далеч не е толкова склонно да оневинява родителите на деца, загинали при случайни обстоятелства. Потвърждение в тази посока може да бъде открито в действията на разследващите по два други трагични случая, привлекли общественото внимание малко преди катастрофата в Боровец. През ноември 2017 г. две деца загинаха при пожар във фургон в село Шума, а родителите им бяха арестувани и обвинени, че са ги оставили без надзор. Впоследствие се оказа, че пламъците са тръгнали от печка с твърдо гориво, докато работещите като говедари в местна ферма майка и баща са били в съседна постройка при животните. И докато в случая ставаше въпрос за деца на година и половина и две години и три месеца и обвинението за оставянето им без надзор изглежда логично предвид причината за пожара, то около месец по-късно прокуратурата демонстрира, че може да приложи цялата строгост на закона и при съвсем различни обстоятелства. Става въпрос за убийството на 7-годишната Дамла в Момчилград, за което първоначално бе арестувана единствено майка ѝ. Защото я е оставила без надзор и е отишла на работа нощна смяна в завод край Кърджали. Прокуратурата е много по-активна в други случаи от последните години Още в началото лично главният прокурор Сотир Цацаров коментира, че няма съмнения, че майката е била на работа, но въпреки това тя престоя 72 часа в следствения арест, тъй като бе обвинена, че е оставила детето си без надзор. Впоследствие обвинението ѝ отпадна, а за убийството бе обвинен и осъден на 23 години затвор братовчедът на момичето Мехмед Хасан. И в двата случая прокуратурата се задейства светкавично срещу родителите на жертвите, като разследването на убийството на Дамла предизвика и личната намеса на Цацаров и заместника му Борислав Сарафов, които публично коментираха случая в опит да успокоят местното население. Остава отворен въпросът дали очевидните разлики в действията на държавното обвинение при тези два случая и по делото за смъртта на сина на Ивайло Московски се дължат само на юридически аргументи или може да се говори и за двоен аршин.  ", "date": "2019.01.23", "title": "Случаят Московски като лакмус за прокурорския аршин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391820-23-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "393 г. - Римският император Теодосий I провъзгласява 9-годишния си син Хонорий за съимператор.     1482 г. - Излиза първо печатно издание на свещената еврейска книга Тора (Петокнижието)   1556 г. - При най-смъртоносното земетресение в историята, в провинция Шенси, Китай, загиват 820 000 души.   1558 г. - Руските войски нападат Ливония, което е начало на Ливонската война, целяща контрол на Русия над днешната територия на Естония и Латвия.   1579 г. - Подписана Утрехтската уния, поставила основите на новата държава Нидерландия.   1849 г. - Елизабет Блекуел се дипломира в Медицинския колеж в Дженива и става първата американка - лекар.   1899 г. - Емилио Аквиналдо става първи президент на Филипините.   1904 г. - Приет е Закон за университета, който преобразува Висшето училище в София в Български университет Братя Евлоги и Христо Георгиеви от Карлово (дн. Софийски университет „Св. Климент Охлидски\")     1928 г. - Професор Михаил Арнаудов издига кандидатурата на драматурга Иван Грозев за Нобелова награда за литература през 1929 г.   1943 г. - Втората световна война: Британски войски успяват да завладеят Триполи от Нацистка Германия.   1950 г. - Ерусалим е провъзгласен за столица на новосъздадената държава Израел.   1953 г. - Екзекутиран е Йосиф Тончев, католически свещеник, осъден за противонародна дейност от комунистическия режим в България.   1978 г. - Швеция става първата държава в света, която забранява аерозолните опаковки, като мярка за съхранение на озоновия слой.   1997 г. - Мадлин Олбрайт става първата жена, заела поста Държавен секретар на САЩ.   2001 г. - Седем души опитват да се самозапалят на площад Тянанмън (Китай) в навечерието на Китайската нова година, което мнозина считат за постановка на Китайската комунистическа партия с цел да се засилят гоненията срещу Фалун Гонг.   2006 г. - При железопътна катастрофа в Черна гора, недалеч от Подгорица, загиват 40 пътници.  ", "date": "2019.01.23", "title": "23 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/391821-%D0%BD%D0%B5%D0%BC%D1%81%D0%BA%D0%B8%D1%8F%D1%82-%D0%B3%D1%80%D0%B0%D0%B1%D0%B5%D0%B6-%D0%BD%D0%B0-%D1%80%D1%83%D1%81%D0%B8%D1%8F", "text": "В последно време от Германия се чуват все по-настойчиви призиви, адресирани към Русия, да се върнат културните ценности, изнесени от СССР от победения Трети райх. Но властите в Германия не споменават нито дума за колосалните вреди, които понесе СССР по време на нахлуването на Вермахта.   Няколко красноречиви цифри: В резултат на действията на фашистите са разрушени 427 съветски музеи, 4 000 библиотеки и паметници на културата, безценният дворец в Петерхоф.     Общо — 1 177 291 броя културни паметници на СССР.     Между другото, 75 години след края на Втората световна война Германия и до днес не е представила сведения за местонахождението на културнитне ценности, изнесени от СССР, съответно от Русия. Грабежът на Третия райх се вихри в пълна сила по време на войната. И това независимо от факта, че Германия още през 1907 година подписва конвенцията «За законите в сухопътната война», забраняваща преднамереното завземане, унищожаване или повреда на исторически паметници, художествени и научни произведения. Но, както знаем, нацистите, презират законите и правилата. Те действат като хиени не само в окупираните от Вермахта територии на СССР, но и в други страни, попаднали под ботуша на Хитлер. Хитлеристите планомерно и съвсем по график се подготвят и извършват масов грабеж. За целта е създедано  Sonderkommando Künsberg на името на неговия командри, майор Емерхард фонд Кюнсберг.     Той изчезва безследно през април 1945 г. Интересно,  нали?! Абсолютно сме убедени, че този нацистки тип е отнесъл със себе си маса откраднати ценни произведения. Споменатото подразделение на СС е създадено по предложение на министъра на външните работи Йоахим фон Рибентроп.     Без всякакви съмнения колекционерът на антикварни и на произведения на изкуството имал намерение да живее почти като крал на гърба на открадното.     Друг «ценител на изкуството» бил Херман Гьоринг…   Да видим текст от разпита на пленник през 1942 г. Казва се Норман Ферсетр, оберщурмфюрер: «Задачата на батальна се състоеше в това, незабавно след падането на големите градове да завземем културните и историческите ценности, библиотеките на научните учреждения, да подбираме ценните издания, книги, филми, а след това да изпращаме всичко в Германия. Например, от Царско село батальонът изнесе имуществото на Големия дворец-музей на императрица Екатерина.     Дори китайските тапети от коприна свалихме от стените, а пода го изнесохме поотделно. От двореца на император Александър бяха изнесени старинната мебел и богатата библиотека от 6-7 хиляди книги на френски и над 5 хиляди книги и ръкописи на руски език».   Кехлибарената стая     След идването на фашистите тя е изпратена в Кьонингсберг. По време на щурма към столицата на Прусия на Съветската армия през 1945 г, пазителят на стаята доктор Алфред Роде я демонтира, опакова и… Оттогава местонахождението на Кехлибарената стая е неизвестно. Макар да я търсят по целия свят. Ферстер съобщава също, че  Sonderkommando Künsberg са опустошили библиотеката на Украинската Акадения на науките,  където се пазели извънредно редки ръкописи на персийски, абисински, китайски, руски и украински летописи, екземпляри от извънредно стари книги… Подразделението на Кюнсберг ограбило няколко киевски музеи: там имало произведения на украинското изкуство, руското изкуство, западно и източното изкуства. Изпратили ги в Германия. Сред тях са картини, етюди и портрети, нарисувани от Иля Репин, планта на други руски живописци, скулпутури на руски ваятели. От окупирания Харков Третият райх изнесъл няколко хиляди ценни книги, стотици картини, в това число платната на Иван Айвазовски, Иван Шикин, Василий Поленов. Напълно била опустошена музейната колекция от скулптури. След като излезли от Петерхоф, то него останали само развалини. Към Германия заминали дворцовата мебел, създадена по ескизите на знаменития руски майстор Андрей Ворохин и други от 18 век, както и част от колекцията на извънредно рядък порцелан от 18 век. Варварите смъкнали от стените на двореца барелефи, гоблени, стенни платформи. Опитните мародери взели със себе си дори дръжките на вратите, украшенията на вратите, които били от бронз и дърво.     Осквернили дома на великия П. Чайковский, оставали подлата си следа и в Ясна Поляна, където е роден и работи Лев Толстой — геният на световната литература. Списъкът на ограбеното и унищоженото от фашистите по време на Великата Отечествена война не подлежи на описание.       Ще назова само някои места, в които безчинставли хуните на XX-то столетие: Смоленск, Твер, Краснодар, Ростов на Дон, Симферопол, Одеса, Лвов, Виница. Навсякъде, където се появявали хищниците на Хитлер. Загубите в тази сфера на СССР са над 140 милиарда.  ", "date": "2019.01.23", "title": "Немският грабеж на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391819-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%BB%D0%B8%D0%BC%D0%B5%D0%BD%D1%82,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D0%BD%D0%BA%D0%B8%D1%80%D1%81%D0%BA%D0%B8", "text": "  Свети Климент се родил в гр. Анкира (днешната турска столица Анкара), в областта Галатия – една от люлките на малоазийското християнство, което оставило спомена за безбройни и славни изповедници на евангелската вяра. Своя бърз възход във вярата, благочестието и изповедническото мъжество той дължал на блажената си майка Ефросиния. Убедени в словата на апостола, че \"не повярвал мъж бива осветен чрез вярваща жена\" (1Кор. 7:14), нейните родители я омъжили за един закоравял езичник, но надеждите им не се оправдали. Този мъж не само не мислел да приеме вярата на жена си, но с всички средства полагал усилия да привлече нея към езичеството. По цели нощи вярващата християнка се молила на Бога да й дари или духовно единство, или пълна разлъка с този неповярвал мъж. Господ се отвърнал от този порочен човек, като непотребен Свой раб, и той скоро умрял, като оставил Ефросиния с пеленаче на ръце, на което дали името Климент.     Когато той бил на 12 години, умряла и майка му. За останалия сирак се погрижила приятелката на майка му, богатата и благородна София, която нямала деца. Тя била много състрадателна. По време на един глад в Галатия мнозина от жителите на Анкира оставяли на произвола на съдбата своите дечица, понеже нямали с какво да ги хранят. Климент, който и след майчината смърт се намирал под добро влияние, събирал тези дечица и ги водел в дома на София, а тя ги хранила и обличала. Благодарение на Климентовата помощ нейната къща се превърнала не само в дом за бедните, но и школа за възпитание. Защото нейният питомец учил тези изоставени деца и ги подготвял за кръщение. Тези негови занимания и чистият му живот събудили общото уважение към него и затова рано приел свещенство, и едва достигнал 20 години, той бил избран за Анкирски епископ. Сега върху плещите му легнала не само грижата за Софиините питомци. Той с успех разпространявал християнството и укрепвал всички в евангелските добродетели. Скоро настъпило времето на тежки изпитания за Църквата. Тъкмо в Мала Азия пламнал и се пръснал по света пожарът на деветото гонение срещу християните. Главният прицел на гонителите станали християнските епископи, останалите клирици и дори църковните четци. Органите на римската власт изпълнявали царския указ за гонението с такова усърдие, че в тъмниците не оставало място за углавните престъпници. Ревностният архипастир на Анкира бил първата жертва. Мъчителите изнемогвали и се сменяли един след друг в изтезанията. Пребит и стърган с железни зъбци, младият епископ не приличал на себе си. Цялото му тяло се превърнало на една рана; дори вътрешностите му се показали. Когато най-сетне го захвърлили в тъмницата, за общо изумление на другата сутрин го намерили напълно изцелен. Решили да го изпратят в Рим. Отново се заредили мъчения и тъмница, но на Бога било угодно да го прослави с такива изцеления, че поразеният народ масово изповядвал християнството и мнозина поради това приели мъченическа смърт. От Рим той бил прехвърлен в Никомидия, където отново го предали на изтезания заедно с неговия новопокръстен ученик Агатангел. Никога не изнемогвала душата на великия страдалец. Като виждал с очите си, колко много люде преминават в християнството поради неговото страдание, свещеномъченикът просто се сродил с болката и сам желал все повече да страда. Тъмничните надзорници припомнили на градското началство за отдавнашните затворници Климент и Агатангел: \"Много години те са мъчени от разни властници, но са все живи и здрави, и ние почнахме да си мислим дали те не са безсмъртни?\" По заповед на Максимин св. Климент бил отведен в Анкира и тогавашният управител наредил да го затворят в тъмницата и всеки ден да го измъчват най-жестоко. В продължение на два месеца всеки ден нанасяли по лицето и главата на удивителния мъченик 150 удара с чепата тояга. Самите мъчители били слисани от неговото непоколебимо търпение. Той понесъл изтезанията на единадесет мъчители от започването на гонението до мъченическата си смърт - цели 28 години. По случай пристигането на нов анкирски управител на Климент било позволено да излезе от тъмницата в нощта срещу Богоявление (6 януари) и да остане сред своето паство до 23 януари. Той извършвал божествената служба и произнасял проповеди, в които предсказал своята скорошна смърт и близкото прекратяване на гоненията. По време на самото богослужение, когато принасял безкръвната евхаристийна жертва, св. Климент Анкирски бил обезглавен заедно със своите дякони Христофор и Харитон в 296 г. и техните останки били погребани от блажената София. Св. мъченик Агатангел бил измъчван до смърт и починал малко по-рано, но неговата памет се празнува на 23 януари заедно с паметта на неговия учител св. Климент Анкирски.", "date": "2019.01.23", "title": "Св. свещеномъченик Климент, епископ Анкирски"}
{"url": "http://www.classa.bg/%D1%81%D0%B2%D1%8F%D1%82/item/391818-%D0%BA%D0%B8%D0%B5%D0%B2%D1%81%D0%BA%D0%B8%D1%8F-%D0%BD%D0%BE%D0%B2-%D1%84%D0%B0%D1%88%D0%B8%D0%B7%D1%8A%D0%BC", "text": "След кървавият държавен преврат в Киев през 2014, който не без помощта на САЩ превърна Украйна в развъдник на нова нацистка идеология с русофобска насоченост, днес последствията плашат все повече.  \r\n Киевския режим откровено пропагандира опасни идеи посягайки даже на църкви, свещеници, какво остава за обикновените незащитени хора. Ужасът, който цари в Украйна е невидим за културните европейски общества, които и без това си имат свои проблеми. И така, необезпокоявано избуява езикът на омразата. \r\n   \r\n \r\n \r\n   Вижте лицето и погледа на човека на снимката.  Това е лидерът на Организацията на украинските националисти. \r\n   \r\n   Психолозите казват, че най-жестоките и брутални престъпници или злодеи стават такива от липсата на любов и добър пример. Представете си, как в днешните реалии на Украйна на Порошенко растат младежи, които се възпитават в условия на омраза, и какви плодове може да бъдат пожънати за поколения напред. \r\n   \r\n   Това, че в Украйна нацистката идеология се превръща в държавна политика е опасно почти толкова колкото ефектът от атомна бомба. Защото последствията са катастрофални. Новият фашизъм в Украйна изкуствено се наторява и от западните «инструктори», които създават специални инструкции по обучението на психопати на основата на русофобията. А русофобията за самият Порошенко е начин за правене на бизнес със САЩ. Достатъчно кървав бизнес, който до момента е взел хиляди невинни жертви, за които не дават по новините. \r\n   \r\n   Това което казва човекът на снимката със злите очи е просто част от идеите, които се внушават и отглеждат от Киевския режим. И докато такъв език се подкрепя в Украйна, да се очаква мирно решаване на конфликта е повече от наивно. \r\n         » Жителите на Донбас въобще не трябва да се слушат. Ако ние влизаме някъде с танкове, то не трябва да се разсейваме, поне в първата година, че там имало разни хора. Някои ще избягат веднага, за други- има СБУ и контраразузнаване, които ще работят с тях на първоначален етап, ако вече сме решили, че с танкове влизаме. Естествено, че това е терор и в определена степен зачистка на територията от неблагонадеждни елементи, които безусловно са останали там. Затова няма какво да говорим за избори или за дипломация»,- казва лидерът на Организацията на Украинските националисти  Николай Коханивский. \r\n Престъпленията срещу човечеството нямат давност. Някога, ще дойде ден когато Киевският режим ще бъде съден за военните си престъпления, които извършва при мълчаливото съгласие на уж цивилизованата Европа. \r\n", "date": "2019.01.23", "title": "Киевския нов фашизъм"}
{"url": "http://www.classa.bg/%D1%81%D0%B2%D1%8F%D1%82/item/391814-%D1%82%D0%BE%D0%B2%D0%B0-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%80%D1%83%D1%81%D0%B8%D1%8F-%D0%BA%D1%8A%D0%BC-%D0%BF%D0%BE-%D0%BB%D0%BE%D1%88%D0%BE", "text": "В СССР бяха убедени, че градят най-добрия и справедлив строй в света, а всеки, който искаше да избяга, бе предател, който следва да бъде спрян. В днешна Русия пък явно се радват, че недоволните си отиват. И то завинаги.           Тези дни руското интернет издание \"Проект\" публикува проучване за емиграцията от Русия, което предизвика силен отзвук. Методиката на проучването и цифрите, до които стигат авторите, може и да повдигат известни въпроси, но същността на проблема е вярно отразена: стотици хиляди хора са напуснали Русия през последните години и този процес продължава. Интересен факт е, че цифрите от официалната руска статистика за емиграцията са доста по-ниски от цифрите, които представят приемащите страни - например Германия. През 2017 година в Германия са пристигнали 24 983 руски граждани, а данните от Москва сочат, че само 4 694 руски граждани са емигрирали в Германия. Всъщност това не е никак странно. Руските власти имат интерес от наличието на такива \"мъртви души\" – т.е. хора, които окончателно са напуснали страната, но в официалните данни продължават да се числят към населението на Русия. Това е полезно и за общата статистика, която е призвана да замаскира загубата на население. Емиграцията като отдушник  Важен детайл е, че през последните години от Русия си тръгват предимно младите и добре образовани хора с перспективни специалности, както и онези, които са достатъчно състоятелни, за да започнат нов живот в друга държава. С други думи - заминават активните и готови за промени хора, независимо от възраст, образование и доходи. Същественото в случая е това, че става дума за хора, които са недоволни от ситуацията в Русия. Очевидно днешните руски власти нямат нищо против постоянния отлив на подобни хора от страната. Във всеки случай те не предприемат никакви опити да затруднят емиграцията от Русия, макар че постоянно се говори за предстоящото въвеждане на изходни визи. Възможно е да става въпрос за прагматичното разбиране на емиграцията като естествен клапан, чрез който се изпуска вътрешното напрежение без последствия за режима. И работата не е толкова в политическата емиграция, която си остава капка в морето, а в това, че с общия поток заминават и онези, които биха могли да попълнят редиците на политическите активисти, да станат съратници или спонсори на опозиционните политици и най-важното - техни избиратели. Става дума за няколкото милиона души, които със своята активност и глас можеха да оказват съществено влияние върху ситуацията в Русия. Дали Съветският съюз щеше да се срине за толкова кратко време и да бъде толкова бързо заместен от капитализъм, макар и с известни уговорки, ако властта пускаше всички желаещи безпрепятствено да напуснат страната? Какво ли щеше да е, ако от 60-те до 80-те години на миналия век от СССР бяха си тръгнали всички онези хора, които по национални или религиозни причини не споделят политиката на КПСС и съветската власт, както и всички непризнати композитори, художници, писатели, режисьори и други хора на изкуството, страдащите от липсата на творческа свобода?     С други думи - всички онези, които са изразявали активно недоволство от празните щандове, от ежедневието, от възможностите за прекарване на свободното време, от образованието, или пък хора, които просто са искали да променят живота си? Ако всички те си бяха тръгнали, деградацията на науката, културата, икономиката и социалния живот в Съветския съюз несъмнено щеше да е още по-голяма, а разпадането на съветската власт можеше да продължи значително по-дълго – навярно поне още едно десетилетие. Съветската власт нямаше как да разреши свободната емиграция от СССР. За това си имаше идеологически причини. Тя искрено вярваше, че е най-добрият, най-справедливият и прогресивен строй на земята и беше готова с желязна ръка да ощастливи с него цялото човечество. При това положение беше ясно, че всички, които искат да напуснат СССР, са предатели, пред които следва да се поставят всевъзможни пречки. Единствената цел е властта Независимо от цялата официозна носталгия по Съветския съюз, управляващият руски елит не предлага на обществото никаква цел, заради която би си заслужавало човек да търпи и страда. Основната цел на този елит е да контролира властта и ресурсите, затова колкото по-малко са претендентите за участие в политическите и икономически процеси, толкова по-лесно елитът може да опази властта си в бъдеще. Няма смисъл да обвиняваме онези, които вече са напуснали Русия или възнамеряват да го сторят, нито пък да ги призоваваме към политическа съзнателност. Самата възможност да смениш местожителството си, както желаеш, е едно от основните човешки права. Незаинтересоваността на руските граждани, слабостта на опозицията и малобройните протестни акции могат да се обяснят и с това, че много от потенциалните организатори и участници в подобни протести са напуснали страната през последните години. И нямат никакво намерение да се връщат.    ", "date": "2019.01.23", "title": "Това ще промени Русия. Към по-лошо."}
{"url": "http://www.classa.bg/%D1%81%D0%B2%D1%8F%D1%82/item/391815-%D0%BA%D1%83%D0%BA-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Американският боен кораб \"Доналд Кук\" влезе в Черно море и акостира в Грузия, където щял да провежда учения с местни морски единици. Авторитеният руски сенатор Алексей Пушков кипна, че посещенията на американски бойни кораби в Черно море нямат нищо общо със сигурността на САЩ. Осмелявам се да не се съглася с него, въпреки че е рисковано да влизаш в словесен дуел с такъв интелект.      Посещенията на такива кораби са пряко свързани със сигурността, но на \"дълбоката държава\" в САЩ. Освен срещу Русия, корабът ще отработва действия и срещу несистемния президент Доналд Тръмп. \"Дълбоката държава\" е имала немалко основания да натовари тази бойна единица с такава задача - и заради желанието на Тръмп да не се отказва от нормализиране на отношенията с Русия, и заради изтеглянето на САЩ от Сирия, и заради уволнението на военния министър Джеймс Матис, и изобщо заради президентското виждане Америка да си подреди къщата, а не да си пъха носа навсякъде и да се прави на непобедим и праведен стражар на днешния шарен свят.      Разследването за сговор на Тръмп с Русия се пукна по шевовете с последните опровержения, че Тръмп кроял бизнес с Русия по време на предизборната кампания, или пък с разкритието, че всъщност израелска, а не руска фирма стои зад компромата срещу Демократическата партия и Хилари Клинтън. Да не говорим за тежкия конфликт за стената по границата с Мексико, където държавният глава иска да възстанови реда.   И друго, нищо чудно, ако край грузинския бряг \"Доналд Кук\" даде тяга на киевското малоумие срещу Русия. Няма да е изненадваща украинска провокация срещу нея, преди американският кораб да пресече обратно Босфора. Съответно Тръмп пак ще падне в капана на \"дълбоката държава\" да направи нова крачка към влошаване на отношенията с Кремъл.  Пушков написа още, че такива кораби влизат в Черно море от вътрешнополитически съображения. Е, тук вече как да не се съгласиш с него.    ", "date": "2019.01.23", "title": "\"Кук\" срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/391816-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B2%D1%80%D0%B5%D0%BC%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": " по БТВ, министърът-специалист по всичко Екатерина Захариева заяви, че \"има покана към Владимир Путин да дойде в България – и от президента, и от премиера, но все още няма уточнена дата”. Тази \"зашеметяваща\" новина дойде като контрапункт на отзвука от изключителното за Сърбия посещение на президента на РФ в Белград. В същото интервю, госпожата вицепремиер каза още: \"България прави всичко възможно втората тръба на „Турски поток” да минава през България. Мисля, че има много голям шанс това да стане. Президентът Путин за пореден път каза в Сърбия, че има възможност това да се случи”.     Слушаш и не вярваш на очите си! За да са под светлината на прожекторите, макар и с отразен блясък, нашите управници са готови на всякакви манипулации и инсинуации, водени от страх някой да не каже ,че не си разбират от работата, макар и всички вече да се досещат,че \"царят е гол\". Такава поведенческа \"пост-истина\" рядко може да се срещне даже в родината на \"фейк-новините \" и \"токсичността\"!     За какво става дума в действителност? На 19 юни 2017 година президентът Радев съобщава ,че в личен телефонен разговор е поканил президента Путин да посети България. На 22 юни 2017 години министър-председателят коментира: \"Президентът може да покани когото си поиска.Той го кани по протокол \"президент-президент\". Щом е приел Путин – ще дойде и ще го посрещнем\". На 16 февруари 2018 година Н.Пр. посланика на РФ Макаров заявява: \" Има официална  покана от страна на президента  на Република България Румен Радев към руския президент Владимир Путин. Поканата беше направена още през лятото и  важи за цялата юбилейна година , когато се отбелязва годишнина от Руско-турската освободителна война. Смятам, че визитата ще се състои. Сега е точното време за посещение на руския президент, тъй като последното му посещение беше през януари 2008 година – това са повече от 10 години\". Какво спестява и изопачава ръководителят на българската дипломация в цитираното интервю? По протокол, покана към президента Путин може да  отправи само президента  Радев. Поканата  е със срок  до края на 2018 година. Практически излиза, че за всичките години от управлението на ГЕРБ, руският президент, въпреки поканите не е намерил възможност да посети България. Ако към този многозначителен факт добавим и другия многозначителен факт, че вече няколко години подред руският държавен глава не счита за нужно да поздравява българските ръководители с настъпващата Нова година, то ще се окаже, че в древна , православна и съседна на РФ днешна България няма никой в политическия елит, който да е приемник на многовековните братски връзки между двата народа и в това си качество да бъде приветстван за Коледа и Нова година. В същото време, в навечерието на новата 2019 година поздравления получиха президентите на Чехия, Сърбия, Хърватия, Словения, Турция и министър-председателите на Унгария и Гърция, както и бившите президенти на Армения Роберт Кочерян, на САЩ Джордж Буш-младши и редица други ръководители по света. Втората теза в изказването на българското дипломатическо \"гуру\", предназначена за вътрешна консумация е, че България ( разбирай ръководството-б.м.)  прави всичко възможно  втората тръба на \"Турски поток \" да мине през територията на нашата страна. То и Ципрас прави всичко възможно тръбата да мине през Гърция , но действителността е друга. В Белград Путин каза ,че е говорил и му предстои среща с Ердоган, който приветства идеята тръбата да стигне до Сърбия и Унгария през България и ,че шефа на \"Газпром\" Алексей Милер, през следващата седмица ще бъде в Брюксел и ще има срещи и по въпроса за маршрута на втората тръба на \"Турски поток\". Самият Милер в Белград заяви ,че \"Газпром\" е готов веднага да започне строителството на частта от тръбопровода на територията на Сърбия. Излиза, че решението е в ръцете на Турция, Русия и ЕС, който трябва да одобри финансирането на проекта на територията на съюза, а това ще стане ясно едва след изборите за Европарламент през май т.г. Логично е тръбата да мине през България за да бъдат защитени икономическите интереси на РФ в Сърбия и Унгария, както и поради опасността косовските албанци да се окажат със спирателния кран по пътя на газта за Сърбия. С други думи , с политическото ръководство на България се водят разговори само като с транзитна страна, която трябва да легитимира участието си в проекта чрез гарантиращото становище на ЕК за финансирането и законността на проекта! Големият парадокс е ,че българското Външно министерство е видяло в посещението на Путин в Белград  само проблема с пътя на тръбата , а не огромния пробив в ситуацията и политическите баланси на Балканите след декларираните нови стратегически и съюзнически отношения между Русия и Сърбия! За какво се договориха Путин и Вучич? Нека всеки сам си направи изводите от думите на двамата ръководители: Александър Вучин:  \"Нашата благодарност, нашата дружба, искренното ни братско чувство ,което ние изпитваме към руския народ никога няма да пресъхне. И днес тази дружба се потвърждава във Ваше лице.Огромна е разликата между Вас и Вашите предшественици в управлението на Русия. Именно поради тази причина ние сме задължени и чувствуваме още по-голяма уважение към Русия, към руския народ в сравнение с годините, които отминаха. На вас и Вашия народ ,господин президент,аз пожелавам всичко най-добро: крепко здраве, успехи и радост.И искам да кажа, че Сърбия ще остане свободна , независима страна и традиционен приятел на Русия\" Владимир Путин : \"Сърбия и Русия са свързани с многовековни връзки на дружба и близки духовни отношения. В различните периоди – в добри , и в тежки – Сърбия винаги е демонстрирала характер, независимост и винаги е ценяла своя суверинитет. И в днешния свят ние имаме възможност не само да преминем през определени трудности и изпитания , но и да показваме достойнство, да постигаме резултати и да побеждаваме. Уважаеми господин президент, в последно време Вие демонстрирате характер не само в международната сфера , но и във вътрешната политика, в икономиката, постигайки добри резултати и конкретни високи показатели в практичес-ката дейност\". Александър Вучич :\"Ние се договорихме за строителството на  газопровода,  за увеличаване вместимостта на газовите хранилища до 750 млн.куб.м., за строителството на  електростанции  и пълната  газификаци я на Сърбия...Имаме големи планове и подписахме споразумения и меморандуми за текущото обслужване на  железопътните линии и транспорт .Тези договори са за 230 млн. долара,а ако всичко от заплануваното бъде реализирано, то сумата ще достигне 660 млн.евро..... Това, което за нас е много важно е нашето  военно сътрудничество ,което е не само коректно, но ние сме много благодарни за подкрепата и помощта, и за  преференциалните цени  за Сърбия при закупуването на оборудване.... Сърбия е много дисциплинирана страна, и правителството също, властта е дисциплинирана, и ние  изпълняване всичките си договорни задължения  и всичко заплащаме навреме..Сърбия е надежден партньор на Русия. Благодаря Ви за отличните преговори, за подписаните споразумения. И аз много се гордея ,че направихме много  за цифровите технологии , за развитието в областта на  изкуствения интелект . Русия и тук инвестира огромни средства и ние заедно ще постигнем важни резултати... Ние с голям интерес приемаме руското предложение и много разчитаме ,че \" Точката на кипене \" (център за колективна работа на руската  Агенция за стратегически инициативи  за внедряване на иновативни проекти) , която е под Ваш патронаж, ще дойде и при нас, и тук ще бъде създаден своеоразен \"хъб\". Владимир Путин : \"И от двете страни бе потвърден настроя ни за продължаване развитието на многоплановото руско-сръбско  стратегическо  партньорство в традиционния за нашите страни и народи дух на уважение и  съюзничество... Голяма роля за укрепването на двустранното ни икономическо сътрудничество играе  Междуправителствения комитет  за търговия, икономика и научно -техническо сътрудничество. По наше общо мнение , допълнителни възможности за разширяване и деферсификация на стоковите потоци ще се открият след като сключим споразумение за Зона за свободна търговия между  Сърбия и Евразийския икономически съюз . Разчитаме ,че документа ще бъде подписан до края на тази година....Водещият руски инвеститор в сръбската икономика, компанията  \"Газпромнефт \",която вече е инвестирала в дъщерната си фирма \"Нефтена индустрия Сърбия\"(НИС) около три милиарда долара, има намерения до 2024 година да инвестира още 1.4 милиарда долара. Понастоящем НИС е най-големия данъкоплатец в Сърбия и един от лидерите сред нефтогазовите корпорации в Източна Европа... Друга наша компания \" Силови машини \" помага за модернизацията на ВЕЦ \"Джердап\" и продължава да участвува в реконструкцията на други електростанции на територията на страната....Допълнителен импулс за ръста на сръбската икономика ще даде реализацията на съвместните планове в сферата на мирния атом, които намериха отражение в подписаните междуправителс-твени съглашения.Те са фокусирани върху създаването на  Атомен център , който ще внедрява в Сърбия съвременни руски радиационни технологии в медицината, промищлеността, селското стопанство....С участието на нашата компания \" РЖД\"  в Сърбия се създава съвременен единен диспечерски център, който ще позволи многократно да се увеличи пропусквателната способност на транспортната мрежа на страната....В областта на  военното и военно-техническо  сътрудничество и в бъдеще ще съдействаме на сръбското ръководство за укрепването на отбранителната способност на Сърбия, за развитие на  научно - производствената кооперация  с отбранителните предприятия на страната, ще продължи практиката за провеждане на съвместни армейски учения.. Ще продължим да взаимодействаме във военната област, в сферата на безопасността. Вече съвместно работят правохранителните органи, генералните прокуратури, което е много важно. Ние продължаваме да подготвяме сръбски кадри. Когато споменах за сътрудничество във военната област, то трябва да знаете ,че ние не само доставяме военна техника , но и купуваме военно имущество в Сърбия, в това число и военна техника....Ние с уважение се отнасяме към избрания от сръбското ръководство  курс за влизане в ЕС . За разлика от западните ни партньори ние не се стремим да поставим Сърбия пред изкуствен избор – или с Русия , или с ЕС. Интетграционните процеси в нашия глобален свят динамично се развиват, обхващайки нови страни и обединения, които създават перспективни конфигурации. Поради тази причина ние сме убедени ,че евроинтеграционните стремежи на Сърбия, както и участието на РФ в Евроазиатския икономически съюз  не са препятствие  за растежа на нашето разнопланово сътрудничество\". Александър Вучич : \"...Що се касае до Русия – без Русия,  без силата на Русия  в Съвета за сигурност на ООН , абсолютно е ясно ,че  никакво решение по Косово няма  да има. И до приемането на всяко решение, аз безусловно , всеки път ще се съветвам с президента на Русия....Аз нямам никакъв проблем, кой и какво говори по света. Аз се гордея с това, което се случва, и искам да кажа на другите страни в нашия регион и по-далече: Сърбия се гордее с това ,че тя е независима, свободна държава.Това се отнася не само до запазване на териториалната ни цялост и военнен неутралитет ,но и по въпроса за приемането на решения: Сърбия приема своите решения на основата на волята на своите граждани, а не на основание на волята на които и да са други правителства\". Владимир Путин : \"Искам да благодаря на жителите на Белград, на  целия братски сръбски народ  за това топло посрещане, което си личи по лицата на хората в града. Нашите отношения са със стари и дълбоки корени, пропити от очевидната духовна близост на нашите народи. Всичко това ни помага да градим отношенията си днес. Уважаеми господин Президент! За последните години, Вие направихте много за развитието на сръбско-руските отношения.И аз имам благоприятната възможност,която ми доставя огромно удоволствие да Ви връча държавна награда на Руската федерация за всичко , което Вие правите на това  праведно и благородно поприще....  искренно се радвам да връча на президента на Сърбия високата държавна награда на Русия -  ордена Александър Невски.  Името на Александър Невски - велик светец, покровител на воините, на дипломатите, прославил Русия и себе си с ратните си подвизи и отстоявал назависимостта на Родината в борбата с чуждоземните завоеватели е на особена почит в нашата страна..Сега в почетния списък на кавалерите на ордена \"Александър Невски\" заслужено е записано и Вашето име , господин президент!\" Александър Вучич :\" Трябва да кажа, че моята благодарност не е протоколна: те е дълбока и искренна. И за мен това признание, тази награда имат голямо значение. Защо говоря така? Защото аз получавам този орден от Президента на Руската Федерация Владимир Владимирович Путин. Но защо подчертавам този факт? Защото  Владимир Владимирович е лидер от най- голямо значение за Русия , той възвиси Русия, той защити нейното достойнство, но също така той защити и жизнено важните интереси на сръбския народ. Накрая, аз се гордея с моята Сърбия, аз се гордея с моята Родина, която заслужи тази награда .През последните години Сърбия успешно запази своята независимост, териториалната си цялост,  военния си неутралитет.  И това признание означава за нас, че ние запазихме Сърбия и като свободна държава\". ххх Преди почти двадесет година , от 25 март до 10 юни 1999 година НАТО с операцията си \"Съюзна сила\" разстреля от въздуха 1700 граждани на бивша Югославия, 400 от които бяха деца, а над 10 000 рани. Бил Клинтън и Мадлин Олбрайт унищожаваха последния \"остров\" на съпротива срещу Новия глобален световен ред с единствен център на управление - САЩ. На 16 октомври 2016 година, месец след началото на военните действи на ВКС на РФ в Сирия, Владимир Путин, на въпрос за влошаването на руско-американските отношения заради войната в Сирия, отговори: \"Вие грешите. Спомнете си какво се случи в Югославия в края на миналия век.  Тогава беше началото!\" Да, това беше началото на съпротивата на Русия на предложения и упорито насаждан в бившите съветски републики и в страните от бившата социалистическата общност Нов глобален световен ред. Аргументацията за променената нова политика на Русия дойде в речта на Путин пред Мюнхенския конференция по въпросите на безопасността през февруари 2007 година. Всички присъствуващи слушаха , но не възприемаха сериозно доводите на руския президент. При новия президент на РФ Дмитрий Медведев Грузия със Саакашвили, под окуражителните погледи на американските военни съветници,  извърши военна провокация  в Южна Осетия, в която загинаха руски военни миротворци, действащи с мандат на ОНД. Последва моментален, за пръв път, силов руски отговор , в резултат на който своята независимост получиха народите  на Абхазия и Южна Осетия . След европейския водевил \"Щайнмайер\" и държавния преврат срещу Янукович в началото на 2014 г. народът на  Автономната република Крим  въстана, проведе референдум и се присъедини към Русия, със защитата на Черноморския флот на РФ, разположен на договорна основа в Севастопол. В големите  рускоезични области Донецк и Луганск  населението взе оръжие в ръце за да се пази от редовната украинска армия, изпратена да потуши справедливото народно негодувание. И Русия пое с всички възможни легитимни средства защитата на украинските си братя. През септември 2016 година руският президент в отговор на молбата на сирийския президент Асад взе решения да започне с военните съединения на Военно-космическите сили на РФ пълномащабна военна операция за спасяване на държавността и народа на арабската република и запазване и защита на християните и християнски ценности  в Сирия.  С блестящи военни, разузнавателни, дипломатически, благотворителни и миротворчески усилия, за първи път след Втората световна война, Руската Федерация отново показа на света своята благародна и праведна мисия да защитава слабите, малките , но смели народи и държави от хегемонията на \"властелините\" на света и тяхното юмручно право. На 19 януари 2019 година, в навечерието на православния празник Богоявление, под постоянните и бурни овации на над 120-те хиляди радостни жители на бомбандирания през 1999 година Белград,  руският президент Владимир Путин подпечата мандата си на световен лидер, оглавяващ похода на народите за нов, полицентричен и по-добър свят.  Удивителното е, че малка балканска Сърбия извървя своя не лек път, преминал в края на ХХ и началото на ХХI век през международен трибунал, анексия на територия, икномически санкции, пряка интервенция, военен и политически натиск, цветни революции и изолация за да може за 10 часа време да бъде център на световната политика и да получи симпатиите на световното обществено мнение. Настоящият президент на Сърбия Александър Вучич, според думите на президента Путин, е личност със силен характер, защитаващ с делата си независимостта и суверинитета на своята страна, който преодолявайки трудности и изпитания , с достойнство и заедно с Русия постига високи резултати и побеждава. За разлика от министъра на външните работи на РБ, в посещението на Президента Путин в Сърбия анализаторите видяха и послания , директно отправени към България. Президентът Вучич, в присъствието на президента Путин демостративно, ясно и подчертано, заяви:  . Вероятно, не е трудно да се досетим, че Вучич, с подобни оценки има предвид и поведението на българския министър-председател по отношение на проекта \"Южен поток\", който беше много важен и за Сърбия. След каракачанската овчарка \"Бъфи\", подарена от Борисов през януари 2010 г. на министър-председателя Путин, Вучич девет години по-късно подари на президента Путин  шарпланинската овчарка Паша,  заостряйки по този начин вниманието на световната общественост върху проблема, свързан с Албания, Косово и Македония. Тетово  е македонски град  в подножието на Шар планина, в който живеят над  70% албанц и. Неотдавна албанския министър-председател Еди Рама заяви: \"Ние поддържаме постигането на окончателно споразучение между Прищина и Белград за нормализация на отношенията, тъй като така  ще се отвори пътя за обединяването на Албания с Косово \". Албанците са 25% от населението на Македония и участват активно в държавното управление. След време, с изпитаната методика Велика Албания ще поиска и северозападна Македония , а след като България призна съществуването на македонския език и нация, не е далеч времето, когато \"Големия брат\" ще поиска в името на мира на Балканите България да се откаже от Пиринска Македония ,която да бъда включена в състава на държавата Северна Македония. Вучич, с овчарката Паша напомня на Путин, че Косово е исконно сръбска територия, а с Македония – нека българите сами да се оправят с \"успешната\" си политика за Западните Балкани! Строящият се вече сто години  православен храм \"Свети Сава\" в Белград  след завършването ѝ ще бъде най-голямата действаща православна църква в Европа – по- голяма от Храма на Христос Спасителя в Москва. Руски спонсори финансират изграждането на цялостния интериор, иконописите и мозайките на църквата. Сръбският патриарх Ириней първи от православните иерархи се разграничи от разколническата дейност на украинската неканоническа църква и от действията на константинополския патриарх Вартоломей, което неминуемо допринесе за демонстративната подкрепа на Путин към сръбската патриаршия, която тази година ще навърши 800 години от учредяването ѝ. Във всичките си изказвания руският президент непрекъснато изтъкваше историческите  духовни връзки и братски отношения  между руския и сръбския народи. Интересното в случая е ,че когато българският премиер на срещата си с Путин в Москва през миналата година се опита да каже нещо за духовните връзки между \"големия\" и \"малкия\" брат, руският президент доста грубо отсече, че когато се говори за \"голям \" и \"малък\" брат, в крайна сметка, винаги става дума за пари! В това отношение, Вучич , явно, анализирайки неуспешния опит на Борисов за сближаване, демонстративно обяви: \" \" В Сърбия редица крупни и богати руски компании, агенции и банки вече са заели стабилни и дълговременни позиции: \"Газпром\", \"Газпромнефт\", \"Силови машини\", \"Росатом\", ОАО\"РЖД\", Агенцията за стратегически инициативи на РФ, \"Сбербанк-Сърбия\", военно-промишления комплекс на РФ . Бойко Борисов не успя да направи \"газово хъбче\", но Вучич ще прави два  : \"хъб \" за трансфер на високи технологии, съвместно с руската Агенция за стратегически инициативи и траспортен мултимодален  \"хъб \", свързващ три морета и река Дунав, с акцент на ж.п. транспорта. Предстои изграждането на съвместен  Атомен център  за внедряване на съвременни руски радиационни технологии в медицината, промищлеността и селското стопанство. Голямо внимание се отделя на  производството на военно-техническа продукция по руски лицензии  от запазилия се традиционно силен сръбски ВПК и т.н. Сърбия продължава да е заинтересувана от влизането си в ЕС, но с Евразийския икономически съюз тя ще прави  зона за свободна търговия . Като вижда, как се развиват България и Румъния като членове на ЕС, ръководството на републиката явно си прави извода ,че за да си честен към собствения си народ трябва да направиш така, че истинските приятели винаги да са близо до теб в трудните моменти от живота. А за Сърбия през ХХI век такива моменти имаше и има твърде много, от което бяха направени и необходимите изводи. Даже днес някой в Сърбия и извън нея да се мисли и мечтае ,че ще може да измени избрания вектор на развитие на страната , то при тази демонстрирана и неподправена огромна народна любов към Путин и Русия едва ли вече това е възможно да се случи, особено със старите хватки и методики! А ние с гайдите, от много\"баш-политмайстори\" за правене на политики, май, ще се окажем на силно \"течение\" по направлението \"изток-запад\"!", "date": "2019.01.23", "title": "Путин няма време за България!"}
{"url": "http://www.classa.bg/%D1%81%D0%B2%D1%8F%D1%82/item/391817-%D0%BC%D0%B5%D1%80%D0%BA%D0%B5%D0%BB-%D0%B8-%D0%BC%D0%B0%D0%BA%D1%80%D0%BE%D0%BD-%D0%B2-%D0%BE%D1%82%D0%B1%D1%80%D0%B0%D0%BD%D0%B0", "text": "Лидерите на Франция и Германия подписват във вторник последващо споразумение за Договора от 1963 година, с което да подчертаят дълбочината на партньорството си в сърцето на Европейския съюз. Инициативата има за цел да изпрати силен отговор на евроскептичните сили в момент, в който Евросъюзът се бори с Брекзит и вероятна изборна победа на популистки националистически партии на изборите през май за Европейски парламент.     Новият френско-германски договор за приятелство беше критикуван с мотива, че отива твърде далеч, че няма достатъчно потенциал и е по-скоро символична инициатива на двама отслабени лидери. Докато канцлерът Ангела Меркел обяви, че това ще е последният й мандат, президентът Еманюел Макрон се бори с протестите на Жълтите жилетки и срив в рейтингите му. Междувременно крайнодесните лидери във Франция нападнаха споразумението със серия от конспиративни теории, според които Макрон «продава» френския суверенитет на съседа си отвъд река Рейн. Новият пакт ще бъде подписан в германския граничен град Аахен, известен като Aix-la-Chapelle на френски, на 22 януари – точно в деня, когато през 1963 година германският канцлер Конрад Аденауер и френският президент Шарл де Гол подписат първоначалния Елисейски договор в Париж. Новият документ обвързва двете страни за годишни междуправителствени срещи, наред с редовните срещи, в които участват по 50 депутати от всяка страна. Следват трите ключови елемента от договора от 16 страници: Сигурност и външни работи: Двете страни се ангажират да застанат рамо до рамо в случай на военно нападение срещу която и да е от тях, потвърждавайки ангажимента, вече записан в договорите за ЕС и НАТО. Париж и Берлин ще създадат и нов съвместен Съвет за отбрана и сигурност и ще се стремят да хармонизират правилата за износ на военно оборудване, за които понастоящем Германия поставя по-строги ограничения. Франция подкрепя дългогодишната и дългосрочна кампания на Германия за постоянно място в Съвета за сигурност на ООН — ход, който също така подкопава призивите Париж да се откаже от мястото си в полза на комбинирано представителство на ЕС. По този повод френският крайнодесен лидер Марин Льо Пен яростно прогнозира, че Париж в крайна сметка ще се откаже от мястото си в Съвета за сигурност в полза на Берлин и дори ще сподели контрола върху своя арсенал от ядрени оръжия. Икономическо сътрудничество Двете най-големи икономики на континента твърдят, че искат да създадат «немско-френски икономически регион с общи правила». Нов 10-членен съвместен съвет от експерти ще се стреми да намери начини за хармонизиране на законодателство в трудните области на икономическото право и за премахване на бариерите пред инвестициите. И двете страни искат да засилят сътрудничеството в областта на цифровата икономика и изкуствения интелект и да насърчат развитието на възобновяемите енергийни източници за борба с промените в климата. Трансгранични връзки Основен акцент е да се стимулират връзките между хората по 450-километровата обща граница, която много хора пресичат всеки ден за да идат на работа, на училище или за забавления. Нов „граждански фонд“ със все още неопределен размер трябва да подкрепя сътрудничеството между градовете и трансграничните инициативи, сред които двуезични детски центрове и транспортни връзки. Париж и Берлин също искат да насърчат повече граждани да учат езика на другата държава и да подобрят взаимното признаване на академичните квалификации. За да се улесни всичко това, на някои региони може да се предостави по-голяма автономия, за да могат да заобиколят правилата и бюрокрацията – още една идея, на която критиците на договора гледат с подозрение и смятат за твърде много прехвърляне на права.", "date": "2019.01.23", "title": "Меркел и Макрон в отбрана..."}
{"url": "http://www.classa.bg/%D1%81%D0%B2%D1%8F%D1%82/item/391809-%D0%BE%D1%81%D0%BA%D0%B0%D1%80%D0%B8-2019-%D0%B0-%D0%BA%D0%BE%D0%B8-%D1%81%D0%B0-%D1%82%D0%B0%D0%B7%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82%D0%B8-%D0%B7%D0%B0-%D1%81%D1%82%D0%B0%D1%82%D1%83%D0%B5%D1%82%D0%BA%D0%B8%D1%82%D0%B5", "text": "С или без водещ Холивуд и \"Долби тиътър\" в Лос Анджелис се подготвят за кулминацията в \"Сезона на наградите\" - церемонията по връчването на \"Оскар\". Влиянието на #MeToo вълната започва да отслабва и \"Златните глобуси\" го доказаха - нямаше черни рокли и значки, а огромна доза звезден блясък и стил.   Така че можем да сме сигурни, че нощта на 25 февруари ще бъде още по-ослепителна.                        А междувременно очакваме и едно доста музикално награждаване, тъй като за едни от най-силните претенденти се смятат биографичния \"Бохемска рапсодия\" и драмата \"Роди се звезда\" с Лейди Гага в главната роля. \"Рапсодията\" за Queen вече грабна \"Златен глобус\" в две от най-важните категории - за най-добър филм и за главна мъжка роля.   Ето и списък с номинациите в някои от най-важните категории:    Най-добър филм:   \"Черната пантера\" \"BlacKkKlansman\" \"Бохемска рапсодия\" \"Фаворитката\" \"Green Book\" \"Roma\" \"Роди се звезда\" \"Vice\"   Най-добра режисура:   Спайк Лий - \"BlacKkKlansman\" Павел Павликовски - \"Cold War\" Йоргос Лантимос - \"Фаворитката\" Алфонсо Куарон - \"Roma\" Адам МакКей - \"Vice\"   Най-добра главна женска роля:   Глен Клоуз - \"The Wife\" Оливия Колман - \"Фаворитката\" Лейди Гага - \"Роди се звезда\" Мелиса Маккарти - \"Can You Ever Forgive Me?\" Ялица Апарисио - \"Roma\"   Най-добра главна мъжка роля:   Рами Малек - \"Бохемска рапсодия\" Крисчън Бейл - \"Vice\" Брадли Купър - \"Роди се звезда\" Виго Мортенсен - \"Green Book\" Уилям Дефо - \"At Eternity's Gate\"   Най-добра поддържаща женска роля:   Ейми Адамс - \"Vice\" Реджина Кинг - \"Ако Бейл Стрийт можеше да говори\" Рейчъл Уайз - \"Фаворитката\" Ема Стоун - \"Фаворитката\" Мартина де Тавира - \"Roma\"   Най-добра поддържаща мъжка роля:   Сам Рокуел - \"Vice\" Сам Елиът - \"Роди се звезда\" Адам Драйвър - \"BlacKkKlansman\" Ричард Е. Грант - \"Can You Ever Forgive Me?\" Махершала Али - \"Green Book\"   Най-добър адаптиран сценарий:   \"Баладата на Бъстър Скръгс\" \"BlacKkKlansman\" \"Can You Ever Forgive Me?\" \"Ако Бейл Стрийт можеше да говори\" \"Роди се звезда\"   Най-добър оригинален сценарий:   \"Фаворитката\" \"Green Book\" \"Roma\" \"Vice\" \"First Reformed\"   Най-добър чуждоезичен филм:   \"Capernaum\" - Ливан \"Cold War\" - Полша \"Never Look Away\" - Германия \"Roma\" - Мексико \"Shoplifters\" - Япония   Най-добра анимация:   \"Ралф разбива интернета\" \"Островът на кучетата\" \"Мирай\" \"Феноменалните 2\" \"Spider-Man: Into the Spiderverse\"   Кинематография:   \"Cold War\" \"Фаворитките\" \"Never Look Away\" \"Roma\" \"Роди се звезда\" Костюми: \"Баладата на Бъстър Скръгс\" \"Черната пантера\" \"Мери Попинз се завръща\" \"Фаворитката\" \"Мери, кралицата на Шотландия\"   Монтаж:   \"Бохемска рапсодия\" \"BlacKkKlansman\" \"Vice\" \"Green Book\" \"Фаворитката\"   Грим и прически:   \"Мери, кралицата на Шотландия\" \"Vice\" \"Border\"   Най-добра песен към филм:   \"All the Stars\" - \"Черната пантера\" \"I'll Fight\" - \"RBG\" \"The Place Where Lost Things Go\" - \"Мери Попинз се завръща\" \"Shallow\" - \"Роди се звезда\" \"When a Cowboy Trades His Spurs for Wings\" - \"Баладата на Бъстър Скръгс\"   Звук:   \"Черната пантера\" \"Бохемска рапсодия\" \"Първият човек\" \"Нито звук\" \"Roma\"   Визуални ефекти:   \"Отмъстителите: Война без край\" \"Кристофър Робин\" \"Първият човек\" \"Играч първи, приготви се\" \"Соло: История от Междузвездни войни\"", "date": "2019.01.23", "title": "\"Оскари\" 2019-а - кои са тазгодишните претенденти за статуетките"}
{"url": "http://www.classa.bg/%D1%81%D0%B2%D1%8F%D1%82/item/391810-buzzfeed-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B7%D0%B0%D0%B3%D0%BE%D0%B2%D0%BE%D1%80%D0%B0-%D1%81%D1%80%D0%B5%D1%89%D1%83-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81", "text": "Как двама американски политически консултанти от еврейски произход помогнаха да се създаде най-голямата антисемитска теория на конспирацията     „Стъклената кула, в която се помещава офисът на Джордж Сорос в Манхатън, е препълнена с монитори с цифри, проследяващи и прогнозиращи тенденциите на пазарите по света. Но има един монитор, който е особено труден за разгадаване – показващ проста оранжева диаграма, анализираща настроенията в социалните медии.     Данните, актуализирани редовно от 2017 г., проектират реакциите в интернет на името Джордж Сорос. Той получава десетки хиляди споменавания на седмица – почти винаги отрицателни, част от които очевидно са движени от мрежи от ботове. Сорос е чисто зло. Контрабандист на наркотици. Спекулант. Екстремист. Конспиратор. Нацист. Евреин. Това са изрази на чиста омраза.     Демонизацията на Сорос е една от определящите черти на съвременната глобална политика и тя, с няколко изключения, представлява куп лъжи. Сорос наистина е евреин. Той беше агресивен валутен търговец. Той подкрепи демократите в САЩ и идеята на Карл Попър за „отворено общество“ в бившия комунистически блок. Но множеството плъзнали навсякъде теории, включващи предположението, че той е помогнал да се събори Съветския съюз, за да разчисти пътя на африканците и арабите към Европа, са толкова безумни, че щяха да са смешни – ако не бяха толкова заразни.     Сорос и неговите помощници са прекарали дълги часове, чудейки се: Откъде идва всичко това? Само шепа хора знаят отговора.“ Така започва публикуваната от популярния сайт Buzzfeed под горното заглавие история за това как двама американски политически консултанти с еврейски произход са помогнали на унгарския премиер Виктор Орбан да дойде на власт, която предлагаме в резюме. За да победят, те измислят външен враг – финансиста и филантроп Джордж Сорос. С помощта на лозунгите, че Сорос, който е роден в Унгария, иска да потопи страната в хаос, да я подчини на Запада и да я залее с бежанци, Орбан печели едни избори след други – и все още остава на власт. Със своите лозунги политическите консултанти подклаждат най-голямата антисемитска кампания в Европа през последните няколко десетилетия. 49-годишният Джордж Бирнбаум произлиза от еврейско семейство, което е избягало от нацистка Германия в САЩ; баща му успява да оцелее в лагера в Аушвиц. Бирнбаум учи в еврейско училище, а баща му всеки уикенд му носи вестник „Джерузалем Пост“ с думите: „Първо трябва да разбереш какво се случва с евреите по целия свят, а едва тогава да се притесняваш за останалия свят“. По-късно Бирнбаум става политически консултант и работи в САЩ, Израел и на Балканите. Артър Финкелщайн става ментор и партньор на Бирнбаум – той е смятан за човека, изобретил наново политическата консултантска индустрия през 60-те години. Финкелщайн консултира много президенти и кандидати за президент от Републиканската партия – от Ричард Никсън и Роналд Рейгън до Доналд Тръмп. Любимата му идея е: за да бъдат убедени хората да гласуват за правилния кандидат, те трябва да бъдат деморализирани. Той винаги съветва клиентите си да се съсредоточат не върху собствените си обещания, а върху атаките срещу опонентите. Той е този, който през 1980-те измисля за Рейгън лозунга „Да направим Америка отново велика”. Финкелщайн и Бирнбаум се срещат в началото на 1995 година. Те работят заедно в Израел – там след убийството на Ицхак Рабин социалдемократът Шимон Перес и бившият бизнес консултант Бенджамин Нетаняху, който има десни убеждения, се борят за поста министър-председател. Всички са сигурни, че Перес ще спечели, но из Израел плъзват слухове, че политикът иска да „раздели Ерусалим“. Перес отрича всичко – но това все пак повлиява на рейтинга му. В резултат на това Нетаняху печели с леко предимство. Неговата кампания е разработена от Бирнбаум и Финкелщайн. След това политическите технолози постоянно работят заедно. През 2008 г. Нетаняху ги представя на Виктор Орбан – този десен консервативен политик е бил министър-председател на Унгария от 1998 до 2002 г. и иска да спечели отново изборите. Той успява – но е необходимо да запази властта. Финкелщайн и Бирнбаум вярват, че Орбан се нуждае от образ на врага, но не успяват веднага да открият кой може да стане такъв. Социалистите и ултрадесните са твърде слаби, страната няма външни противници, а политическите консултанти искат електоратът на Орбан да бъде под напрежение и дори да не се опитва да се съмнява за кого да гласува на следващите избори. С помощта на Финкелщайн и Бирнбаум Орбан започва да създава нов, по-драматичен образ на Унгария – страната, сътрудничила с нацисткия режим, започва да се обявява за жертва: на нацистка Германия, а след това и на СССР. Друг важен компонент на идеологията на Орбан става религиозната защита на страната, както от исляма, така и от атеизма. Въпреки това, „кукловодът“, който да стои зад заплахите, все още липсва на консултантите – докато една вечер на Финкелщайн не му хрумва: това може да бъде роденият в Унгария американски милиардер и филантроп Джордж Сорос. По това време Сорос отдавна вече не живее в Унгария. Бизнесменът никога не е участвал в публичната политика, а в Будапеща финансира един от най-добрите университети в Европа – в който стипендия е получавал самият Орбан. Въпреки това политическите консултанти решават, че са открили правилната идея. Кампанията срещу Сорос започва на 14 август 2013 г., девет месеца преди следващите избори, с публикация в проправителствен вестник, която атакува неправителствените организации, работещи със средства на филантропа. Полицията влиза в офиса на една от тези организации и конфискува компютрите – не намират нищо престъпно, но това е достатъчно, за да събуди подозрения у избирателите. Медиите, лоялни на Орбан, започват да наричат работещите в такива НПО „наемници“, които получават пари от Запад. Кампанията продължава и след победата на Орбан на поредните избори. Когато в Европа започва миграционна криза поради войната в Сирия, Сорос призовава страните от ЕС да изработят общ план за подпомагане на бежанците. Орбан заявява, че по този начин бизнесменът иска да отслаби Унгария. През лятото на 2017 г. в цялата страна се появяват билбордове: портрети на Сорос с лозунга „Не му позволявайте да се смее последен”; започват сериозни проблеми за Европейския университет (в резултат на това той е принуден да се премести във Виена). „Сорос беше идеалният враг – очевидно. Трябваше само да опаковаме този продукт и да го продадем ”, казва Бирнбаум пред Buzzfeed (публикацията е написана главно по думите му; Финкелщайн умира през 2017 г.). Скоро десни политици започват да сочат Сорос като враг и в други страни – от Италия и Полша до Русия, където Владимир Путин го споменава пренебрежително. Когато в САЩ започват протести срещу избирането във Върховния съд на Брет Кавано, Доналд Тръмп заявява, че Сорос плаща на демонстрантите. Образът на милиардера е използван не само от политици. Появилите се в Унгария антисемитски графити, които изобразяват финансиста, оплитащ планетата с пипалата си, попадат в интернет и се разпространяват по целия свят. През октомври 2018 г. поклонник на Тръмп изпраща пратка с експлозив до офиса на Сорос; няколко дни по-късно жителят на Питсбърг Робин Бауър убива 11 души в синагогата, след което заявява, че се противопоставя на „еврейския заговор” за финансиране на масовата миграция на бежанци в Съединените щати. Бирнбаум казва, че го „нараняват” антисемитските обвинения срещу Сорос. „Когато планирахме кампанията, не сме се замисляли нито за миг, че Сорос е евреин“, казва той, настоявайки, че никога не е работил с антисемити. Освен това, твърди Бирнбаум, той лично е проучвал дали Орбан е антисемит – и е установил, че това не е така (един от аргументите на политическия стратег е, че най-голямата дъщеря на политика се казва Рахил). „Антисемитизмът е вечен“, оправдава се политическият консултант. „Нашата кампания не е направила антисемити онези, които не са били такива преди. Може би сме им посочили нова цел – но не повече от това. Ако имах възможност отново да разиграя тази ситуация, щях да постъпя по същия начин.”", "date": "2019.01.23", "title": "Buzzfeed: Невероятната история на заговора срещу Джордж Сорос"}
{"url": "http://www.classa.bg/%D1%81%D0%B2%D1%8F%D1%82/item/391811-%E2%80%9E%D0%B1%D1%80%D0%B5%D0%BA%D0%B7%D0%B8%D1%82-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%E2%80%9C-%D0%B5-%D1%84%D0%B0%D0%BD%D1%82%D0%B0%D0%B7%D0%B8%D1%8F-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BE%D0%B1%D0%B0%D1%87%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%8F-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0", "text": "За Тереза Мей предпазният механизъм за границата между Република Ирландия и Северна Ирландия е еквивалентът на стената (на границата с Мексико) за Доналд Тръмп. Това е воят на една власт, спъвана от непреклонното противопоставяне на демократично избран законодателен орган. Премиерът Тереза Мей днес отново се изправя срещу депутатите, които сега отчаяно се опитват да постигнат парламентарен консенсус как да се излезе от ЕС*.     Тя ще призове дясното крило на своята Консервативна партия – което е такова, каквото е – да подкрепи споразумение за ирландската граница, всъщност представляващо по все общо мнение само „леко пипната“ версия на предишното. В продължение на две години експертите преследваха фантазията „Брекзит с отворена граница“, само за да стигат винаги до противоречия. Не може хем да си в митнически съюз, хем да не си в съюз. Мей изглежда смята, че може да убеди своята все по-нестабилна коалиция в обратното. Този път обаче тя разполага не с дни, а само с часове, за да го стори. Още от самото начало Мей правилно се стремеше споразумението за Брекзит да бъде такова, че да може да получи подкрепата на мнозинството от партиите в парламента. За министър-председателя би било невъзможно да управлява авторитетно, ако срещу нея са една трета от депутатите от собствената й партия и я подкрепят единствено лейбъристите на Джереми Корбин. Миналата седмица тази тактика претърпя пълен провал. Когато беше призована да отговори на блъфа на Корбин и да изключи варианта „Брекзит без споразумение“, нервите й не издържаха. Тя не можа да накара сама себе си да жертва единството на своята партия в името на националния интерес. Вместо това премиерът реши да заложи на безразсъдно последно хвърляне на заровете. Освен ако не е откъсната от реалността, Мей би трябвало да осъзнава, че в момента най-разумен изглежда вариантът, лансиран от все по-голяма част от високопоставените депутати в парламента – и то от представители на всички партии. Ивет Купър от лейбъристите, Ники Морган от торите и други предлагат задействането на член 50 да бъде отложено, да се изключи вариантът с Брекзит без споразумение, да се изоставят предишните „червени линии“ и да започнат активни дебати по въпроса какъв Брекзит всъщност иска Великобритания. Тези дебати трябваше да се състоят още преди две години и Мей има лична вина за това, че не ги инициира. Подобна дискусия, както заяви в неделя британският министър на международната търговия Лиъм Фокс, не трябва да се възприема като насочена срещу Брекзит. Би било полезна отстъпка към подкрепящата Брекзит част от обществото, ако вариантът да не се изпълни решението от референдума от 2016 г. остане извън дневния ред. Тази част от обществото от своя страна трябва да приеме предложението за граждански събрания, подкрепяно от в. „Гардиън“, бившия премиер Гордън Браун и други. Целта на това предложение е да бъде даден отговор на въпроса, на който референдумът очебийно не отговори: ако има Брекзит, какъв да бъде? За Мей няма оправдание да ограничава тези дебати единствено в рамките на хардлайнерско малцинство в своята партия, а и се видя, че този подход не работи. В парламента категорично няма мнозинство за излизане от ЕС без споразумение. Мей обаче рискува да се стигне точно до това. Парламентът трябва да се обедини и да я спре.   БТА   * б. ред.: Статията е публикувана броени часове преди британският премиер Тереза Мей да говори пред парламента вчера.", "date": "2019.01.23", "title": "„Брекзит с отворена граница“ е фантазия. Тереза Мей обаче продължава да я преследва"}
{"url": "http://www.classa.bg/%D1%81%D0%B2%D1%8F%D1%82/item/391812-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BF%D1%80%D0%B5%D0%B4%D1%80%D0%B5%D0%BA%D0%BE%D1%85%D0%B0-%D0%B1%D0%B5%D0%B7%D0%B7%D0%B0%D1%89%D0%B8%D1%82%D0%BD%D0%BE%D1%81%D1%82-%D0%BD%D0%B0-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%BD%D0%BE%D0%B2%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": " САЩ за това, че властите не инвестират достатъчно средства в собствената си система за противоракетна отбрана. Наблюдателят на  Forbes  заяви, че новата стратегия на развитието на системата за противоракетна отбрана (ПРО) на САЩ няма да защити Съединените щати от евентуална \"масирана ядрена атака\". В това отношение, \"оцеляването\" на Вашингтон в случай на мащабен конфликт не е гарантирано.     Авторът на материала обвини САЩ за това, че властите не влагат достатъчно средства в собствената си система за противоракетна отбрана. Той отбеляза, че американската страна, след „30 години скромни инвестиции в отбранителните технологии“, ще може да победи само „безхитростна атака“.     \"Например, ако САЩ изграждат отбранителна система с два слоя прехващачи, през които атакуващите ракети трябва да проникнат и всеки слой е 80% ефективен, то теоретично само една от 25 атакуващи бойни глави ще достигне предполагаемите си цели\", убеден е авторът.     Изданието уточнява също, че след няколко години могат да се появят нови настъпателни технологии, включително хиперзвукови. Следователно стратегията за противоракетна отбрана трябва “адекватно да отговори на тези предизвикателства на бъдещето”, за което в настоящия момент все още не става дума. По-рано стана известно, че  САЩ възнамеряват да разположат на територията на щата Аляска още двадесетина ракети - прехващачи на противоракетната отбрана.  Това изявление направи в четвъртък, 17 януари, американският президент Доналд Тръмп по време на представянето на новата стратегия в областта на противоракетната отбрана.   Превод: М.Желязкова", "date": "2019.01.23", "title": "Американските медии предрекоха беззащитност на САЩ заради новата стратегия за противоракетна отбрана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391813-%D0%B5%D1%82%D0%BE-%D1%82%D0%B0%D0%BA%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-27-%D1%8F%D0%BD%D1%83%D0%B0%D1%80%D0%B8", "text": "Къде е прочутата българска толерантност, гъделичкаща националното самочувствие? Няма я. На нейно място са се настанили предразсъдъци и реч на омразата. Последното доказателство -  вандалският акт срещу синагогата в София.           На 19 януари, в свещения за евреите ден от седмицата Шабат, бе извършено посегателство срещу Централната Софийска синагога. Мъж счупи прозорци на Голямата молитвена зала, хвърляйки камъни откъм ул. \"Вашингтон\". \"Не можем да се примирим, че в България езикът на омразата вече има физически прояви с директни посегателства върху еврейска комунална собственост\", посочи по този повод Александър Оскар, председателят на Организацията на евреите в България \"Шалом\".     Контекстът на този вандалски акт е особено важен. Защо ли? Първо, през последните години емпиричната социология показва факти, оспорващи тезата (за да не кажа \"мит\") за \"прочутата българска толерантност\", която гъделичка националното самочувствие. Увеличава се, например, социалната дистанция между етническите българи и ромите. Освен това българите демонстрират особено слаба толерантност към т.нар. \"нови малцинства\" (виетнамци, китайци и др.). За момента страната е сравнително слабо засегната от мигрантската вълна, заляла Европа през последните години, но въпреки това и по отношение на тези \"пришълци\" вече са се наложили сериозни предразсъдъци.     На пръв поглед еврейската общност в страната изглежда пощадена от тези негативни тенденции. Но това не е така. Достатъчно е да си спомним скандалите с \"нацистките снимки\" на представители на управляващите партии през последните години, за да разберем, че атмосферата далеч не е спокойна. Както и да посочим следния факт: книгата на лидера на \"Атака\" Волен Сидеров \"Бумерангът на злото\", в която се съдържат откровени антисемитски тези, продължава да циркулира свободно в интернет пространството. Една тревожна тенденция Дали политическите институции (според политологията, съдебната система е част от тези институции) в България си вършат работата, защитават законните права и интереси на българските граждани? Посегателството срещу синагогата бе осъдено незабавно от зам.-министъра на външните работи Георг Георгиев. В понеделник извършителят бе задържан. Но в публичното пространство още ехтят думите на вицепремиера Каракачанов за \"наглите роми\". Продължава провеждането на т.нар. \"Луков марш\". Има ли наистина поемане на политическа отговорност, строго съблюдаване на фундаменталните принципи на демократичния конституционализъм? Или става дума за обикновено, но много опасно лицемерие?      Според Соломон Бали, вицепрезидент на Б'ней Б'рит за Европа, вандалският акт срещу синагогата е \"очакван в контекста на засилващата се реч на омразата и антисемитизма\" в страната. \"Липсва политическа и институционална реакция\", каза още той. Поетът Роберт Леви коментира, че този акт е \"естествено продължение на една дълго време продължила тенденция\". \"Тенденция, която започва още от 50-те години, когато антисемитизъм е изкуствено насаждан под влияние на идентични процеси в СССР (вж. например книгата на Аркадий Ваксберг \"Из ада в рай и обратно\"), продължава след шестдневната война, маскиран като \"антиционизъм\"; а след 1989 година вече се превръща в нещо, което никой не крие - от списъка на \"особено вредните евреи\" в интернет, та до \"Бумерангът на злото\" на Волен Сидеров\", посочва Леви.     \"Многократно сме подчертавали, че участието на организации с нацистки профил в управлението е проблем за цялото българско общество, не само за еврейската общност. Това участие притеснява. Крайно време е тези, които ползват такива формации като \"патерици\", да поемат отговорност за тях\", подчертава Соломон Бали във връзка с участието във властта на някои от формациите в \"Обединени патриоти\" (ОП) - факт, който още в самото начало предизвика остра реакция на представители на еврейската общност. Роберт Леви, от своя страна, смята, че \"участието на ОП във властта даде възможност публично и открито да се употребява език на омразата\". \"Вече изповядването на фашистки и антисемитски идеи, както и отричането на Холокоста спря да бъде престъпление (самият Волен Сидеров е участвал в конференция в Москва с най-видните ревизионисти и антисемити в света). Резултатите? Преди по-малко от месец на публично място бях наречен \"мръсен евреин\" и \"чифут\". Заплашена е не еврейската общност, заплашено е всяко - не задължително етническо или религиозно - малцинство\", казва Леви. Възможно ли е ново нарастване на омразата?  Според Соломон Бали, ескалацията се случва постоянно. Той посочва, че преди няколко години върху синагогата е било изписано \"смърт на евреите\". \"Последва обаче отказ на институциите да се заведе дело\", казва Бали (бел. на автора - в официалната позиция на Б'ней Б'рит България се припомня, че тогава институциите определят надписа, придружен с пречупен кръст, като \"изразяване на мнение с художествени средства\"). \"Няма поемане на политическа отговорност. Няма реакция от правозащитните институции. Сега имаме и случая от 19 януари. Освен това често има посегателства срещу членове на еврейската общност. Няма причина да смятаме, че тези тенденции ще бъдат овладени\", добява Соломон Бали. Роберт Леви споделя това мнение. \"Ескалация е възможна. Защото се проявява търпимост към всичко - от паравоенни формирования в източна България, през организации като \"Кръв и чест\" (бел. автора - доскоро неин представител преподаваше в елитна столична гимназия), антисемитските и откровено нацистки лозунги на \"Луков марш\" и се свърши с изказвания от трибуната на Народното събрание по адрес на ромите - нещо, което, според съда, не е проблем, защото никой не е пострадал вследствие на него. Но задължително трябва да напомним, че човеконенавистните идеологии никога не са насочени само срещу евреите\", подчертава поетът. Ето така изглежда България в навечерието на 27 януари, когато се отбелязва Международният ден в памет на жертвите на Холокоста. Всеки следващ коментар е излишен.    ", "date": "2019.01.23", "title": "Ето така изглежда България в навечерието на 27 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391807-%D1%81%D1%80%D0%B0%D0%BC%D0%BD%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BC%D0%B5%D0%B3%D0%B0%D0%BD-%D1%8F-%D0%BE%D0%BF%D0%BE%D0%B7%D0%BE%D1%80%D0%B8", "text": "Меган Макъл може да следва стъпките на Кейт Мидълтън, за да се омъжи за особа от кралското семейство, но херцогинпта на Съсекс крие много мръсно, палаво и дръзко минало. Сега ще ви разкажем малко повече за мръсното и палаво минало на Меган Маркъл, което кралицата едва ли одобрява. Оказва се, че херцогинята на Съсекс е била доста дръзка, като млада девойка и си е позволила нещо шокиращо, което към днешна дата е крайно унизително на фона на титлата й. Оказва се, че съпругата на принц Хари едно време е участвала в шумно представление. Красавицата се е преобразила като секси южноамерикански вампир на има Лола Банана. Действието се развива, когато Маркъле била ученичка в Лос Анджелис.     Според кралския биограф Андрю Мортън младата Меган е изскочила на сцената пеейки „What Lola Wants”. В пиесата Маркъл е била с дълги сатенени ръкавици и трико с байети за своя номер в стил „Бурлеска”. Според кралския автор, изпълнението на Меган е шокиращо, както за учителите, така и за учениците, които виждат младата звезда в много различна светлина. Мортън твърди, че страстното представление на Маркъл може да се мери с вулгарното и смело събличане на Кейт Мидълтън по време на благотворително ревю на университета Сейнт Андрю” през 2002 година.     Тогава принц Уилям седеше на първия ред на шоуто. Смята се, че се е обърнал към свой приятел, когато Мидълтън е минавала полугола на сцената, и му е казал, че „тя е страшно гореща”. Двамата започват да се срещат година по-късно, а се женят през 2011 година.  ", "date": "2019.01.23", "title": "Срамна тайна на Меган я опозори..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391808-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Трябва да следите отблизо за думите и действията си, за да не попаднете в неприятности. Не забравяйте, че сте отговорни за онези, които са най-близко до вас, така че в любовта, не обвинявайте никого и за нищо. Поразителният резултат от вашата работа, ще ви позволи да откриете нови начини за развитие. Вечерта чакайте гости или новини от приятел. ТЕЛЕЦ ( 21 април - 21 май )  Очаква ви натоварен ден, когато всички наоколо ще искат нещо от вас или ще ви занимават с проблемите си. Намерете търпение и сила, за да отблъснете твърде обсебващите почитатели. Семейните, ще трябва да разрешават жилищни проблеми. Да се отървете от негативността, ще може чак вечерта, когато седнете на компютъра и говорите с приятели. БЛИЗНАЦИ ( 22 май - 21 Юни ) Трябва да общувате повече с близките и децата, ако имате семейство. Опитайте се да дадете на любимите си хора подаръци - полезни и желани. Може да отидете на разходка сред природата или на кафе. Основното е, всички развлечения и забавления, да завършите до вечерта, за да не се преуморите.   РАК ( 22 юни - 23 юли ) Препоръчително е, да държите под контрол емоциите си, в противен случай няма да може да избегнете конфликти и кавги с близките хора. Вътрешното ви състояние, може да подкопае нервната ви система, както и да промени хода на благоприятните събития. Но късно вечерта, ще разберете, че може да получите много повече– обяснение в любов и нови запознанства. ЛЪВ ( 24 юли - 23 август ) Ще е по-добре да се срещате визуално с всеки, с когото сте планирали среща, а не да говорите по телефона. Трябва да се настроите на положителна вълна, дори когато ситуациите в общуването са напрегнати. През деня, ще получите новини, които могат много да ви ядосат. Но, не е нужно да реагирате на всичко, прекалено емоционално. ДЕВА ( 24-ти август - 23 септември ) Покажете на всички, своята радост, емоции и любов. Особено, ако преди този ден съзнателно сте мълчали за вашите искрени чувства. Добър ден за подаръци, срещи и пътувания. Просто изберете за пътуване, такъв транспорт, с който ще се чувствате комфортно. Харченето на пари не е желателно, особено ако пестите за нещо глобално. ВЕЗНИ( 24 септември - 23 октомври) Може да започнете да подозирате всички, в корист и ласкателство, но първо трябва да погледнете на себе си. Късметът, ще върви заедно с онези, които наистина вярват в него. Опитайте се, да покажете таланта си в онези неща, които преди са ви изглеждали абсурдни. Вечерта, ще научите нещо невероятно за себе си и любимия човек.   СКОРПИОН ( 24 октомври - 22 Ноември ) Препоръчително е, да запазите колкото се може по-дълго доброто си настроение. Необходимо е да погледнете с усмивка, дори на сериозните неща и да не изпадате в депресия. Екстремни ситуации в любовта, не са ви нужни, но може да добавите мекота и нежност в отношенията. Финансовите проблеми, ще се решат по-късно вечерта.   СТРЕЛЕЦ ( 23 Ноември - 21 Декември ) Ще решите да влезете в ролята на маг, който решава всички проблеми на хората около себе си. Не се товарете твърде много, в противен случай, ще пропуснете успешните си възможности. Вдъхновението, ще застигне креативните от вас, който ще решат да създадат нещо или да реализират проект. За да поддържате доброто си здраве, трябва да започнете да приемате витамини. КОЗИРОГ (22 Декември - 20 януари ) Очаква ви суетен ден, когато, ще е необходимо да решавате домашни проблеми и да обърнете внимание на децата. Но ако планирате всички детайли, ще успеете във всичко. Не се притеснявайте за това, което още не се е случило. Мнителността не е характерна за вас, така че трябва да сте решителни във всичко, с което активно се заемете.  ВОДОЛЕЙ ( 21 януари -  19  февруари ) Може да развиете истинска фобия, така че да се страхувате от собствената си сянка. Вие се стремите към вътрешна хармония, но в действителност всичко се оказва обратното. Възможни са малки катаклизми в отношенията с избраника, който ще ви обвини в лъжа и ласкателство. Вечерта, не тръгвайте на дълъг път, има вероятност от произшествия.   РИБИ ( 20 февруари - 20 март ) Препоръчва се да бъдете кристално ясни и справедливи, за да не попаднете в списъка на неприятните личности. На работното място, може да ви бъде представено нещо, което да ви шокира. Дамите, трябва да посетят козметик, диетолог и леко да променят външния си вид. Отказът от лоши навици днес, ще доведе до положителен резултат.", "date": "2019.01.23", "title": "Дневен хороскоп 23 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391804-%D0%B5%D1%82%D0%BE-%D0%BA%D0%BE%D0%B8-%D0%B6%D0%B5%D0%BD%D0%B8-%D0%B8%D1%81%D0%BA%D0%B0%D1%82-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE", "text": "Когато говорим за това колко пъти на седмица трябва да правим секс, мъжете винаги са на мнение, че колкото по-често – толкова по-добре. От друга страна повечето жени казват, че 1-2 пъти им е напълно достатъчно, пише tialoto.bg. Представителите на силния пол си мечтаят да срещнат жена, която е ненаситна в леглото и изпълнява техните фантазии. Но има ли такива? Ето няколко типа жени, които искат секс постоянно :    Нимфоманки       Тези жени имат сексуално разстройство - болестна проява на засилено полово влечение. Жените, които го имат, искат секс постоянно. Дори след един полов контакт и оргазъм, тяхното желание за секс не намалява. Докато преди години това заболяване е било доста често срещано сред жените, днес едва 3% от тях страдат от него.   Жени в овулация       По време на цикъл жените често си сменят настроението. А по време на овулация те могат да изпитат повишено желание за секс. Дори някои лекари определят увеличаването на либидото като ориентир за настъпване на овулация.    Жени без постоянен партньор       Жените, които имат сериозна връзка, имат постоянен полов живот, докато свободните страдат от липсата на такъв. Ако не са имали интимни отношения от дълго време, те са нервни, раздразнителни, доста конфликтни, но и по-страстни. Колкото по-дълго стоят без партньор, толкова повече възбудата им расте.    Творчески натури      За някои жени възбудата и сексът са извор на вдъхновение. Те са личности, които се нуждаят от по-бурни емоции в леглото, за да творят, например, да рисуват или да пишат.    Жени с проблемно   детство      Понякога една жена може да иска постоянно секс заради проблем, който се корени в миналото ѝ. Тя може да живее с психологическа травма, която не е преодоляна.    Нарцистични жени       Те се възбуждат от собственото си тяло, което издигат в култ. Не им е нужен мъж всеки път, за да си доставят удоволствие, защото имат развита фантазия.", "date": "2019.01.23", "title": "Ето кои жени искат постоянно..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391805-%D0%B1%D0%B0%D1%80%D1%81%D0%B0-%D0%B8%D0%BC%D0%B0-%D0%BD%D0%BE%D0%B2%D0%B0-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0", "text": "Феновете на испанския гранд Барселона вече имат нова любимка. След   за трансфера на ганайския нападател Кевин Принс Боатенг испанските медии нямаше как да не подминат и жената, с която футболистът идва на \"Камп Ноу\", а привържениците явно бързо ще забравят досегашните си любимки Антонела и Шакира (половинки на Меси и Пике). Моделът и тв водеща Мелиса Сата в миналото мина през леглото на Кристиан Виери и Джанлуиджи Буфон, но от години е до Боатенг и дори му роди дете. Връзката им се развива перфектно, като хубавицата често е смятана за вредна за спортната форма на футболиста заради постоянната си нужда от секс. \"Често ме обвиняват, когато Кевин се контузи, особено когато разберат, че правим секс от седем до десет пъти в седмицата\", разкри преди време Сата.    ", "date": "2019.01.23", "title": "Барса има нова секс бомба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391806-%D1%82%D1%8F-%D0%BF%D0%BE%D0%B4%D0%BF%D0%B0%D0%BB%D0%B8-%D0%BC%D1%8A%D0%B6%D0%BA%D0%B8%D1%82%D0%B5-%D1%84%D0%B0%D0%BD%D1%82%D0%B0%D0%B7%D0%B8%D0%B8", "text": "Екзотичният модел Уини Харлоу отново подпали социалните мрежи и мъжките фантазии. Бившата приятелка на световния шампион във Формула 1 Люис Хамилтън засне поредна провокативна фотосесия. Тя позира пред обектива със секси дантелено боди, а снимките събраха голям брой харесвания от последователите ѝ в социалните мрежи.              ", "date": "2019.01.23", "title": "Тя подпали мъжките фантазии..."}
