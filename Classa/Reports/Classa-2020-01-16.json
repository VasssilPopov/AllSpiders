{"url": "http://www.classa.bg/%D1%81%D0%B2%D1%8F%D1%82/item/405294-%D0%BE%D1%81%D1%82%D1%80%D0%BE-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%81%D0%B0-%D0%BF%D1%80%D0%B5%D1%82%D1%8A%D0%BF%D0%BA%D0%B0%D0%BD%D0%B8", "text": "В град Тернопол e регистрирано огнище на вирусна пневмония. Местните клиники са препълнени, трима пациенти вече са починали. \r\n Според украинските медии епидемията е започнала в новогодишната нощ. Сериозната диагноза е поставена в градската болница №2. \r\n Първо започва треска и кашлица, придружени от висока температура, която лекарите не са в състояние да свалят. След това идва недостиг на въздух и отделяне на кръв при кашлица, след което лекарите обикновено диагностицират тежка пневмония. \r\n             В момента още петима души са в реанимация. Състоянието им е критично. \r\n „Пациентите са приемали лекарства за понижаване на температурата, но без да отидат при семейния лекар. Един, два, три, четири дни се лекуват самостоятелно. Тогава започнал недостиг на въздух, висока температура, суха кашлица или дори кашлица с ивици кръв”, казва Алла Пастернак, пулмолог в градската общинска болница № 2 на Тернопол за хода на болестта. \r\n Лекарите призовават населението да не се самолекува и веднага да се консултира с лекар при първите признаци на висока температура. Според тях, ако през първите 3 дни картината на заболяването не се промени, тогава се назначава рентгенова снимка за идентифициране на патологията. \r\n В Търнополската болница има опитни специалисти, те могат да диагностицират заболяването в първите дни, но пациентите пристигат на лечение значително по-късно. \r\n Лекарите казват, че подобен наплив на пациенти е регистриран преди 10 години, когато в страната се разрази т. нар. свински грип. Тогава от епидемията са загинали около 400 души. \r\n Подобна ситуация се наблюдава в Житомир. Тук трима души са починали от пневмония. \r\n Обикновено в риск са хора на възраст 25 до 49 години, които смятат себе си за напълно здрави, без да обръщат внимание на лекото неразположение, което бързо придобива тежки форми. \r\n Някои специалисти са убедени, че острото заболяване е свързано с намиращите около страната американски военни лаборатории. \r\n News Front ПП \r\n", "date": "2020.01.16", "title": "Остро заболяване заплашва Украйна: Болниците са претъпкани"}
{"url": "http://www.classa.bg/%D1%81%D0%B2%D1%8F%D1%82/item/405295-%D1%82%D0%B5%D0%B6%D1%8A%D0%BA-%D0%B0%D1%80%D1%82%D0%B8%D0%BB%D0%B5%D1%80%D0%B8%D0%B9%D1%81%D0%BA%D0%B8-%D1%83%D0%B4%D0%B0%D1%80-%D0%BF%D0%BE-%D0%BD%D0%B0%D1%82%D0%BE", "text": "Новината за възможното стартиране на изпитанията на новото поколение руски системи за противовъздушна отбрана се стовари върху НАТО «като тежък артилерийски удар», пише«Чжунго цзюнван». Всъщност, ако официално С-500 влезе на въоръжение, съотношението на противоракетните сили на страните ще се промени. Изданието подробно описва предимствата на новата система за противовъздушна отбрана.     Наскоро руските медии съобщиха, че тази година ще започнат изпитанията на новото поколение зенитно-ракетни комплекси С-500, доставките са планирани за 2025 година. Тази новина падна върху НАТО като тежък артилерийски удар, защото веднага след като комплексът С-500 официално влезе на въоръжение, балансът на силите за противоракетна отбрана ще се промени. В Русия С-400 бе наречена «Триумф», а С-500 — «Прометей», сравнявайки го с героя от древногръцките митове, откраднал огъня, охраняван от Зевс и дал го на хората, като по този начин унищожил плана на гръмовержеца за унищожаване на човечеството. В това лесно се вижда решимостта на руската страна да се изправи срещу САЩ в областта на противовъздушната отбрана. Три основни предимства на С-500 С цел запазване на секретността руските медии не публикуват много информация относно С-500. Въпреки това, от чуждестранни публикации можем да заключим за многобройните предимства на новата зенитна ракетна система. Ракета за прихващане: високо ниво на прихващане при ниска цена Както знаете, за унищожаване на атакуващ обект в американските противоракетни ракетни системи се използва прихващащ кинетичен снаряд (KKV), а руските ракети С-400 и С-500 използват принципа на насочено осколъчно поразяване на целите. Въз основа на някои данни може да се заключи, че ракетата за прехващане на ПВО С-500 се управлява от вектора на тягата, но никъде не се споменава, че тя трябва да се сблъска с целта. В момента на извършване на целенасочения взрив ракетата може да бъде на 3-5 метра от целта. Резултатът от използването на тази технология е много подобен на ефекта, произведен от кинетичния снаряд-прихващач, но цената на руската ракета е много по-ниска от американската. Ракетите 77N6-N с дълъг обсег, използвани от комплекса С-500, са оборудвани с двигатели от втора степен, които използват технологията за вторично запалване. Височината на полета на ракетата може да достигне 70 километра, тя се контролира от аеродинамично и газово управление, както и от вектора на тягата. Системата, която контролира посоката на полета на ракетата, вече е по-чувствителна и точна. Максималното отклонение е намалено до 3 метра, почти равно на кинетичния снаряд-прихващач. Повишено ниво на откриване Според наличната информация, всеки ЗРС С-500 е снабден с четири наземни радари: трикоординатна РЛС РЛС 96Л6-ЦП, работеща в С-диапазона, панорамна радиолокационна система за ранно предупреждение с фазирована решетка  91Н6Е, работеща в S-диапазона, противоракетна РЛС за управление на огъня  77Т6 и многофункционален радар с активна фазирована решетка, работеща в Х-диапазона и изпълняващ задачи по наблюдението, търсенето, съпровождането и опознаването на целите… Контролно-командният пост и станцията за управление имат уникални характеристики Контролно-командното оборудване на С-500 представлява полкова насочваща станция, състояща се от командно-щабна машина 55K6MA и пункт за бойно управление 85Zh6. На полковата станция за насочване е поставена радиолокационна система за ранно предупреждение и управление с фазирована решетка 91H6E. Основавайки се на данните за противника, щабът на полка поставя пред огневите подразделения задачата за прихващане. Руските ЗРК комплекси, включително С-400, са разположени на всички автомобили с РЛС и щабните машини за навигация. Комплексът включва приемник, който получава информация от сателитната навигационна система ГЛОНАС.  ", "date": "2020.01.16", "title": "Тежък артилерийски удар по НАТО"}
{"url": "http://www.classa.bg/%D1%81%D0%B2%D1%8F%D1%82/item/405296-%D0%BC%D0%BE%D0%B6%D0%B5-%D0%B1%D0%B8-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D0%BF%D1%80%D0%B8%D0%B4%D0%B0%D0%B2%D0%B0%D1%82-%D1%82%D0%B2%D1%8A%D1%80%D0%B4%D0%B5-%D0%B3%D0%BE%D0%BB%D1%8F%D0%BC%D0%B0-%D0%B2%D0%B0%D0%B6%D0%BD%D0%BE%D1%81%D1%82-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0", "text": "Инвеститорите очакват подробности относно търговската сделка от първа фаза на преговорите между САЩ и Китай, която трябва да бъде подписана по-късно в сряда, но те може би вече са запознати с по-голямата част от договореното и едва ли им предстоят изненади, предполага CNBC. Анализаторите твърдят, че може да има известна волатилност около публикуването на подробности за търговската сделка. Споразумение, което не притежава необходимата сила да спрете злоупотребите с търговията, потенциално може да се разглежда като отрицателно. Поради тази причина трейдърите бяха обезпокоени, когато от администрацията на Тръмп съобщиха във вторник, че   до приключването на преговорите по втора фаза на споразумението. В медийно съобщение беше оповестено, че сделката по втора фаза едва ли ще бъде постигната преди президентските избори в САЩ през ноември, но стратезите твърдят, че това не е изненадващо и за пазарите е просто временна пречка. Очаква се сделката да спре налагането на всякакви допълнителни мита и да върне обратно ставките от 15% на 7,5% за някои китайски стоки. Том Блок, политически анализатор в Fundstrat, заяви, че е необичайно да има толкова малко подробности за сделка, която предстои да бъде подписана толкова скоро. \"Всичко, което прочетох, и всички, с които разговарях, казаха, че това е просто едно споразумение за запазване на статуквото с някои тайни клаузи. Сега знаем, че една от тях е била  във валутна манипулация“, каза той и добави: \"Не мисля, че това е съвпадение.\" Блок заяви, че сделката все още може да бъде финализирана, като той очаква тя по-скоро да представлява споразумение за закупуване на американски селскостопански и енергийни продукти от страна на Китай заедно с няколко изречения за защита на интелектуалната собственост. Според Блок Тръмп си оставя и вратичка за налагане на по-нататъшни мита върху търговията с Европа, но вероятно няма да се възползва от нея точно сега. „Той иска НАТО да се намеси в Близкия изток и ще му е трупно да го постигне, ако ескалира търговската война\", каза Блок. Питър Буквар, главен инвестиционен директор на Bleakley Advisory Group, каза, че не вижда нищо ново в споразумението. „Не е изненадващо. Няма план за премахване на митата. При обявяването на сделка беше съобщено за намаляването на част от митата от 15% на 7,5%, въпреки че ставките върху всички съществуващи търгуеми стоки остават“, каза Буквар. „Беше оповестено, че митата няма да отпаднат, докато не се постигне споразумение от втора фаза, а на следващия ден Тръмп каза, че няма да има втора фаза поне до изборите. И сега все още сме засегнати от тези мита, които възпрепятстват глобалните растеж и търговия\", добави той.  ", "date": "2020.01.16", "title": "Може би пазарите придават твърде голяма важност на търговската сделка"}
{"url": "http://www.classa.bg/%D1%81%D0%B2%D1%8F%D1%82/item/405297-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B8-%D0%BA%D1%8A%D0%BC-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82", "text": "Американският президент Доналд Тръмп се приближи с още една крачка към процедурата по импийчмънт. Камарата на представителите гласува резолюция, с която даде зелена светлина на процедурата в Сената.   За гласуваха 228 конгресмени, против - 193. В документа са заложени двете обвинения срещу Тръмп - злоупотреба с власт и възпрепятстване работата на Конгреса. Сега Сенатът, контролиран от републиканците, ще решава дали да отстрани държавния глава или да го остави на поста. Това ще се случи под формата на съдебен процес, като сенаторите ще влязат в ролята на съдебно жури. Днес по обед - местно време, от специална колегия, ще бъдат изчетени официално обвиненията срещу Тръмп. А същинското начало процеса се очаква следващият вторник. Президентът реагира гневно в туитър и заяви, че сега Сенатът трябва да върши работата на Камарата на представителите.", "date": "2020.01.16", "title": "Доналд Тръмп се приближи към процедурата по импийчмънт"}
{"url": "http://www.classa.bg/%D1%81%D0%B2%D1%8F%D1%82/item/405298-%D1%80%D1%83%D1%81%D0%B8%D1%8F-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Руският премиер Дмитрий Медведев обяви, че правителството му подава оставка. Това се случи малко след предложението на президента Владимир Путин за промяна в конституцията.         Руското правителство подаде оставка, съобщи министър-председателят Дмитрий Медведев непосредствено след направеното от президента Владимир Путин предложение за промяна в конституцията на Русия и за провеждането на съответния референдум. В нея основно се предвижда разширяване на пълномощията на парламента при съставянето на правителството.  По думите на Медведев, тази мярка ще промени \"баланса между изпълнителната, законодателната и съдебната власт\". \"В този контекст е очевидно, че ние като правителство на Руската федерация сме длъжни да предоставим на президента на нашата страна възможността да взима всички необходими решения. При тези условия смятам, че би било правилно в съответствие с член 17 от конституцията правителството в сегашния си състав да подаде оставка\", заяви Медведев.      В отговор Владимир Путин е предложил на Медведев да заеме поста заместник-председател на Съвета за сигурност. До сформирането на ново правителство Медведев ще остане изпълняващ длъжността министър-председател. Руските медии посочват, че Путин е благодарил на Медведев за съвместната работа, но е подчертал, че кабинетът не е успял да изпълни всички поставени цели.", "date": "2020.01.16", "title": "Русия: правителството на Медведев подаде оставка"}
{"url": "http://www.classa.bg/%D1%81%D0%B2%D1%8F%D1%82/item/405299-%D0%BA%D0%B0%D0%BD%D0%B0%D0%BB-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BD%D0%B5%D0%BD%D1%83%D0%B6%D0%B5%D0%BD,-%D1%82%D0%B2%D1%8A%D1%80%D0%B4%D0%B5-%D1%81%D0%BA%D1%8A%D0%BF-%D0%B8-%D0%BE%D0%BF%D0%B0%D1%81%D0%B5%D0%BD", "text": "Любимият проект на Ердоган, \"новият Босфор\", е същинска \"комедия от грешки\", твърди експерт. Бъдещият \"Канал Истанбул\" е ненужен, прекалено скъп и опасен както за природата, така и за хората, смятат специалисти.       Турското правителство планира изграждането на втори корабоплавателен канал между Мраморно и  .  , който трябва да преминава точно през 16-милионния мегаполис. Планира се 45-километровият канал, дублиращ Босфора, да бъде разположен в западната част на града. Целта е да се облекчи интензивното движение по Босфора и да се избегнат инцидентите, обяснява правителството. Проектът се базира на експертиза за отражението върху околната среда, изготвена от министерството на екологията и градоустройството. След проучване на намеренията за строителството то дава положителна оценка. Но кметът на Истанбул Екрем Имамоглу, жители на града и учени критикуват проекта - заради високите строителни разходи и опасенията по отношение на околната среда. 40 учени и някои политици взеха участие в експертна конференция в Истанбул, за да анализират възможните последствия от строителството на канала за околната среда. Те прогнозираха, че реализацията на канала ще има катастрофално отражение върху природата. Стигнаха и до извода, че експертизата на министерството не отговаря на научните изисквания. А водите и горите ? Един от най-важните аргументи срещу строителството на канала е, че ще бъдат унищожени водните ресурси и горите в северната част на града. Според министерската експертиза, водата, която ще бъде изгубена заради канала, може да се компенсира от строителството на язовира \"Мелен\" - друг мегапроект, който предстои да се осъществи на изток от Истанбул. Доганай Толунай, екоексперт в Истанбулския университет, смята, че питейната вода, която ще се осигурява от новия язовир, няма да бъде достатъчна, за да балансира разрушаването на сладководните резервоари в района. Правителството твърди, че заради новия канал ще трябва да бъдат отсечени 200 000 дървета. Толунай оборва и тази преценка: \"По-вероятно е да се наложи изсичането на двойно повече дървета\". Това ще е загуба на 450 хектара гора, казва екологът. По-висок риск от земетресения? Най-големият град в Турция е сериозно застрашен от земетресения. Съгласно експертизата на министерството на екологията, границите на тектоничните плочи са достатъчно далеч от новия канал, тъй че опасност няма. Професорът по геофизика от Техническия университет в Истанбул Халук Ейдоган обаче категорично се противопоставя на това твърдение. Каналът ще увеличи земетръсния риск, смята той: \"Централният Мармарски разлом е само на 12 километра от новия канал. Според прогнозите, в района на Истанбул през следващите 30 години може да се очаква земетресение с минимален магнитуд 7. А край новия канал се планира и изграждането на жилищни комплекси, тоест - рискът за хората ще нарасне значително\". Колко високи са разходите? В експертизата на министерството се казва, че разходите за канала ще възлязат на 11,5 милиарда евро. Освен това край бреговете на канала ще се заселят около половин милион души. Пелин Гиритлиоглу, експертка по обществена администрация в Истанбулския университет смята, че тези числа не са реалистични. \"В доклада не пише много за разходите. Но само осемте моста, които трябва да бъдат по-големи от новия мост на Босфора, ще погълнат огромни суми. Само до момента мостовете вече са глътнали 2,5 милиарда долара. Защо да даваме всичките тези пари?\" А как ще се отрази каналът на животните? Екологът Седат Калем вижда огромни рискове за природата. \"Екосистемата на Истанбул има по-богата флора от цели държави като Нидерландия или Англия. Подобен проект не може да бъде реализиран в съзвучие с природата. Голям брой растителни видове, включително редки и застрашени, ще бъдат заплашени от измиране. Птици, бозайници и други животни ще загубят важни райони от традиционните си обиталища. И популацията на тези животни в региона на Истанбул рязко ще намалее. Трябва ли да се дублира Босфорът? Обявената основна цел на проект е да облекчи движението по Босфора, аргументира се правителството. Но транспортният експерт Халук Герчек посочва, че в последно време инцидентите по стария корабоплавателен маршрут и без това са намалели. \"Движението по Босфора, посочено като основна причина за строителството на канала, трайно намалява. Нефтодобивът спада, руският износ на нефт се насочва все повече към Балтийско море, изграждат се нови тръбопроводи, расте и водоизместимостта на корабите, а всичко това води до спадащ трафик по Босфора.\" Екологът Дерин Орхон посочва освен това, че изграждането на канала няма да облекчи преминаването на корабите. Заплануваната му дълбочина от 25 метра не е достатъчна за преминаването на товарни кораби и танкери, казва Орхон. Проектът е същинска „комедия от грешки\", смята той.  ", "date": "2020.01.16", "title": "\"Канал Истанбул\" - ненужен, твърде скъп и опасен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405300-%D1%83%D1%87%D1%80%D0%B5%D0%B4%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%B8%D0%BA-%D1%85%D0%BE%D0%BB%D0%B4%D0%B8%D0%BD%D0%B3-%D1%81-%D0%BA%D0%B0%D0%BF%D0%B8%D1%82%D0%B0%D0%BB-1-%D0%BC%D0%BB%D1%80%D0%B4-%D0%BB%D0%B2", "text": "На заседанието премиерът Бойко Борисов възложи на министрите си две задачи - едната за вноса и износа за боклука, а другата е свързана с ВЕЦ-овете Учредяват държавен холдинг, за да имаме по-чиста вода. Учредяват български ВиК холдинг ЕАД - София.  Това стана ясно в началото на заседанието на Министерски съвет. Тя бе съобщена от министъра на регионалното развитие Петя Аврамова.  За учредяването се отпускат 1 млрд. лв. на МРРБ от бюджета за 2020 година, предаде Novini.bg.  Министърът на икономиката Емил Караниколов обяви, че идеята се подкрепя от Министерството, което управлява. Той обясни, че това е крачка напред и обясни, че трябва да се мисли по-мащабно за структура, която да управлява ВиК системата в България.  Идеята се подкрепя и от МОСВ и министър Емил Димитров.  На заседанието премиерът Бойко Борисов възложи на министрите си две задачи - едната за вноса и износа за боклука, а другата е свързана с ВЕЦ-овете. До друга сряда тримата министри да се заемат с вноса и износа на боклук, има брюкселски директиви, какъв мораториум можем да сложим, докато сме сигурни, че това, което е писано в документите, е това, което влиза в страната. Това каза премиерът Бойко Борисов в началото на редовното правителствено заседание, предаде Агенция „Фокус“. По думите на Борисов проверките на ВЕЦ-овете е на първо място, а на второ – производството на ток. „Всички ВЕЦ-ове, които ползват питейна вода. На първо ни е питейната вода, на второ – производството на ток. Много е важно за енергетиката, водната енергия е най-изгодна, защото дава пиковата енергия, балансира ни системата, но не може да става за сметка на питейната вода“, допълни министър-председателят. Учредява се „Български ВиК холдинг“ ЕАД – София, той ще е изцяло държавна собственост с капитал от 1 милиард лева. Това обяви министърът на регионалното развитие и благоустройството Петя Аврамова.  „Той ще се формира чрез парична вноска от държавата. Средствата ще бъдат предоставени от централния бюджет за 2020 г. по бюджета на МРРБ“, допълни тя. Българският ВиК холдинг ще е с предмет на дейност придобиване и управление на участие в дружества от отрасъл ВиК и дружества, свързани с изграждане, ремонт и реконструкция на ВиК инфраструктура.  „Предвижда се в срок до 6 месеца след учредяване на „Български ВиК холдинг“ ЕАД - София акциите и дяловете, които държавата притежава в съществуващите ВиК дружества, да бъдат внесени капитално чрез апортна вноска. С техния размер ще бъде увеличен капиталът на компанията. Правата на държавата ще се упражняват от министъра на регионалното развитие и благоустройството“, допълни тя.  По думите ѝ Холдингът ще бъде принципал на всички ВиК дружества с държавно участие и ще има двустепенна система на управление: Надзорен и Управителен съвет.  „Членовете - 5 на брой, ще бъдат избирани от министъра на регионалното развитие, а членовете на Управителния съвет – 3 на брой, ще бъдат избирани от Надзорния съвет. Холдинговото дружество ще упражнява спрямо дъщерните си дружества общи услуги по управление и контрол, техническа помощ, консултации, участие с финансиране, свързани с инвестиционните им дейности по оперативните програми, предоставяне на гаранции“, посочи Аврамова. Не се предвижда Холдингът да упражнява правомощията на възложител по обществените поръчки в изпълнение на дейностите, предвидени във вече сключените договори за безвъзмездна финансова помощ. Идеята за държавно дружество, обединяващо всички ВиК в страната, е добра и Министерство на икономиката я подкрепя. Това каза министърът на икономиката Емил Караниколов.  „Считам, че това ще е начинът не само да структурираме по-добре управлението и да помогнем на Перник, но и въобще цялата ВиК структура в България да бъде оптимизирана като дейност. Предложението е крачка напред. Разбира се трябва да мислим по-мащабно за структура, която цялостно да управлява водния сектор в България“, допълни той. Караниколов посочи, че се разработват и допълнителни мерки по отношение на управлението на водите. Държавният ВиК холдинг е навременна мярка, заяви министърът на околната среда и водите Емил Димитров по време на редовното правителствено заседание. „Факт е, че са заделени средства, те са разпределени, но не се усвояват. Ако тези средства бяха усвоени своевременно, в момента нямаше да се налага да отделяме допълнителни средства, но по подобен начин стоят проблемите в цялата страна. Отделени са средствата, но не са усвоени“, допълни Димитров.    ", "date": "2020.01.16", "title": "Учредяват Български ВиК холдинг с капитал 1 млрд. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405301-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%B0%D0%BA-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D1%81-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D0%B2-%D1%81%D0%BE%D1%84%D0%B8%D1%8F", "text": "Според нея предстои инвестиция в градския транспорт, екология, озеленяване и миенето на улиците През следващите години приоритетите ни са два - подобряване чистотата на въздуха и инвестиция в кварталите. Това заяви в ефира на БНТ кметът на София Йорданка Фандъкова.  По думите ѝ предстои инвестиция в градския транспорт, екология, озеленяване и миенето на улиците, за да се справят с мръсния въздух в столицата. \"Също така ще подменяме уредите за отопление и ще поставяме филтри на комините. Наблягам на ефективността на мерките, безплатният транспорт е една от тях. Също така Столична община ще ограничава автомобилите, които замърсяват повече. Така ще можем да прилагаме и двете мерки - ограничаване на автомобилите и безплатен градски транспорт\", каза още тя.  \"За улиците в кварталите сме заложили с 12 млн. повече, 10 млн. ще отидат при районните кметове. Искам ясно да кажа, че предложенията за това коя улица да се ремонтира идват от тях. Приходите на града са от данъците на хората. Когато имаше предложение за повишаване на данъците, много хора се дръпнаха, защото никой политик не иска да ги повишава. Това са възможностите на града\", обясни кметът на София.  \"Най-важното е да постигнем резултат, нека да работим заедно. 110 млн. лева залагаме за строителство и ремонти на детски градини. Подготвили сме проекти за 40 млн. лева за националната програма за строителство на детски градини и училища. Много работа ни предстои. Бюджета е много ясно фокусиран. Транспортът ще бъде обновен и с пускането на част от третия лъч на метрото\", каза тя.  Столична община е един от първите възложители, които се включиха в електронните обществени поръчки, а те могат да бъдат контролирани от всички, каза още градоначалникът.  По думите ѝ всички са взискателни и искат да става по-добре. \"Важно е да подчертая , че има 28 млн. лева за озеленяване, които ще подобряват качеството на въздуха. Ще кандидатстваме за средства за обновяване на Борисовата градина в историческия ѝ вид\", подчерта тя.  Що се отнася до сметоизвозването, то Фандъкова уточни, че договорите изтичат юни месец и дотогава трябва да има избрани фирми и да са минали обжалванията и всички обсъждания.  \"Проектът за бюджета бе представен публично два пъти. Надявам се в началото на февруари да бъде гласуван и да имаме подкрепа от всички общински съветници\", каза Йорданка Фандъкова.   \r\n  ", "date": "2020.01.16", "title": "Фандъкова разкрива как ще се справи с мръсния въздух в София!"}
{"url": "http://www.classa.bg/%D1%81%D0%B2%D1%8F%D1%82/item/405302-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BB%D0%B8-%D0%BC%D0%BE%D0%BD%D0%B5%D1%82%D0%B0%D1%80%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2-%D1%81%D0%B0%D1%89-%D1%81%D0%B2%D0%BE%D1%8F-%D0%BB%D0%B8%D0%BC%D0%B8%D1%82", "text": "През последната година ръководителите на Федералния резерв на САЩ станаха все по-отворени за това какво паричната политика не може да направи за икономическия растеж, пише Брендън Грийли за Financial Times.През ноември, например, председателят на централната банка Джей Пауъл посочи, че Конгресът трябва да обмисли начини за подпомагане обучението на работниците или за улесняване на жените да останат в работната сила. Бившите председатели на Фед Джанет Йелън и Бен Бернанке наскоро изпратиха още едно послание до Капитолия: ако настъпи спад, Фед може да не е в състояние да се справи сам. „Въпреки че паричната политика ще има значима роля при бъдещите спадове, едва ли тя ще е достатъчна през следващите години“, заяви Йелън пред конференция на икономисти в Сан Диего. Пауъл апелира за структурни политики, които увеличават способността на Америка да расте в дългосрочен план, независимо от възходите и спадовете на бизнес цикъла. Противно на това, Йелън и Бернанке са загрижени за цикличните политики - начините за реагиране на рецесия. Това се дължи на намаления обхват на паричните стимули.   Естественият лихвен процент в САЩ - този, който би съществувал, ако централната банка не се намесва - все още е по-висок от онзи в Европа или Япония, според оценките на клона на Фед в Ню Йорк. Това отразява по-силния икономически растеж в Америка. През последните няколко десетилетия, обаче, естествената ставка спадна - от 3,7 на сто през 1980 г. до 0,6 на сто в края на 2019 г. За да насърчи кредитирането при спад, Фед може да тласне лихвите под естественото им ниво. При естествена норма, която вече е опасно близо до нулата, остава малко пространство за маневри. В Сан Диего Бернанке каза, че алтернативните инструменти на Фед, като купуване на активи и бъдещи насоки, са стабилни, но предупреди, че ако естественият лихвен процент спадне твърде много, инструментите ще бъдат по-малко ефективни. Според него това би означавало „по-централна роля на фискалната политика в отговор на икономическото забавяне“. Йелън и Бернанке призовават Конгреса да засили автоматичните стабилизатори - програми от рода на помощите при безработица, които се задействат по време на рецесия и облекчават ефектите от кризата. САЩ обаче разполагат с по-малко щедри фискални стабилизатори от повечето други развити страни. „Това е нещо, което Конгресът би могъл да направи преди следващата рецесия, и вярвам, че трябва да го направи“, казва Йелън.       Хелийн Рей от Лондонското бизнес училище посочи, че правителствените разходи са още по-ефективни по време на спад, тъй като частните разходи тогава се сриват.„Разполагаме с някои инструменти, но всъщност те бяха амортизирани“, каза тя. „Фискалната политика може да направи много“, допълва икономистът. Икономистите си блъскат главите над това какво тласка естествената лихва надолу, като формулират две обяснения. Първото е, че работната сила в развитите икономики застарява - с оглед предстоящото пенсиониране има по-висока норма на спестяване. По-големите спестявания, които преследват по-малко инвестиции, натискат възвръщаемостта. Второто е, че производителността не расте толкова бързо, колкото преди. Работниците не стават по-ефективни, което потиска растежа и възможностите за инвестиции. Дори по време на експанзия Фед не може да направи много по отношение на тези два процеса „Паричната политика не ни спасява от демографията“, казва Джанис Ебърли, икономист от Келонг - училището за мениджмънт към Северозападния университет. Бенджамин Фридман, икономист от Харвардския университет, допълва, че Фед не може да направи индустрията по-иновативна или да обучава работници, което би вдигнало производителността. „Не се знае дали спадът на естествената лихва може да бъде коригиран, но не е задача на Федералния резерв да го прави“, посочва той. Това ще направи работата на Фед още по-трудна, когато икономическите условия се влошат. \"Просто имаме по-малко пространство за маневриране\", изтъкна в Сан Диего Мери Дейли, президент на клона на Фед в Сан Франсиско. В обикновено завоалирания свят на паричната политика тези прояви на загриженост са забележително категорични. „Те не могат да съобщят на всеослушание, че нямат останали инструменти“, коментира Рагурам Раджан, бивш управител на Индийската централна банка, сега в Чикагския университет. „Част от магията на централното банкиране е да се преструваш, че имаш базука зад гърба си“, смята той.  ", "date": "2020.01.16", "title": "Достигна ли монетарната политика в САЩ своя лимит?"}
{"url": "http://www.classa.bg/%D1%81%D0%B2%D1%8F%D1%82/item/405303-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BF%D0%BE%D1%80%D1%8A%D1%87%D0%BA%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BC%D1%81", "text": "Германското федерално правителство възнамерява да възложи на холандската корабостроителница Damen да построи многоцелевите бойни кораби MKS 180, които са на стойност милиарди евро. Компанията спечели търга за мащабния проект, съобщиха от Комисията по отбрана в Бундестага. С обем от 5,3 млрд. евро сделката е най-голямата военоморска обществена поръчка в историята на Федералната република. Бундесверът трябва да получи четири до шест единици MKS 180, които в бъдеще ще станат гръбнак на германските военноморски сили. При възлагането на поръчката федералното правителство наруши една традиция. Противно на обичайната практика, поръчката за MKS 180 се пусна в цяла Европа, но по-голямата част от дейността все пак трябва да бъде извършена в Германия.     Освен Damen в надпреварата се включи и German Naval Yards (GNY) в сътрудничество с Thyssen-Krupp Marine Systems (TKMS). Победата за холандците вероятно ще има мащабни последици за победените корабостроители, твърдят източници от индустрията. В допълнение към масивното съкращаване на работни места, сега става малко вероятна планираната реорганизация на ландшафта на германските корабостроителници, тъй като Thyssen-Krupp е по-вероятно да продаде бизнеса си за надводни плавателни средства в чужбина. През последните няколко месеца се заговори за сливане на цялата разчленена индустрия, научил е Handelsblatt от индустриалните кръгове. Трябва да се създаде силен доставчик, който да може да се конкурира с Naval от Франция и други мастодонти на световния пазар. Подобно сливане вече е немислимо, тъй като след доставката на MKS 180 вече няма да има такава флагманската поръчка. „Как трябва да действаме в световен мащаб, ако Бундесверът не ни вярва?“, казва един от участниците. До края двете групи кандидати се бориха за договора в тежка надпревара. След окончателното подаване на офертите в края на лятото бяха осъществени редица срещи с представители на Федералното министерство на отбраната, за да се изяснят подробностите, съобщиха участници. Поражението породи сериозно възмущение  С тази договореност политиците искат да избегнат възможността разходите да излязат извън релси, както при предишните големи проекти. „Процесът беше чист и напълно прозрачен за нас“, казва човек, запознат с процедурата. Зададеният бюджет от 5,3 млрд. евро трябва да бъде изпълнен, но не и надхвърлен, пояснява той. В крайна сметка Damen надделя над GNY и Thyssen-Krupp, което е новост. Холандците ще строят корабите в доковете на фабриките на Lürssen. Досега обаче Thyssen-Krupp бе основният доставчик на флота. Този подход също е нов за Министерството на отбраната, а това е най-големият и най-важен проект от десетилетия. В редиците на Thyssen-Krupp и GNY възмущението около поражението е голямо. „Съжаляваме за решението на федералното правителство“, заяви говорител на Thyssen-Krupp. Възлагането на поръчката на фирма от Германия би осигурило работни места и би имало предимства за флота. Изпълнителният директор Оливер Беркхард обяви в Twitter, че повече от 1000 работни места са изложени на риск. Около половината от тях са в Хамбург. 200 работни места са застрашени в Емден и 300 - в Кил. След червения сигнал от Берлин Thyssen-Krupp вероятно ще обмисли излизане от строителството на надводни плавателни съдове. Въпреки това компанията все още е достатъчно натоварена с поръчки от Бразилия, Израел и Египет. В бъдеще обаче без MKS 180 нещата изглеждат постно, още повече, че възможностите за износ на други продукти също са влошени. На GNY и Thyssen-Krupp все още им остава един краен вариант, за да продължат да участват в битката за MKS 180: компаниите могат да дадат решението на федералното правителство на съд.  За да направят това, те първо ще трябва да разберат защо си тръгват с празни ръце. „Досега федералното правителство не ни е информирало за предисторията на решението\", казва се в съобщение на фирмите.", "date": "2020.01.16", "title": "Какво се крие зад най-голямата в историята поръчка на германските ВМС?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405285-%D0%BF%D0%BE%D0%BB%D0%B8%D1%86%D0%B0%D0%B8,-%D1%87%D1%81%D0%B8-%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D0%B3%D1%80%D0%B0%D0%BE-%D0%B7%D0%B0%D0%BC%D0%B5%D1%81%D0%B5%D0%BD%D0%B8-%D0%B2-%D0%B8%D0%BC%D0%BE%D1%82%D0%BD%D0%B8-%D0%B8%D0%B7%D0%BC%D0%B0%D0%BC%D0%B8", "text": "Полицаи, служители в Главна дирекция „Гражданска регистрация и административно обслужване\" (ГРАО), частен съдебен изпълнител и адвокат са замесените в разбитата организирана престъпна група за имотни измами, действала на територията на София. Това заяви говорителят на главния прокурор Сийка Милева. Групата е неутрализирана при съвместна операция на Спецпрокуратурата и „Вътрешна сигурност\" в МВР, а разследването е започнало след подаден сигнал, че криминално проявен мъж е сключил фиктивен граждански брак с вече починала жена, заради притежаваните от нея апетитни имоти на територията на София. Установено е, че „младоженецът\", с помощта на служител от ГРАО е манипулирал системата, така че починалата жена да е „жива\" за държавните институции. Групата е действала в столицата от около 5 години. Към момента са задържани общо 8 души, но от държавното обвинение не разкриха повече подробности за тях. Участието на служителите на МВР се е изразявало в това да издирват данни за самотни възрастни хора без наследници. В случаите, когато те са имали такива, служителите от ГРАО ги заличавали. Издавани са и фалшиви удостоверения за граждански брак. Прокуратурата е установила 15 случая на прехвърлени имоти от починали лица, на стойност стотици хиляди лева. В един от случаите дори фиктивният брак е бил сключен в Русия. При работата си разследващите се натъкнали и на куриозен случай, при който един от заподозрените се опитал да тегли пари от банката, дигизиран като починалият титуляр на сметката. Претърсени са 11 адреса, от които са иззети много нотариални актове, СИМ карти, свидетелства за граждански брак, както и голяма сума пари. Всичките 8 задържани ще прекарат в ареста 24 часа, след което прокуратурата ще прецени на кой какви обвинения да повдигне, както и дали ще поиска да останат в ареста за постоянно.", "date": "2020.01.16", "title": "Полицаи, ЧСИ и служители в ГРАО - замесени в имотни измами"}
{"url": "http://www.classa.bg/%D1%81%D0%B2%D1%8F%D1%82/item/405284-%D0%B4%D0%B6%D0%BE%D0%BD%D1%81%D1%8A%D0%BD-%D0%BE%D1%82%D0%BD%D0%B5%D0%BC%D0%B0-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%BD%D0%B5%D0%BE%D1%82%D0%BC%D0%B5%D0%BD%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE-%D0%BD%D0%B0-%D1%81%D0%B0%D0%BC%D0%BE%D0%BE%D0%BF%D1%80%D0%B5%D0%B4%D0%B5%D0%BB%D1%8F%D0%BD%D0%B5", "text": "В писмо, адресирано до Стърджън, Джонсън заяви, че поредният референдум за независимост „ще продължи политическата стагнация, която Шотландия изпитва през последното десетилетие\". Премиерът Борис Джонсън сгреши като отхвърли искането на лидера на SNP Никола Стърджън за втори референдум за независимост на Шотландия, а неговото решение може дори да доведе повече проблеми за Лондон, коментира Джордж Галоуей. Екс-депутатът от лейбъристите заяви, че докато той лично не подкрепя независимостта на Шотландия, Джонсън е допуснал сериозна грешка, опитвайки се да блокира поредния вот по въпроса. „Неотменимото право на шотландския народ на самоопределение означава, че те имат пълно право да проведат друг референдум.\" Той отбеляза, че макар да е нереалистично да се проведе референдум през 2020 г., на Шотландия трябва да бъде позволено да отиде до урните \"по всяко време, в което пожелае.\" Описвайки съюза между Англия и Шотландия като \"брак\", Галоуей отбелязва „Отказът на правата на единия партньор може да доведе само до още по-големи проблеми по пътя.\" Стърджън и нейната партия обещаха да проведат още един вот за независимост, обещание, което придоби още по-голяма спешност, след като победата на изборите на Джонсън даде знак, че Обединеното кралство ще продължи с Brexit. Напускането на Европейския съюз е дълбоко непопулярно в Шотландия и SNP разглежда предстоящия Brexit като мандат за втори вот за независимост.", "date": "2020.01.16", "title": "Джонсън отнема на Шотландия неотменното право на самоопределяне"}
{"url": "http://www.classa.bg/%D1%81%D0%B2%D1%8F%D1%82/item/405286-%D1%82%D1%80%D1%8A%D0%BC%D0%BF-%D1%81%D0%B5-%D1%81%D0%BA%D0%B0%D1%80%D0%B0-%D0%BD%D0%B0-apple", "text": "Президентът на САЩ Доналд Тръмп каза \" Apple ще трябва да направи крачка напред и да помогне да направим Америка отново велика\". Американският президент атакува технологичния гигант Apple чрез личния си акаунт в Twitter, обвинявайки го, че е отказал достъп до електронните устройства на престъпниците. \"Ние помагаме на Apple през цялото време по отношение на търговията и много други проблеми, но въпреки това те отказват да отключват телефоните, използвани от убийци, наркодилъри, криминални елементи и насилници\", заяви американският президент. В понеделник генералният прокурор на САЩ Уилям П. Бар заяви, че стрелбата, която миналата година на 6 декември извърши втория лейтенант от Кралските саудитски военновъздушни сили Мохамед Алшарани, във военноморската база Пенсакола (Флорида) , е квалифициран като терористичен акт. В светлината на това, Бар помоли Apple да предостави достъп до два телефона, използвани от стрелеца, чиито действия оставиха трима загинали и няколко ранени. „Тази ситуация отлично илюстрира защо е критично обществото да има достъп до цифрови доказателства\", аргументира се Бар. Той призова технологичните компании да намерят решение и се оплака, че Apple не е предоставила \"съществена помощ\", обвинение, което компанията категорично отрече, заявявайки, че работи с ФБР от деня на стрелбата. Тези жалби на генералния прокурор изостриха продължаващата борба между Министерството на правосъдието на САЩ и Apple, въпрос, в който се сблъсква темата за личната поверителност срещу тази на обществената безопасност.", "date": "2020.01.16", "title": "Тръмп се скара на  Apple"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405287-%D0%B4-%D1%80-%D0%B4%D0%B5%D1%87%D0%B5%D0%B2-%D1%81-%D0%BF%D0%BE%D0%BF%D1%80%D0%B0%D0%B2%D0%BA%D0%B0-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D1%82-%D0%B5%D0%B4%D0%BD%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%B4%D0%B0-%D1%81%D1%82%D1%80%D1%83%D0%B2%D0%B0-7-%D0%BF%D1%8A%D1%82%D0%B8-%D0%BF%D0%BE-%D1%81%D0%BA%D1%8A%D0%BF%D0%BE", "text": "Министър Кирил Ананниев е бил зам.-председател на Касата и зам.-министър на финансите, когато е приеман този закон. Би трябвало да е наясно, подчерта д-р Дечев. Управителят на Националната здравноосигурителна каса (НЗОК) д-р Дечо Дечев сложи картите на масата и разкри как се източва здравеопазването.  Той направи пиперлив коментар във връзка с разкритията, че касата е плаща 7 пъти повече на частните болници за използването на лекарството пеметрексед.  Самият Дечев смята, че терминът \"източване\" в случая не е най-правилен и използва обяснението - нецелесъобразно изразходване на средстава от НЗОК. В предаването \"Лице в лице\" по бТВ той поясни, че на държавните болници е заплащано 150 лв. за лекарството, а на частни (11 на брой) - 1050. Парадоксът за това се крие в текстове от Закона за обществените поръчки, които Дечев определи като лобистки. \"Касата промени политиката си за начина на заплащане на лекарства. Бюджетът на касата е Х, ако има преразход - той е за сметка на производителите. На всеки от тях ние предоставяме информация колко сме платили за неговия продукт. Давайки тази информация, един от производители обяви, че броят опаковки, продадени на дистрибутор, съвпада с този брой на касата, но като сума има разминавания. Изискани са документи. Въпреки че продава продукта си на една и съща цена, на практика НЗОК заплаща цени с до 7% по високи.  Проверихме в кои болници са отчитали най-висока и кои най-ниска цена. Първите 11 по цена от по-висока към по-ниска са все частни болници\" , обясни шефът на НЗОК.  Д-р Дечев е категоричен, че депутатите е трябвало да знаят тази пробойна в закона.  Наясно е трябвало да бъде и министърът на здравеопазването Кирил Ананиев. След като случаят вече стана достояние и на медиите, НАП и прокуратурата ще се заявмат с въпроса,  стана ясно от думите на д-р Дечев.  \" Сега вече депутатите трябва да разберат, без да се сърдят, че тази поправка пряко ощетява бюджета на НЗОК  и бездействието на Министерството на здравеопазването за пореден път ощетява всички ни да имаме повече пари за лекарства\", коментира той.  В предаването \"Лице в лице\" шефът на НЗОК дори разкри имената на всички 11 частни болници, използвали препарата, които е за лечение на онкоболни. Посочи и държавното лечебно заведение с най-ниска цена - Университетска болница \"Свети Иван Рилски\", където самият той е работил, преди да влезе в управлението на НЗОК. Д-р Дечев обясни, м.г. за пръв път Здравната каса е завършила без преразход и че лекарството, за което става дума, е пеметресит. С това активно вещество четири фирми произвеждали различни продукти.  От 29-те болници, които са ползвали тези продукти, първите 11 по цена - от по-висока към по-ниска, всичките са частни. До една!, подчерта д-р Дечев. В челото на таблицата са бившата \"Токуда\", \"Надежда\", \"Софиямед\", \"Унихоспитал\", \"Дева Мария\", а на дъното - \"Св. Иван Рилски\". \"Започнахме да търсим причината. В болниците, където са се провеждали процедури по ЗОП, цената е много ниска, там, където не са провеждани такива процедури, цената е друга\", обясни д-р Дечев. Депутатите, вместо да се сърдят, трябва да разберат, че тази поправка, която е направена в закона, пряко ощетява бюджета на Здравната каса. Това ощетява всички нас от това за същите пари да имаме повече лекарства , каза още той. Министърът е бил зам.-председател на Касата и зам.-министър на финансите, когато е приеман този закон. Би трябвало да е наясно, добави д-р Дечев. Д-р Дечо Дечев не приема възмущението, което имало в средите на частните болници, че биват нападани. \"Частните болници си направиха собствени търговци на едро, т.е входът на болницата преминава винаги през този търговец, който е техен, който е и собственик на фирмата за търговия на едро\", обясни още той.  \" Няма частно лечебно заведение, за което да не стои друг голям бизнес.  Интересите са големи и от този сектор може да се печели\", добави шефът на НЗОК.  Д-р Дечо Дечев направи кратък коментар и по друга нашумяла тема - поставянето на стендове.  \"В цената на всеки един стенд има част от нея която остава за този, който го прилага\", посочи той.  Д-р Дечев потвърди, че се оттегля от ръководството на НЗОК. Смята, че е дошло време да се пенсионира, след като е изпълнил ангажимента си.  Отхвърли възможността да поеме Министерството на здравеопазването. И е категоричен - секторът се нужда от млади хора.  \"Хората от моето поколение трябва да разберат, че има начало и край\", коментира финално Дечев.    ", "date": "2020.01.16", "title": "Д-р Дечев: С поправка в закона депутатите позволяват едно лекарство да струва 7 пъти по-скъпо"}
{"url": "http://www.classa.bg/%D1%81%D0%B2%D1%8F%D1%82/item/405288-%D1%80%D1%83%D1%81%D0%B8%D1%8F-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%BC%D0%B5%D1%85%D0%B0%D0%BD%D0%B8%D0%B7%D0%BC%D1%8A%D1%82-%D0%B7%D0%B0-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%BE%D0%B2%D0%B5-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B8%D1%80%D0%B0%D0%BD-%D0%B4%D0%B0-%D0%BD%D0%B5-%D1%83%D1%81%D0%BB%D0%BE%D0%B6%D0%BD%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0", "text": "Постоянният представител на Русия във международните организации във Виена Михаил Улянов коментира във вторник решението на Обединеното кралство, Германия и Франция за въвеждане в действие на механизма за решаване на спорове в рамките на Съвместния цялостен план за действие по иранската ядрена сделка. \"Те заявиха, че са го направили\" добросъвестно\", за да запазят споразумението и това няма нищо общо с политиката на максимален натиск\", туитира руският дипломат. „Да се надяваме, че тази стъпка няма да усложни допълнително ситуацията.\" Трите европейски държави заявиха, че „предвид действията на Иран са останали без друг избор, освен днес да регистрират притесненията си, че Иран не изпълнява ангажиментите си по JCPoA\". Техеран отхвърли решението на европейските държави да се задейства механизмът за решаване на спорове в ядреното споразумение със световните сили като \"пасивно\" действие, но заяви, че е готов да разгледа всякакви конструктивни усилия за спасяване на споразумението, предаде Ройтерс, позовавайки се на изявление на външното министерство на Иран.", "date": "2020.01.16", "title": "Русия се надява механизмът за разрешаване на спорове в сделката с Иран да не усложни ситуацията"}
{"url": "http://www.classa.bg/%D1%81%D0%B2%D1%8F%D1%82/item/405291-%D1%89%D0%B5-%D0%B4%D0%BE%D0%B9%D0%B4%D0%B5-%D0%B4%D0%B5%D0%BD%D1%8F%D1%82,-%D0%BA%D0%BE%D0%B3%D0%B0%D1%82%D0%BE-%D0%B4%D0%B5%D1%86%D0%B0%D1%82%D0%B0-%D1%89%D0%B5-%D1%81%D1%8A%D0%B4%D1%8F%D1%82-%D0%B1%D0%B0%D1%89%D0%B8%D1%82%D0%B5-%D1%81%D0%B8", "text": "И днес няма да говорим за научната и преподавателската дейност на акад. Петър Динеков, а за неговата публицистика. Миналия четвъртък публикувахме две негови есета, в този брой ви предлагаме още четири. Да се коментира какво е искал да каже той с тях е доста глуповатичко. Той просто го е казал. Независимо дали на прицела му са монарсите ни, политиците, Хитлер, политическата ни система, или пък онеправданите отвсякъде и във всичко обикновени хора на труда. Който иска да чете, нека всеки да види и почувства сам каквото и колкото може да зърне от камбанарията си. Неговата опияняваща искреност, любов към ближния и непримиримост към злото, откъдето и от когото да иде то, изяществото и дълбочината на фразата му - не се нуждаят от коментар. Какво да им коментираш на тия му страшни думи, които са толкова близки до словото на Йосиф Хербст и Гео Милев, че може и да не познаеш от кого са написани: \"Поискате ли да изкажете свободно мнение било и в най-реакционния вестник (стига, разбира се, по недоглеждаше да бъде пропусната статията ви), тъмни сили засъскват отвсякъде. Като някакви чакали от най-различни страни ви се озъбват пазителите на общественото благоприличие и законната реакция и крещят: народен предател, враг на държавата и установения ред. Последиците се знаят: ако сте на държавна служба - уволнение, ако сте студент - изключване, ако сте на свободна професия - заплашване от тъмни родолюбиви сили. Но ако имате смелостта да продължавате? - В такъв случай, стига да не ви накарат по скъсената процедура - т.е. с парабел, идва съд и затвор. Нали точно за такива като вас съществува Законът за защита на държавата?\" Не, не бъркате! Това е сътворила ръката на спокойния, етичния и родения, за да носи мир между хората академик Петър Динеков. Когато е бил едва 23-годишен. Малка земя Налегнало ме е отчаяние. Защо живеем, към какво се стремим, какво търсим? Всичко е вече безвъзвратно погинало, покварено до дъно, корумпирано и похабено до последна възможност. Опитайте се да потърсите някъде поне една светла искра и ще се отчаяте. Навсякъде мрак и само мрак. Ето - ние сме млади. В жилите ни кипят сили, очите ни са широко разтворени за света и хората, сърцата ни са изпълнени с желания за работа, обществена служба, човешки подвиг. Ние протягаме ръце, опитваме се да размахаме криле, да литнем, но напразно. Ръцете падат като отсечени, защото не срещат опора. Крилете са като напоени с олово и напусто правят опити да се раздвижат. Никой не съчувства на младите пориви, отникъде знак на симпатия, отникъде глас на подкрепа. Нещо повече: направете най-малкия опит да тръгнете срещу установения ред, да промените една дреболия в това заспало блато, и ще срещнете организираната съпротива на ония, които носят името водачи на народа и изразители на общественото мнение. Каква малка, каква жалка земя! Сякаш тук няма място за нито един вдъхновен порив, за нито една светла надежда. Подвигът се таксува като нарушение на законите, подкопаване на обществените устои. Нравственият героизъм се наказва с парабел. Честността дамгосва носителя си със знака на опасно бунтовничество. Погледнете ръководната интелигенция, която само мърси думата, с която е наречена. Погледнете тая интелигенция, която стои начело на партиите и обществените организации, която заема министерските кресла, която е облечена с депутатски мандат, която представлява ядрото на управляващата част от българския народ. Ще се отвратите. Нещо повече: ще се ужасите. Надали историята някога е избирала за свои творци и създатели по-мерзки хора, по-подкупни и паднали личности, по-покварени типове. Политическите хамелеони не са единици, те са легион. Лишените от нравствена воля стоят начело. Страхливците се бият в гърдите и говорят за идеали. Подлеците се наричат водачи на народа. Всички шумят, всички крещят, надлъгват се взаимно, лъжат и другите. Позорят лозунгите, които са писани в програмите им, излагат идеите, в името на които са дошли. За какво правят всичко това? Мнозина за пари, но за съжаление не всичките. Точно тука е най-голямото нещастие. Парите все пак могат да бъдат оправдание, походът на алчните може да бъде не извинен, но обяснен с долни инстинкти, с човешки слабости. Казах: за съжаление невинаги парите са причината. Настъпил е периодът на най-страшното: подлостта се върши от любов към самата подлост, низостта не е вече средство, а сякаш цел сама за себе си. Какво по-велико падение от това? И аз се питам: накъде отиваме? Към сигурна, към неотвратима катастрофа. Тежки дни живеем, но идват още по-тежки. Идват най-страшните дни - дни, когато неизбежно ще се провалим всички, ще загинем всички. И пепел дори няма да остане от нас. Толкоз сме издребнели, толкоз сме малки. Всичко е загубено. Остава ни един дълг: да увековечим с думи, да напишем, да нарисуваме пътищата, по които една луда колесница ни влече към бездната. И наистина, подвиг ще направи онзи, който се опита да проследи корените на това голямо обществено зло, да издири причините на покварата, да посочи как обещаващи в началото, даровити и силни личности са пропадали, проядени от дребни инстинкти, похабени от една покварена среда. Как са се обръщали цели обществени движения на жалки котерии, как идеите са се превръщали на разбойнически лозунги. Една тъмна, мрачна зловонна верига от падения. Една жестока трагедия на пял народ. Какво остава днес? Нищо. Всичко е похабено и корумпирано. Всичко е проядено от ръждата на подлостта и низостта. И ето не виждаме ли? - катастрофата иде, иде, иде. Вече се чуват нейните стъпки. Още няколко мига и от нашата малка земя няма да остане нито помен. 5 юли 1933 г. Бухалско царство \"Родена в тъмно, съскаше всекидневно  към всяко снопче от лъчи.\" \"Цензурата\" от Хр. См. Съществува ли днес цензура? Формално само за комунистическите издания, но фактически за всички. И то не само цензура на печатното слово, но даже цензура на мисълта и делото. Поискате ли да изкажете свободно мнение било и в най-реакционния вестник (стига, разбира се, по недоглеждаше да бъде пропусната статията ви), тъмни сили засъскват отвсякъде. Като някакви чакали от най-различни страни ви се озъбват пазителите на общественото благоприличие и законната реакция и крещят: народен предател, враг на държавата и установения ред. Последиците се знаят: ако сте на държавна служба - уволнение, ако сте студент - изключване, ако сте на свободна професия - заплашване от тъмни родолюбиви сили. Но ако имате смелостта да продължавате? - В такъв случай, стига да не ви накарат по скъсената процедура - т.е. с парабел, идва съд и затвор. Нали точно за такива като вас съществува Законът за защита на държавата? Тежко време, жестоко време. Човешкият живот не се цени. Само опитайте да повдигнете глас срещу някоя явна обществена неправда и няма да се забавят да ви отплатят за куража. Четем вестници, прелистваме книги, а ни се струва, че все едно пред нас са бели страници. Никой не смее да нададе протест, ничия съвест не се бунтува, рицарството и благородното негодувание са чужди на всички. Очите скачат от буква на буква, поглъщат дума след дума, но защо словата са така пусти и празни, така невъзмутимо спокойни? Защо не плющят като камшици, защо не се забиват в съвестите, защо не разтревожват кръвта? Сякаш живеем в най-щастливо време, сякаш са дошли най-хубавите години, животът е приятен и прекрасен, няма подлости, гонения, мрак. Не, господа, лъжете се. Съществува цензура. Цензура на думите, на мислите, на делата. Цензура, която убива рожбите още в зародиш. Цензура, която привиква към леност съвестта, към спокойно и безметежно течение кръвта, към празни занимания ума. Огънят на възмущението е угасен още в неговите искри. От люлката, през училището, в казармата, в общественото учреждение, на улицата - навсякъде се шепне: който рита срещу ръжен бос, ще си изпати. На всички лица е застинал страхът. Всеки се е свил в собствената черупка, крачи боязливо по отъпканите пътеки, не смее да погледне дори настрани, а само пред себе си. А наоколо е мрак. Нито една светлина, нито един лъч, нито една искра даже. Но сякаш се лъжа: ето някъде в далечината блясва една светла точка, тя приближава все повече и повече. Вие сте изненадани, разтваряте широко очи, в душата ви трепват смут и радост едновременно. Откъде тая смелост у малката почти невидима светулка? Вие протягате възторжени ръце към нея, махате й приветствено, забравяте се в своя порив. Но ето изведнъж става нещо страшно. Чува се някакъв потаен шум, една кола бучи, един чудовищен удар се издига, малката, хубавата, нежната светулка пада смачкана на земята и завинаги угасва в калта. В тъмнината прогърмява доволен и радостен крясък: бухалите празнуват победата си. Пазете се: те са страшни. Може да са забелязали вашия възторжен жест към светулката. Тогава горко ви. Тъмата се смрачава още повече, мракът става по-гъст, по-плътен и зловонен. Идват миговете на разплатата, миговете, когато сметка за човешкия живот не се държи. Пазителите на държавата и закона се организират, родолюбците се дигат на крака, развява се националният трикольор и тежко томува, който е за народа, за свободата, за правдата, за истината, за общочовешкото добруване, но против държавата и нейните кървави крепители. Бухалите знаят да отплащат. Те имат за оръжия подлостта и низостта, за аргументи - силата, за девиз - мрака. Ето основите, на които се крепи тяхното бухалско царство.  6 юли 1933 г. Безнадеждни поколения Всяка година все нови и нови редици изстъпват. Те напускат гимназията и питат: накъде. Завършват университета и търсят хляб. Каква почва за труд, работа, дело са им приготвили бащите? С какво ще задоволят и утолят напора на техните млади сили, ведри погледи, буйни желания ония, които са ги създали за живот? Ето основният въпрос, ето главната и най-тежка проблема. Но на нея малцина се спират сериозно и честно, малцина се замислят върху нейната трагична същина. И то не защото не я забелязват, но защото са безпомощни да я разрешат. За да избегнат ловко и безопасно искания, крещящия отговор, те имат само едно средство: хулата. Едва ли някога младежта е толкоз много хулена, както днес. Разгърнете който щете вестник, заговорете с първия срещнат на улицата възрастен господин, идете в училището, отбийте се в черквата - навсякъде се повдига един могъщ възглас: днешната младеж е покварена, развалена, пропаднала: тя е негодна за творческа работа, тя е безсилна да се пробуди към националните идеали, тя е безпомощна, слаба, некадърна да стане здрава опора на нацията. Празни думи, суетни приказки. Мнозина от тия, които ги измислят, сами не вярват на клеветите си. Заслеплението ги е направило късогледи, неволята - безчестни, чувството за собствена вина и отговорност - подли. Гузните съвести надават вик за спасение. Убиецът крещи: дръжте убиеца и сочи най-слабите и беззащитните, тези, които още нямат най-елементарна възможност да се защитят, да се противопоставят на нелепите обвинения. По площади и зали, по вестници и книги, от трибуни и естради едно престъпно поколение търси отдушник за своята гузна съвест. Помрачени умове, затъпели съзнания, болни души крещят и хулят непрестанно младежта - хулят своите собствени деца. Има ли нещо по-позорно от това? Има ли по-голямо падение от изстъпленията на тия хора? Вашите хули ни омръзнаха, вашите ругатни не ни достигат вече. За Бога, престанете! Нима толкова години живеете, без да поумнеете, без да научите своята най-обикновена длъжност към родните си деца: да бъдете възпитатели и творци, а не хулители и рушители. Дотам ли паднахте, че ще трябва ние, които чакаме от вас да се научим, да ви даваме ум. Ето - ние сме покварени, пропаднали, загубени. Но нима това не значи, че все пак трябва да се опитате да спасите и малкото, което е останало. Кое ви дава вярата, че сте сигурни и точни в преценката си! Спрете, погледнете в нашите редове, вникнете в нашите думи и може би все ще откриете още нещо опазено там някъде между поникналите плевели и бурени. Може би все има нещо бодро, свежо, радостно. Все са спазили чисти и ясни капки сред блатото на лошите помисли и покварените (участи). Давещият се лови и за сламката, изгубилият всяка надежда не хули, но търси и най-слабата, най-малката подпора, най-крехката вейчица, за която да се залови и задържи. А нима вие не приличате вече на давещи се, нима вашите хули не са най-ясният знак на паниката, която е настъпила в гузните ви съзнания? Ние за сетен път ви молим да ни разберете, да се приближите към нас и да потърсите, откриете, опознаете, осмислите ценното,  което носим със себе си. За последен път! Внимавайте, за да не стане късно. Не ни ли пощете и сега, горко ви! Ние скъсваме с вас и ще ви считаме свои врагове. Тогава ще дойде мигът на разплатата, защото ние знаем и да мъстим. Ще дойде денят на най-тежкия съд, когато децата ще съдят бащите си. 7 юли 1933 г. Европа гори Не е без значение, че в продължение само на няколко месеца се проля насилствено кръвта на видни държавни мъже. Ето четири крупни факта: Хитлер изби без всякакъв съд и едно ясно публично оправдание противниците си, между които и бившия президент генерал Шлайхер. На Синайската гора бе убит мин[истър]-председателят на Румъния - Дука. В Австрия падна малкият винаги усмихнат канцлер Долфус. Вчера по улиците на Марсилия се разля кръвта на крал Александър и министър Барту. Оставяме настрана кървавото потушаване на виенския бунт през месец февруари и по-късно, при убийството на Долфус. Революциите нямат морал, в междуособиците кръвта предизвиква кръв. Тежко е, когато последната се пролее не в полето на борбата, а в гръб, неочаквано. А това напоследък в Европа взе да става все по-често и по-често. Явно е, Европа гори. Първите искри на пожара вече се виждат. А те не предвещават нищо добро. Страшно е дори да се помисли, че вчерашното убийство по всичко напомня началото на Световната война. Щастие е, че убиецът принадлежи към страната на убития крал, че изхожда от неговата собствена държава. Иначе Югославия не би се поколебала да изиграе ролята на Австрия при сараевското покушение. И тогава нищо не би могло да спре озверелите пълчища, нищо не би могло да попречи на нова и по-страшна война. Лозунги щяха да се намерят - нали за това са създадени именно генералните щабове? Щяха да се развият отново кървави знамена - символ на жестокост и диващина, пред които честният човек по принуда навежда глава, но не за да окаже почит, а за да скрие срама си, че двайсетият век още може да търпи знаци на варварство да се обявяват за свещени. Убийците на крал Александър не могат да бъдат оправдани, от каквато и страна да изхождат, на каквито идеи и да служат. Човешкото у нас се бунтува срещу всяко проливане на кръв, все едно чия е. И все пак има едно странно стечение на обстоятелствата, което поне ако не оправдава това убийство, напълно го обяснява. Изстрелите в Марсилия са най-острият протест, който е правен досега срещу съвременна Европа, Европа на мирните договори и фалшивите грижи за мир и хуманност. Петнайсет години в пределите на Югославия стенат няколко притиснати народности. Техните гласове за помощ прозвучават мъчително из столиците на великите държави, но Европа мълчи, дори не иска да обърне внимание. И ето - налага се сетнешният протест, стига се до крайността. Но дали и това ще сепне тая стара интригантка и фалшива бдителка над цивилизацията, която толкова обича да кокетира с хубавите думи, но никога не превръща словата в дела? Интересна е логиката на събитията: загина от изстрел този, който покровителстваше изстрелите. Убийците в Сараево бяха провъзгласени за герои, почти подобна слава постигна убиецът на Радич в скупщината. А ето сега острието се обърна в обратна страна и се насочи точно срещу носителите му. Който меч вади, от меч умира. Може би и на марсилския убиец утре поколенията ще вдигнат паметник, както сърбите вдигнаха на сараевските убийци. Все пак вчера в Европа стана нещо страшно. Европа гори. Пламъците стават все по-могъщи. Не е чудно, ако утре пожарът изпепели фалшивата европейска цивилизация и даде път на нова, по-светла, човечна и свободна Европа. Варшава, 10 окт[омври] 1934 г. Мъртви хора Отново ме обзимат старите настроения. Апатията пак пуска пипала и прониква в мислите, в чувствата, в желанията. Как ще се преживее тоя дълъг живот без нито един идеал, без нито една светла надежда? Ето - ние сме млади хора, имаме години напред, които трябва да изпълним с дела, устреми, борби. А ни липсва всякакво желание за работа. Няма какво да ни импулсира, няма какво да ни подтикне, да възбуди нервите, да раздвижи мускулите. Защото чувстваме, че епохата, в която живеем, е предварително осъдена на смърт. Тя е всъщност край на една ера от развоя на човечеството, ера, която си отива. И ако искаме да работим, да творим, да градим, усилията ни умират неприложени, защото знаем, старото не се закърпва, мъртвото не се поддържа и подпира с клечки, гнилото си е гнило и напразно ще бъдат усилията ни да го обновим. Ние сме дълбоко убедени, че онова, което сега ще изградим, утре новото ще го помете безвъзвратно, ще го унищожи из основи. А възможността да допринесем и ние нещо към изграждането на това ново ни е брутално отнета. Пътят към него е препречен с прегради, ние нямаме сили, нямаме твърдост да разрушим, да преминем тия прегради. Защо? Отговорът е мъчителен. Убити сме, похабени сме - кой през войната, кой през времената на тежката реакция. Историята на тая смърт на цели поколения е печална. Най-голямата трагедия ще разкрие този, който някога се наеме да я обрисува. И сега безволни, безразлични, апатични - към какво да се стремим? Явно е, ще трябва да извършим подлост. Нравственото падение е неименуемо. Ще се превърнем в жалки егоисти, ще станем кариеристи, ще заламтим за малко, лично, собствено щастие, ще се затворим в тесния кръг на семейство и с любовта, и предаността на един близък човек ще се помъчим да запълним празнотата на годините. Червеят на хубавите някогашни мечтания ще ни яде, но може би то ще бъде в началото. После - после ще привикнем. Ще затъпеем, ще изгубим чувствителността и отзивчивостта си, ще престанем да реагираме, за да се превърнем окончателно в мъртви хора. Варшава, 20 януари 1934 г. Партизанинът Сега той е охолен, богат, дебел, с голям корем. Движи се бавно и тежко, върти златно синджирче в ръката си, поглежда нахално и надменно околните. Има къща в един от новите квартали - къща с грамофон, радио и телефон. Сега търси нова къща в друг квартал. Изглежда, че една не му стига. Кой е той? Къде е живял? С какво се е занимавал през живота си? Избавете ме, господа, от пая тежка задача - да ви описвам досегашния негов живот. Не само ми е отвратително, гнъсно, унизително. Най-важното: тежко ми е. Тежко се описва подобен живот. Перото пада от ръката. Струва ви се, че не топите мастило, а кал - мръсна, зловонна кал, която се полепя по пръстите ви, запалва листа, изпръсква даже лицето. За да узнаете кой е той, не ви ли стига само това: брат му е убиец, двамата му сина са вулгарни крадци. Казвам вулгарни, защото и той е краден, но префинен, тънък, опитен, умел, крадец, когото закони не ловят, който в затвор не влиза. Или това не ви е достатъчно? Може би любопитствате да узнаете нещо повече? Тогава, моля ви се, пригответе се, напрегнете всички сили, нека нервите ви станат въжета, чувствата се притъпят. Някои може би няма да понесат. Но аз ще ги пощадя. Ще разкажа най-главното. Подробностите остава)- за по-дебели нерви. Историята е къса и толкова типична за гоя род хора. Роден в едно средногорско село, бедните му родители го изпращат още малък, едва 7-8-годишен в София - да печели. Де и как? Момчето се главява в един богат дом. Не минава много време и неговият господар е назначен за министър. Ето ключа на цялото по-нататъшно развитие на днешния големец. Попаднал в едно партийно гнездо, той просто всмуква всички опия черти и особености, наклонности и способи, които отличават партизанина. От тогава датува неговото запознанство с видни политически лица и няколко водачи на партии. Разбира се, отначало го използват за съвсем дребни неща, но по-късно го натоварва! и с по-едри задачи: агитация, пропаганда, бой при избори и т.н., а може би на съвестта му лежи някое политическо убийство, при което той, естествено, е бил физически фактор, а не интелектуалният, оръдието, с което неговите господари са си служили при необходимост. Но все едно. При тоя случай ангажиментът е общ. Господарите му не могат без нето, както и той без тях. Първите му отплащат с пари и служби, а той с кучешка привързаност. Отначало е разсилен, после стражар и пристав, за да стигне до началник на участък. Но партията изгубва властта, за да я поеме след известно време отново. Разбира се, нашият герой е еволюирал - днес е виден агитатор на една от управляващите партии и кандидат за представител в новата камара. Това високо обществено положение му дава правото да навлиза с авторитет в отделни професионални организации и дружества и да иска отговорни ръководни места. Днес той е председател, подпредседател, председател на контролна комисия и г.н. в няколко съюза, дружества И популярни банки. Навсякъде държи речи, тупа се по-гърдите, ръководи, действа. С една дума - общественик. Но има нещо друго, което се крие зад общественика - професионалният мошеник, изнудвачът; подлецът. Да бъдеш политическо парвеню, все не е голям грях още, а голяма болест само. Но да си едновременно и престъпник, това вече е страшно. В какво се състоят днешните му престъпления? В Дребни\" работи, разбира се (според неговата собствена терминология): търгове в общината, ремонти на училищни сгради, нещо във връзка е банята, още нещо в министерството на... и т.н. Докъде стига неговият нравствен банкрут, личи от факта, че нищо не му пречи да бъде едновременно началник на участък и съдържател на бюфета в Народното събрание, бъдещ народен представител и надничар в общината, виден политически агитатор и най-безогледен рушветчия... Но да спрем. Стига сме занимавали читателя с подобни политически гамени. Но какво казвам: гамен? Това е невъзможно! Нима един министър може да нарече подобен гамен на един банкет \"гордост на България\"? Да й са честити подобни гордости. Бедна нещастна страна... И ето той днес е у нас, той - партизанинът. Не особено близък сродник дошъл е да ни навести. По-право дошъл е по работа: близо до нас ще купува нова къща. Той седи, коремът му всеки миг е готов да пукне жилетката и панталона, в ръцете му е неизменното златно синджирче, в устата - пура (може би такива са традициите в неговата партия - да не се употребяват цигари). Сякаш се е готвил за агитационно събрание: устата му непрестанно бълват изтъркани партийни клишета за общественото благо, национално единение и величието на родината. Синджирчето минава от ръка в ръка, дебелите устни тежко млящат, двойната брада е отдавна изпотена. Но той не престава да говори. Ние мълчим и го гледаме. Дали го слушаме - не знам. Мислим за разни неща: за неговото падение, за падението на цялата страна, за мрачния утрешен ден, за поруганите човешки и обществени идеали. Но понякога нещо ни ужилва, някоя негова дума се забива като игла в мозъка, ние дигаме глава и искаме да изкрещим. Но не изкрещяваме - напразно е. Би ли могъл да ни разбере, би ли могъл да оцени нашия протест, би ли могъл да почувства презрението, с което го жигосваме? В гърдите накипява възмущение. Ние сме готови да го изхвърлим навън - особено в момент, когато неговото глупаво самомнение се облича в тогата на обществен авторитет и простащината му взима поза на компетентност (компетентност у човек, чието образование се заключава само в свършването на първоначално училище!), за да ни учи и съди, за да чете обществен морал на тези, за които нравствеността е станала плът от плътта, обществената справедливост и солидарност - най-висшия идеал на живота им. Чуйте само с какво авторитетно нахалство говори: \"Какво сте вие учителите (между нас има и селски учители), на какво сте способни, каква обществена служба изпълнявате? Нали обикалям селата. Навъдили се едни простаци даскали, едни непросветени, не може две свързани приказки да ти каже, да те разговори, да те посрещне като човек. Ех, няма я едновремешната младеж. Няма ги някогашните учители. Па и не четат, не се занимават...\" Тук вече чашата преля. Ние се разгорещихме. Завърза се една свирепа препирня, която можеше да доведе и до лош край, ако някои не бяха по-благоразумни. А господинът, който кореше учителите, че не четат (Какво безочие! Та бедното учителство винаги е било и сега е най-преданият крепител на българската книга.), а той сам през живота си не е чел нищо друго освен вестници, не се смущаваше и продължаваше: \"А ти, мойто момиче, не ти трябва ни конкурс, ни нищо (отнасяше се за конкурса, който устройва Училищното настоятелство за учители в София). Всичко е лъжа, вятър. Мене ме слушай. Конкурсът е за баламите. Ела аз да те назнача. Ето моята Вярка. Само гимназия е завършила, ама още лани я настаних. И сега си е софийска учителка, получава си общинското и си живее...\" Наистина, дъщеря му беше учителка в София. И тук не можахме да се стърпим. Отвърнахме възмутено и горещо. Изглежда, че на господина му дойде вече много. Още две-три думи и той се надигна. Погледна часовника, смутолеви нещо за важна среща и си тръгна. Слава Богу, той си отиде вече! Разтворете всички прозорци, разтворете всички врати, разкъсайте завесите! Нека влезе малко въздух, нека се покаже малко чисто и ясно небе, да нахлуе светлина! Той си отиде, а щяхме да се задушим. Измийте местата по пода, пето е стъпял неговият крак, изчистете стола, на който се облягаше неговият тлъст корем! Да не остане нито следа от него, да изчезнe, да изчезне съвсем споменът за него. 16 юли 1933 г.      ", "date": "2020.01.16", "title": "Ще дойде денят, когато децата ще съдят бащите си"}
{"url": "http://www.classa.bg/%D1%81%D0%B2%D1%8F%D1%82/item/405289-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%E2%80%9E%D1%82%D1%80%D1%8A%D0%BC%D0%BF%E2%80%9C-%D0%B2%D0%BC%D0%B5%D1%81%D1%82%D0%BE-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B8%D1%80%D0%B0%D0%BD", "text": "Предложението на Борис Джонсън ядреното споразумение с Иран от 2015 г. да бъде заменено с ново - наречено на Доналд Тръмп - получи възторжен отговор от американския президент. „Премиерът на Обединеното кралство Борис Джонсън заяви:„ Трябва да заменим споразумението на Иран със споразумението Тръмп. Съгласен съм! \", обяви Тръмп в туит, публикуван в сряда. По-рано Джонсън заяви, че разбира загрижеността на САЩ по отношение на „пропадналия\" пакт от 2015 г. с Иран, по който Ислямската република драматично намали ядрената си програма в замяна на премахване на осакатяващите икономически санкции. \"Ако ще се отървем от него, тогава ни е необходима подмяна\", каза той пред BBC Breakfast, визирайки неуточнено \"споразумение Тръмп\". Самият Тръмп никога не е казал как би изглеждало подобно споразумение. Съществуващото споразумение, подписано между шест основни световни сили и Иран, сега е на прага на колапса след оттеглянето на САЩ от него и мероприятията на Техеран. Във вторник Франция, Германия и Великобритания започнаха разследване на предполагаемото неизпълнение на Техеран по споразумението. По-рано през януари Иран обяви, че ще отмени ангажиментите си по него, след убийството на един от най-добрите му военни командири от американски дрон. В отговор Иран обвини европейските държави в нарушаване на споразумението, като външното министерство заяви във вторник, че европейските страни „не са успели да предприемат осезаеми и сериозни действия за изпълнение на своите ангажименти\" след рязкото изтегляне на САЩ от споразумението през 2018 г.", "date": "2020.01.16", "title": "Споразумение „Тръмп“ вместо ядрената сделка с Иран?"}
{"url": "http://www.classa.bg/%D1%81%D0%B2%D1%8F%D1%82/item/405290-siri-alexa-%D0%B8-%D0%B7%D0%B0%D1%89%D0%BE-%D0%B3%D0%BB%D0%B0%D1%81%D0%BE%D0%B2%D0%B8%D1%8F%D1%82-%D0%B0%D1%81%D0%B8%D1%81%D1%82%D0%B5%D0%BD%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BF%D0%BE%D0%BB%D0%BE%D0%B2%D0%BE-%D0%B8-%D1%80%D0%B0%D1%81%D0%BE%D0%B2%D0%BE-%D0%BD%D0%B5%D1%83%D1%82%D1%80%D0%B0%D0%BB%D0%B5%D0%BD", "text": "Проектите за разработване на неутрални по пол и раса гласови асистенти, които да заменят доминиращите бели и китайски мъжки гласове, не решават истински проблем - те създават такъв! Тъй като продукти като Alexa и Siri са изправени пред нарастваща критика, че технологията, която стои зад тях, непропорционално разбира неправилно жените и етническите малцинства, компаниите за гласов софтуер разработват неутрални по отношение на пола гласови системи, за да гарантират, че индустрията за гласови технологии ще стане по-приобщаваща, дори когато слуша и говори. Това може да звучи положително, но е крайно абсурдно. Какъв точно е проблемът, който тези компании се опитват да решат? Сложността на разработването на потребителски интерфейси с гласово захранване (VUI) може ли да насърчи хуманизирането на изчислителната мощност? Или проблемът им е, че човешкият глас е биологично полово и културно обусловен? В такъв случай предизвикателството не е реинженеринг на VUI, а социалната и политическа реалност и безумното й изкривяване, настъпващо напоследък. Това може да дойде като шок за „будната\" общност на Изкуствения интелект, но истината е: Полово и расово неутрални гласови системи не съществуват в реалния свят, където живеят всички! Човешкият глас има пол. Това не е избор или предразсъдък. Това е биологична реалност. И да, много гласове бяха маргинализирани в историята, не само заради пола, но заради расата и културата. Това са социални, политически и културни проблеми, които трябва да бъдат решени, но те не могат да бъдат решени чрез софтуер. Фокусирайте се върху решаването на истинския проблем - да накарате ИИ да ни разбира. Вместо глупавото „будно\" нагаждане, тези софтуерни компании трябва да се опитват да решат истинските проблеми, които все още възпрепятстват пълния потенциал на гласовите интерфейси, като фоновия шум и регионалните акценти. Опитайте да говорите с Алекса или Сири когато сте настинали. Фактът, че компютрите не са наравно с хората в разбирането на контекстуалната връзка на думите и изреченията, е това, което наистина причинява погрешни тълкувания на това, което говорителят е искал да каже или постигне - на какъвто и да е език или пол-глас. В системите за разпознаване на реч липсват хилядолетия контекстуален опит. Потребителските интерфейси за глас трябва да ни улесняват. Вместо това сме принудени да забавяме речта си, да изричаме всяка гласна и съгласна, сякаш говорим с трудно чуващ чужденец с рудиментарно разбиране на английски език, за да постигнем това, което бихме могли да направим на клавиатура за половината време и без никакво притеснение. Това за съжаление е просто още един пример за това как науката се принуждава да служи на измислената културна война. Попитайте Сири какво мисли за културната война. Той няма отговор за това. Но „шефовете\" му смятат, не само, че такъв има, но още по-лошо - че го знаят.", "date": "2020.01.16", "title": "Siri & Alexa и защо гласовият асистент трябва да е полово и расово неутрален?"}
{"url": "http://www.classa.bg/%D1%81%D0%B2%D1%8F%D1%82/item/405292-%D0%BD%D0%B5-%D0%BC%D0%B0%D0%B3%D0%B8%D1%8F,-%D0%B0-%D1%85%D0%BB%D0%B0%D0%B4%D0%BD%D0%BE%D0%BA%D1%80%D1%8A%D0%B2%D0%BD%D0%BE-%D0%BF%D1%80%D0%B5%D1%81%D0%BC%D1%8F%D1%82%D0%B0%D0%BD%D0%B5-dlf-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2%D1%8A%D0%B2-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Москва се превърна в център на кризисната дипломация в Близкия Изток, пише Deutschlandfunk. Русия е успешна във външната политика поради факта, че руското ръководство не се занимава с „политическа магия“, а „търпеливо и точно анализира“. И такъв успех в момента \"не е в състояние да постигне нито едно друго правителство\", убеден е журналистът на немската радиокомпания. Москва се превърна в център на кризисната дипломация в Близкия Изток, пише в статия на сайта на Deutschlandfunk журналистът на немската радиокомпания Тилко Грис. , изброява Грис. Авторът на статията отбелязва, че такъв успех в момента  . Рецептата за успеха на Москва е, че  : там, където възникне  , Русия разширява влиянието си  , казва журналистът на Deutschlandfunk. В същото време Москва  , а действа въз основа на  , внася яснота Грис. Русия обаче не е единствената страна, която провежда подобна политика:  , подчертава авторът. Ръководството на Русия просто  . Провежданата от него политика   и тази   на руската външна политика ще продължи дълго, убеден е журналистът от немската радиокомпания.    ", "date": "2020.01.16", "title": "Не магия, а хладнокръвно пресмятане: DLF разкри тайната на успеха на Русия във външната политика"}
{"url": "http://www.classa.bg/%D1%81%D0%B2%D1%8F%D1%82/item/405293-%D1%89%D0%B5-%D0%BF%D0%BE%D1%82%D0%B8%D1%81%D0%BD%D0%B5-%D0%BB%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%89%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D1%80%D0%B0%D1%81%D1%82%D0%B5%D0%B6%D0%B0", "text": "През 1937 г. Джон Мейнард Кейнс изнася лекция на тема „Някои икономически последствия от намаляващото население“. Мнозина по онова време чувстваха, че светът е пренаселен и по-малкото хора могат да бъдат само нещо добро, гледна точка, която самият Кейнс споделяше. Но целта на лекцията му беше да отправи предупреждение: намаляващото население има неприятни икономически странични ефекти, пише Робин Хардинг за Financial Times.Оказа се, че Кейнс се е тревожил няколко поколения по-рано. Раждаемостта скочи по време на следвоенния бейби бум. Днес обаче неговото предупреждение звучи като пророчество. Населението вече намалява в страни като Япония и бъдещ глобален спад е по-правдоподобен от всякога. Както и през 30-те, мнозина приветстват перспективата - до голяма степен поради екологични причини - но икономическият спад може да бъде по-остър, отколкото дори Кейнс е очаквал.  Бъдещото население ще отразява наистина забележителен спад в глобалната раждаемост. В богатите страни тя се колебае под нивата на заместване от 2,1 деца на жена в продължение на десетилетия, но сега е под този праг в държавите със среден доход по целия свят, от Иран през Тайланд до Бразилия. В Южна Корея раждаемостта спадна до едва 0,98 миналата година, като дори в САЩ достигна историческо дъно от 1,73 раждания на жена. Предвид родителското желание да се инвестира във всяко дете, скокът в раждаемостта в богатите страни не е вероятен. Според най-новите „Перспективи за световното население” на ООН, 27 страни имат по-малко население в сравнение с 2010 г. и се очаква 55 държави - включително Китай - да преживеят спад до 2050 г. През 21 век намаляващото население ще се превърне в нормалност. Някои от икономическите последици са очевидни: по-малко хора произвеждат по-малко неща, така че намаляващото население означава по-бавен икономически растеж или дори спадане на производството. Но по-малкото хора съшо така консумират по-малко: важното за жизнения стандарт е продукцията на човек и решаващият въпрос е дали намаляващото население може да се отрази на това. Има най-малкото теоретични причини, според които отговорът е да. Основната загриженост на Кейнс е била слабото търсене на инвестиции в свят, в който компаниите очакват намаляващ брой клиенти. Това, се е опасявал той, ще доведе до недостатъчно търсене и по този начин до висока безработица. Демографията е тясно свързана с оригиналната теория за „трайната стагнация” на Алвин Хансен от 30-те години на миналия век - ситуация на застой в растежа и ниски лихвени проценти - която бе възкресена през последните години. Решението, което Кейнс предлага е поразително сходно на съвременните дебати: „Смятам, че при стагниращо население ние ще бъдем абсолютно зависими за поддържането на просперитета и гражданския мир от политиките за увеличаване на потреблението чрез по-равномерно разпределение на доходите и понижение на лихвите.” Последното се случи.   За Кейнс рискът от намаляващото население е безработицата - той не вижда причина то да се отрази на жизнения стандарт или напредъка на новите технологии. Съвременната икономическа наука, която се опитва да обясни темповете на научните открития, е по-малко оптимистична. В ново изследване, провокативно озаглавено „Краят на икономическия растеж?“, професорът по икономика от Станфордския унивeрситет Чарлз Джоунс моделира какво може да се случи в свят с намаляващо население. Вместо БВП на човек да се увеличи, дори и при спадане на общата продукция, той твърди, че жизненият стандарт ще стагнира, тъй като населението постепенно се стопява. Джоунс приема, че икономическият растеж в крайна сметка идва от новите идеи, а намирането им зависи от броя на хората, които ги изследват. Ако населението започне да намалява на глобално ниво, това би означавало все по-малко хора, посветени на изследванията и по този начин все по-бавен напредък, във време, когато новите технологии вече изглеждат все по-трудни за откриване. Работата на професора предполага, че намаляването на населението може да доведе до по-бавен растеж на жизнения стандарт. Но съществува още по-тревожна възможност: порочен цикъл, при който ниската раждаемост в едно поколение причинява такава в следващото, което вкарва населението в низходяща спирала. Това е сценарият, който демографът Волфганг Луц и колегите му наричат ​​„Хипотеза за капана на ниската раждаемост“. Те описват набор от механизми, чрез които ниската раждаемост може да се предава от поколение на поколение. По-специално, те сочат, че готовността за сключване на брак и за деца зависи отчасти от това дали една двойка може да посрещне материалните си цели. Но ниската раждаемост върви ръка за ръка със застаряващото население и нарастващата данъчна тежест за покриване на пенсиите и здравеопазването. На места със слабо предлагане на жилища спадащите лихви също така водят до повишаване на цените, което оказва още по-голям натиск върху финансите на младите. Има причина да се подозира, че тези механизми вече работят за потискане на раждаемостта. В Япония, например, почти целият скорошен ръст в доходите на хората в трудоспособна възраст бе изяден от вдигането на данъците и вноските за социално осигуряване. Кейнс заключава: „Искам само да ви предупредя, че оковаването на един дявол [ръстът на населението] може, ако сме небрежни, да послужи за отвързването на друг, още по-свиреп и по-необуздаем.“ Време е да вземем това предупреждение присърце.", "date": "2020.01.16", "title": "Ще потисне ли намаляващото население растежа?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405274-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%8F%D0%BD%D1%83%D0%B0%D1%80%D0%B8", "text": "Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка. Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно. Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще са в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате.   Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата. Правилно разпределяйте личното си време, така че прекомерната свобода, да не доведе до финансови загуби и на репутация. Денят е добър за учение и решаване на проблеми свързани с недвижими имоти. Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията. Удачно ще се развиват, преговорите с бизнес партньори. Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си. Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките.   Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение.   От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да разкриете истинските си чувства, на вашият избраник. Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите. Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми. Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата.", "date": "2020.01.16", "title": "Дневен хороскоп 16 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405275-%D0%B4%D0%BE%D0%BA%D0%BE%D0%B3%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D1%81%D0%BB%D0%BE%D0%BD%D0%BE%D0%B2%D0%B5-%D0%B7%D0%B0-%D0%BE%D1%82%D1%81%D1%82%D1%80%D0%B5%D0%BB", "text": "Заради водната криза в Перник се наложи да бъде застрелян слон*. Най-видимият беше Нино Димов. И наследникът му Емил Димитров-Ревизоро е потенциална жертва. А и други.  Докога Борисов ще произвежда слонове за отстрел?         В Перник няма вода, защото язовир \"Студена\" е празен. Празен е, защото властта в лицето на двете ресорни министерства - на екологията и регионалното развитие, както и местните власти удобно проспаха неговото изпразване в предизборния период. Нено Димов - вече бивш министър на екологията, е подсъдим. Постът поема депутатът от \"Обединени патриоти\" Емил Димитров, известен като Ревизоро. Нено Димов - най-видимият \"слон\" С автобиографичния разказ \"Застрелване на слон\" (\"Shooting an Elephant\") Джордж Оруел създава фразеологизмът \"да застреляш слон\". Главният герой е полицейски офицер в Бирма. Като такъв той трябва да застреля разбеснял се разгонен слон - не защото вярва, че това е необходимо, а защото тъкмо това зрелище се очаква от публиката и от британската власт, представена от полицейския началник.  В България властта е на този, който раздава парите на данъкоплатеца, разпорежда приемането или отмяната на закони на парламента и обикаля с джипа из страната, т.е. на премиера и лидер на ГЕРБ Бойко Борисов. Или поне така изглежда от поведението му.      Сега и на него му се наложи да нареди да се застреля слон. След като медийните публикации за причините, довели до кризата в Перник, започнаха да се множат, а след тях и протестиращите, Борисов нямаше избор. Премиерът знаеше, че трябва да бъде застрелян слон. Най-видимият се оказа Нено Димов. Една от причините: всеки месец в качеството си на министър Нено Димов е слагал подписа си върху графиците за водовземане - без да променя количествата на източваната вода и без да спира подаването на индустрията. Направил го е и през ноември, отричайки да има водна криза при изслушване в парламента. И то въпреки че още през октомври е било ясно, че вода ще има най-много за три месеца. Това, че не е от \"скамейката\" на ГЕРБ, а номинално е представител на малкия коалиционен партньор ВМРО още повече улесни решението на премиера. Димов отказа да признае каквато и да е вина. \"Няма да подавам оставка, не виждам защо. Основният проблем в Перник е въпросът на лошото управление на ВиК дружеството\", изтъкна той пред БНТ на 6 януари - три дни преди да бъде арестуван.  Димитров-Ревизоро ли ще е следващият \"слон\"? Емил Димитров, избран да наследи Нено Димов на поста, не е особено подходящ да поеме това министерство - няма опит в екологията, а като депутат има няколко проекта за законови поправки, които могат да бъдат определени като лобистки. През юли 2018 той предложи поправка в Закона за приватизацията и следприватизационния контрол, с която трябваше да се намали срокът на задълженията на купувачите от 10 на 5 години. Предвиждаше се това да важи и за старите сделки. Това щеше да облагодетелства едни близки до властта приватизатори и медийни могули, собственици на Български морски флот и \"Булгартабак\". Тази поправка беше отменена след президентско вето. През същата година Емил Димитров написа поправки в закона за горивата. Първоначално законът бе приет, но впоследствие влизането му в сила бе отложено и се започна с писането на нови поправки. Те удряха малките собствениците на бензиностанции и облагодетелстваха големите вериги. В ресора, който сега Димитров поема, има не просто скелети в гардероба. В министерството на екологията живеят древни чудовища, някои от които са с по няколко глави. Сред тях са мръсният въздух, за който има наказателна процедура от ЕК; Банско, за чийто концесионер \"Юлен\" дори бившият главен прокурор Сотир Цацаров констатира, че е използвал 64% по-голяма площ в Пирин от разрешената в концесионния договор за ски зоната (164 хектара вместо договорените 99.5 хектара); планът за управление на парк Пирин, който Димов се опита да промени, за да се построят още лифтове, но съдът отмени; италианският боклук, който изниква навсякъде в страната и за който бившият вече министър нищо не знаеше и т.н. и т.н. На този фон е ясно едно: още със сядането си на министерския стол Емил Димитров става потенциална жертва за отстрел. Той няма да получи нито ден толеранс от екоактивистите, наричани от Нено Димов \"зелени комунисти\", нито пък от тълпата, която е жадна за зрелища. И други потенциални жертви за отстрел Потенциални \"слонове за отстрел\" са и бившият вече областен управител на Перник Ирена Соколова и бившият кмет на града Вяра Церовска. В показаните вчера от прокуратурата разпити на свидетели се вижда, че бившият управител на местното ВиК дружество Иван Витанов е \"издънил\" двете си бивши началнички. Той поискал воден режим в писма до Соколова, Церовска и до Общинския съвет, когато в язовира е имало около 8 млн. куб. м. вода (вероятно през октомври). Отговор не получил, но седмица по-късно е бил извикан на среща в областната администрация и бил попитан \"дали си представя какво ще последва от евентуално въвеждане на воден режим преди изборите\". Впрочем, министерството на регионалното развитие притежава 51% от пернишкото ВиК дружеството, а министър Петя Аврамова явно има не по-малка вина от Нено Димов. Тя обаче е от ГЕРБ, както и Ирена Соколова и Вяра Церовска. Още няколко министри могат да бъдат описани като потенциални \"слонове за отстрел\". Такъв е министърът на здравеопазването Кирил Ананиев, който от октомври понася тежки имиджови щети. Тогава той излезе виновен, че през април Министерският съвет гласува до 50 милиона лева субсидия за увеличаването на заплатите на медицинските сестри. Месец по-късно постановлението е редактирано и сумата е намалена до 6 милиона. Впрочем, преди броени дни управителят на НЗОК Дечо Дечев заяви, че Здравната каса плаща 150 лв. и 1050 лв. за едно и също лекарство, предписвано в различни болници. Та на въпроса в заглавието: Борисов няма да спре да произвежда слонове за отстрел. Те му трябват, за да изпуска парата на народното недоволство и да запази властта. От началото на този мандат (май 2017 година) премиерът смени вече девет министри. Така е по-изгодно и по-лесно, отколкото да се търсят истински решения на проблемите в държавата. Защото, ако се избият чудовищата в министерствата, ще трябва да се сложи край на милионния теч от бездънната каца НЗОК, да се преустанови милиардният бизнес с боклука и т.н. А това изисква промяна на статуквото и изправяне срещу господарите на гореописаните чудовища, каквито има във всички сфери на властта (и те я крепят). А дали и самият Борисов ще се окаже \"слон за отстрел\"? Възможно е, но това ще стане, когато свършат другите. Да не забравяме, че в ролята на полицая е прокуратурата. Последващите действия на новия главен прокурор Иван Гешев ще покажат дали Борисов управлява държавата, или живеем в прокурорска република.   *", "date": "2020.01.16", "title": "Докога Борисов ще произвежда \"слонове за отстрел\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405276-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%BD%D0%B0-%D1%87%D0%B5%D1%81%D1%82%D0%BD%D0%B8%D1%82%D0%B5-%D0%B2%D0%B5%D1%80%D0%B8%D0%B3%D0%B8-%D0%BD%D0%B0-%D1%81%D0%B2%D0%B5%D1%82%D0%B8-%D0%BF%D1%8A%D1%80%D0%B2%D0%BE%D0%B2%D1%8A%D1%80%D1%85%D0%BE%D0%B2%D0%B5%D0%BD-%D0%B0%D0%BF%D0%BE%D1%81%D1%82%D0%BE%D0%BB-%D0%BF%D0%B5%D1%82%D1%8A%D1%80", "text": "  Свети апостол Петър бил хвърлен в тъмница и окован с две железни вериги по заповед на цар Ирод*. През нощта, когато той спял между двама воини, ангел Господен го разбудил и като го побутнал по хълбока, го извел от тъмницата. Железните вериги паднали от ръцете на апостола, както за това се повествува в книгата “Деяния на светите апостоли\" (Деян. 12:1). * Тук се разбира Ирод Агрипа I, внук на Ирод Велики, иудейския цар, който убил с меч свети апостол Иаков Зеведеев и искал да убие и апостол Петър. Управлявал Иудея по време на царуването на римските императори Калигула (37-41 г.) и Клавдий (41-54). Умрял, поразен от Ангел, от тежка болест, скоро след освобождаването на апостол Петър от тъмницата. Бел.ред.     Вестта за чудесното избавление на апостол Петър от оковите и тъмницата обиколила бързо цял Иерусалим. Няколко от вярващите взели тайно тези вериги, за да ги съхраняват, та като ги гледат, да имат пред себе си като че самия първовърховен апостол, който веднага тръгнал за проповед на словото Божие в другите страни и не се завръщал в Иерусалим. Тези вериги получили целебна сила от тялото на апостола, което било здраво обвързано с тях. Известно е, че превръзките за глава и кърпите на свети апостол Павел изцелявали болести и прогонвали нечисти духове, понеже били пропити с потта му. Подобно действие оказвали и веригите на свети Петър, защото някога плътно обхващали тялото на апостола. С дълбоко благоговение вярващите почитали тези честни вериги, въздавали им поклонение и старателно ги пазели като ценно наследство от род в род, като при това всеки път родителите обяснявали на децата, а те на своите деца, до какъв велик затворник са се докосвали тези вериги и от чие тяло са осветени. Така от ръце на ръце те преминали по наследство у светейшия Иерусалимски патриарх Ювеналий (патриарх Иерусалимски от 420 до 450 г., бел.ред.). Когато благочестивата царица Евдокия, съпруга на цар Теодосий Младши (византийски император, царувал от 408 до 450 г., бел.ред.) се връщала в Цариград от Иерусалим, където за времето на пребиваването си построила много църкви и украсила много свети места със своите царски средства, патриарх Ювеналий й подарил, заради благочестието и любовта й към светинята, немалко различни духовни съкровища, сред които и тези честни чудотворни вериги на свети апостол Петър*. * Честните вериги на свети апостол Петър се пазели в Иерусалим до 439 г., когато ги получила от патриарх Ювеналий императрица Евдокия. Бел.ред. След завръщането си в Цариград Евдокия подарила едната верига на храма на свети апостол Петър, който се намирал във вътрешността на Великия Софийски събор*, а другата изпратила в Рим на дъщеря си Евдокия, която била омъжена за римския цар Валентиниан III (римски император, царувал от 423 до 455 г., бел.ред.). Благочестива като майка си, Евдокия с любов приела този скъпоценен дар и като построила на Есквилийската планина храм в чест на апостол Петър, положила там веригата, заедно с намерената в Рим друга верига на светия апостол, в която го оковал по време на мъченията Нерон**. * Тук се разбира главният събор в Константинопол, посветен на София - Божията Премъдрост, построен от Константин Велики. Впоследствие този събор бил великолепно възобновен и разширен от император Юстиниан Велики през 537 г. В 1453 г., след завземането на Константинопол от турците, бил превърнат в джамия. Юстиниановият храм “Света София” и днес е забележителен и най-величествен паметник на християнската архитектура от византийския стил, най-процъфтяващата епоха в неговото развитие. ** Нерон - римски император, царувал от 54 до 68 г. По негова заповед свети апостол Петър бил предаден на мъченическа смърт (около 67 г.) Веригите, с които бил окован апостол Петър по заповед на Нерон, били намерени в Рим във II в. След това било установено да се извършва празник на поклонението на тези честни вериги на 16 януари*, в памет и чест на свети апостол Петър и за слава на Христос, нашия Бог. * Римският празник на веригите съществувал в началото на II в. При папа Александър (109-119 г.) като памет на веригите на апостол Петър в римската тъмница, които почитали и целували. По-късно този празник е обновен с изпратената от Иерусалим верига. Чествува се от Римската църква на 1 август.", "date": "2020.01.16", "title": "Поклонение на честните вериги на свети първовърховен апостол Петър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405277-16-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "27 г. пр.н.е. - Сенатът на Римската империя удостоява за първи път с титлата Август императора Гай Юлий Цезар Октавиан.     927 г. - Кордоба (в дн. Испания) е обявена за халифат.   1547 г. - Иван Грозни се самопровъзгласява за цар на Русия.   1556 г. - Императорът на Свещената Римска империя Карл V абдикира, разделяйки империята на две части, в полза на сина си Филип II и брат си Фердинанд I.   1581 г. - Английският парламент узаконява англиканството като държавна религия, приемайки закони против католицизма.   1593 г. - Мехмед III става султан на Османската империя, след което убива 19-те си братя.   1707 г. - Шотландският парламент ратифицира договора за обединение с Англия, с което се създава Великобритания.   1724 г. - Петър I забранява в Русия браковете по принуда.   1878 г. - Руско-турска война (1877-1878): Капитан Александър Бураго с отряд руски драгуни освобождава Пловдив от Османската империя.   1881 г. - Българската поща сключва договор с Австрийското параходно дружество за превоз на пощенски пратки по Дунав.   1908 г. - Съставено е правителство на Демократическата партия с премиер Александър Малинов.   1909 г. - Експедицията на Ърнест Шакълтън установява местонахождението на магнитния южен полюс.   1915 г. - Открита българската легация във Вашингтон от първия пълномощен министър на България в САЩ Стефан Панаретов.   1920 г. - В САЩ е въведен Сухият режим.   1920 г. - В Париж се провежда първото заседание на Лигата на нациите.   1920 г. - Страните от Антантата преустановяват търговската блокада на СССР.   1957 г. Открит е The Cavern Сlub, където дебютират „Бийтълс\". ЮНЕСКО обявява 16 януари за ден на „Бийтълс\"   1963 г. - СССР обявява, че притежава водородна бомба.   1969 г. - Чешкия студент Ян Палах се самозапалва в Прага, в протест срещу смазването на Пражката пролет от Съветския съюз, година по-рано.   1970 г. - Полк. Муамар Кадафи встъпва в длъжност министър-председател на Либия.   1979 г. - В Иран е свален светският режим на шах Мохамед Реза Пахлави и страната е обявена за ислямска република.   1992 г. - С мирен договор се поставя край на 12-годишната гражданска война в Салвадор, взела 75 хил. жертви.   2000 г. - За президент на Чили е избран Рикардо Лагос.   2005 г. - 66-годишната румънка Адриана Илиеску става най-възрастната майка на планетата.    ", "date": "2020.01.16", "title": "16 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405278-%D0%BA%D0%BE%D0%BB%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B5%D1%86%D0%B0-%D0%B6%D0%B8%D0%B2%D0%B5%D1%8F%D1%82-%D0%B2-%D0%B4%D1%80%D1%83%D0%B3%D0%B0-%D1%81%D1%82%D1%80%D0%B0%D0%BD%D0%B0-%D0%BE%D1%82-%D0%B5%D1%81", "text": "6,9 милиона деца в ЕС не живеят в страната, от която произхождат, става ясно от изследване на ЕК. Колко български деца не живеят в България? И колко са децата от трети страни, живеещи в България?         Ето данните:Около 7% от децата в Европейския съюз не живеят в държавата, от която произлизат. Това показва проучване на Центъра за знания в областта на миграцията и демографията към Европейската комисия. Първото място в тази класация се заема от Румъния: близо 600 000 деца от румънски произход живеят в друга страна от ЕС. На второ място е Полша с 240 000 деца. А трета е България: малко над 134 000 деца от български произход живеят в друга страна от Общността. Трите държави с най-многобройно население в ЕС - Франция, Германия и Италия, заемат съответно четвърто, пето и шесто място.  Повече вътрешна миграция В ЕС живеят и много деца от трети страни. Техният брой е дори с близо 3 милиона по-висок, отколкото този на децата от ЕС, които не живеят в страната, от която произхождат. През последните години обаче се отчита по-сериозно покачване на вътрешноевропейската миграция. Въпреки бежанската криза, в периода 2014 - 2018 година вътрешноевропейската миграция (+35%) е нараснала два пъти повече в сравнение с тази от трети държави (+17%). През 2018 общият брой на децата в ЕС, които не са живеели в страната си по произход, е 6,9 милиона. През 2014 те са били 5,43 милиона. Децата от ЕС, живеещи в чужбина са 1,84 милиона. А тези от трети държави - 4,76 милиона.  Точното пресмятане на броя деца, живеещи \"в чужбина\", е трудно. Едни от най-прецизните данни са за тези деца, които са кандидатствали за бежански статут. Държавите са длъжни да предоставят информация за тях на европейската статистическа служба Евростат.     Ефектът от бежанската криза е видим в резултатите. През 2016 година в страните от ЕС са постъпили около 400 000 молби за убежище от деца под 18-годишна възраст. А през 2018 - около  185 000. Очаква се през 2019 броят им да намалее още повече. 60% от кандидатите за убежище в ЕС в периода 2015 - 2017 година идват от Афганистан, Сирия и Ирак, а 15% - от Балканите и Източна Европа. Къде живеят най-много деца от трети страни В Германия живеят най-много деца от трети страни - около 1,1 милиона през 2018 година. Някои от причините за това са традицията за приемане на работна ръка от чужбина и ролята на Федералната република по време на мигрантската криза. В периода 2014-2018 броят на децата с различна националност в Германия се е увеличил с почти половин милион. Италия, която е на второ място, отбелязва спад с около 60 000 през същия период. Австрия, Швеция и Малта също отбелязват сериозен ръст. Покачване има и в Дания, Словения и Нидерландия. Най-малко деца от трети страни живеят в Словакия - 1782. В България живеят близо 10 300 деца, произхождащи от страни извън ЕС. А в Румъния, чието население е над 19 милиона - близо 9000. Процентно погледнато, и в Полша, чието население е почти 40 милиона, броят на децата от трети страни е сравнително нисък - малко над 25 700.  ", "date": "2020.01.16", "title": "Колко български деца живеят в друга страна от ЕС?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405279-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B5%D1%85%D0%B0%D0%B5%D0%BC-%D0%B7%D0%B0-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0", "text": "В България нямаме склонност да мислим за далечното бъдеще. А още по-малко сме склонни да направим нещо за мъглявата кауза на човечеството или на децата отвъд нашите собствени, пише в коментара Ивайло Дичев.       Помните ли вица? „Кой е най-големият враг на социализма? Отговор: Капитализмът и четирите годишни времена.\" Историята сякаш се повтаря, защото природата май ще се окаже най-сериозният проблем и пред управлението на ГЕРБ. След наистина малобройните, но пък много упорити протести срещу унищожаването на дюни, защитени територии и животински видове, дойде нарастващото раздразнение от фините прахови частици (с които, както разбрахме от една коледна снимка пред камината, г-н Борисов също замърсява въздуха на София). Хайде, всичко това се поразмина, но тогава дойде кризата с водата в Перник, каквато вероятно очаква и много други градове. И като капак се размириса на италианско-африкански боклук. В България еко-темите служат за театър и политически злоупотреби Управляващите в крайна сметка пожертваха министъра на околната среда и водите и решиха да заменят математик със специалист по народни танци и митници от съответното номенкратурно ниво - сякаш за да не остане никакво съмнение, че продължаваме да живеем в социализма. Ако смятат това министерство за трета глуха, където може да се прати верен кадър, който нищо не разбира - чакат ги още политически аварии. Вероятно нямаше да се стигне чак до арест, ако ВМРО не бяха се заинатили глупаво, а просто бързичко бяха изпратили г-н Димов в заслужен отдих. Е, наложи се работата да стане по трудния начин, както казват в американските филми. А това пък се оказа добър повод за новия главен прокурор да се изяви като български Кьовеши и пътьом да запуши устата на онези, които протестираха срещу него. Защото Гешев започна именно с Димов, срещу когото същите протестиращи многократно излизаха на барикадата. Г-н Борисов навярно си е направил сметката, че зелени в източна и южна Европа не се въдят. На пръв поглед така излиза: вместо да дойдат в София и да изпочупят града с прочутите си винкели, перничани кротко проклинат съдбата, докато медийните мислители повтарят, че търсенето на виновници нямало да им донесе вода. Що се отнася до партията на зелените, тя май потъна в коалицията „Демократична България\" и едва ли самостоятелно може да разчита на повече от процент електорална подкрепа. Струва ми се още, че в тази коалиция има и напрежения между зелените и новите традиционалисти, които решиха да обновят идеологическите си одежди, като поведат борба срещу зеления социализъм, еко-фашизма или както там го наричат тръмпианците по света. Колкото до опозиционната БСП, която се кани да внася вот на недоверие по темата: ами нека си припомним, че тя е традиционно скептична към зелените идеи. Тоест, каква легитимност има тъкмо БСП да се пени по еко-теми, след като десетилетия свързваме тази партия с Белене, Ковачки, големи шлемове и т. н.? Още по-важна е историята: Русенският комитет, създаден през 1988 срещу обгазяването на града, после Екогласност - това бяха първите антикомунистически организации. И въпреки инжинеринговите усилията за създаване на партийни двойници, социалистите така и не успяха да придърпат еко-вота към себе си. А помним още Чернобил, пресъхналото Азовско море, екологическия крах на комунизма... Отвратителната жлъч срещу Грета  –  лакмус за мисленето в България В така нареченото дясно пространство еколозите също нямат никакви шансове. Зелените идеи са обект на брутални подигравки от новата алтернативна десница, която обединява бизнес-ориентирани десни, антиевропейски популисти и кафяви медии-бухалки. Отвратителната (макар и доста глуповата) жлъч, която се изля върху Грета Тунберг, онагледява начина, по който тук се разсъждава за бъдещето на планетата. На този фон не само България, но и целият регион се отдалечава непоправимо от богатия европейски Северозапад, където зелените започват трайно да изместват старата социалдемокрация. В Германия те вече са втора политическа сила, а както виждаме от „Зелената сделка\", предложена от Урсула фон дер Лайен, зелените вече насочват и политиката на Еврокомисията. Многозначителен е фактът, че източноевропейците се оказват един от сериозните проблеми пред тази „Зелена сделка\". В целия регион еко-идеите не са особено на мода, включително и поради липсата на развита индустрия и на толкова много гъсто населени градове. Напротив, в България например все още битува носталгията по комунистическата индустриализация, когато дори на десетолевката гордо пушеше комин. Чувстваме се несправедливо бедни и лесно ни убеждават, че екологията е лукс, а „Зелената сделка“ - някакъв трик на големите, които пак искат да  ни прецакат. За тукашните хора е трудно да повярват, че качеството на живота (климатът, спокойствието, храната) са най-конвертируемите ни предимства. Още по-трудно ще повярват пък в новите ценностни нагласи на зелените, които проповядват качество, вместо количество, творчество, вместо консумация, човешки смисъл, вместо проценти на растеж.Еко-вълната на Запад се надигна и в резултат от фрагментирането на обществата. В повечето по-развити страни вече трудно може да се говори за работническа класа, която социалистически партии да защитават.  В заводите са останали малко хора, които при това гласуват по-скоро надясно. Все повече се разбягват и очакванията към пенсиите (виж Франция), към образованието, към здравеопазването. В последна сметка единственото, което безспорно може да обедини атомизираните общества, това е природата, защото тя сякаш ни се полага по право като човешки същества. А индивидуализмът, възприет от западните зелени, има и друго измерение: човешките права, толерирането на различията, все либерални теми, чужди на социалистически партии като българската или румънската. Природата не се явява в главата на селянина Не ми е приятно да си го призная, но си давам сметка, че скоро зелените идеи няма да завладеят масите в България. Те са израз на един нов младежки идеализъм в егоистичния ни свят, а ние тук обичаме да пребиваваме в сладката си депресия. За далечното бъдеще нямаме склонност да мислим, още по-малко сме склонни да направим нещо за мъглявата кауза на човечеството или на децата, отвъд нашите собствени и биологически. Граждани сме общо-взето от 2-3 поколения, а природата не се явява в главата на селянина, защото той просто си живее в нея. Мисъл за природата се появява тогава, когато сме на път да я загубим, а у нас буренак още колкото искаш. Да не забравяме и новата дигитална пропаганда, която ще насъсква гражданите срещу „зеления октопод… Борисов да не подценява еко-възмущението Нека накрая пак да си припомним края на комунизма. Дали гражданите бяха чак толкова загрижени за хидропроектите Рила и Места? Ако да, защо така бързо забравиха екологията в хода на битката за промяна на системата? Или всъщност зад екологията се криеше друго недоволство? Г-н Борисов трябва да внимава за уроците на историята. Зад възмущението по еко-теми днес се нагнетява един много по-мощен гняв на гражданите - от това, че новата партийна номенклатура в продължение на десетилетия приватизира обществените ресурси, че монополизира шансовете за правене на бизнес, за добро образование, здравеопазване, за достоен живот. Битката за природата може да се окаже само началото.  ", "date": "2020.01.16", "title": "Защо българите нехаем за природата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405280-%D1%81%D0%BE%D1%84%D0%B8%D1%8F-%D0%B3%D1%83%D0%B1%D0%B8-11-%D0%BC%D0%B5%D1%81%D1%82%D0%B0-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%B7%D0%B0-%D1%80%D1%8A%D1%81%D1%82-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B6%D0%B8%D0%BB%D0%B8%D1%89%D0%B0%D1%82%D0%B0", "text": "София заема 30-о място сред 150 града в света по ръст на цените на жилищата през третото тримесечие на миналата година, сочи индексът Residential Cities Index на консултантската компания Knight Frank. Той отчита, че в годината до септември цените на жилищните имоти в българската столица са нараснали с 5,9%. София губи позиции в сравнение с второто тримесечие на миналата година, когато заемаше 19-о място в същия индекс с повишаване на цените на жилищата от 9,6%. В края на миналата година   по ръст на цените на жилищата през третото тримесечие. Будапеща си възвръща титлата на града с най-бърз ръст на цените на жилищата в света през третото тримесечие на миналата година, сочи индексът на Knight Frank. Цените на жилищните имоти в унгарската столица са се ускорили с 24,1% в годината до септември 2019 г., стимулирани от ниските лихви по ипотечните кредити, силната заетост и икономическия растеж. След Будапеща в топ десет се нареждат китайските градове Сиан и Ухан със скок на цените от съответно 15,9% и 14,9% на годишна основа, Загреб (+14,5%), Санкт Петербург (+14,2%), Варшава (+13,1%), Атина (11,8%), Люксембург (+11,4%), Лион (+11,2%) и Братислава (+10,2%). Двуцифрен ръст на цените е регистриран и в Москва (+10%). Преди София са Мексико Сити, Монреал и Финикс, а след българската столица се нареждат Халифакс и Измир. Йерусалим е бил най-слабият жилищен пазар в света през третото тримесечие на миналата година със спад на цените от 13,6% на годишна основа. В десетката попадат още Абу Даби, Абърдийн, Любляна, Дубай, Ванкувър, Дарвин, Сидни, Пърт и Палермо. Общо 33 града отчитат спад на цените на жилищата през третото тримесечие, включително Лондон и Истанбул с понижение на годишна основа от съответно 0,4% и 1,1%. Най-горещият  жилищен пазар в САЩ – Сан Франциско, също регистрира известно охлаждане между юли и септември със съответно 0,7%. Цялостното представяне на индекса е умерено, отбелязва Knight Frank. Общото му повишение през третото тримесечие е 3,2%, което е най-слабият годишен ръст от второто тримесечие на 2015 г. Въпреки това над 78% от включените 150 града в индекса са регистрирали или нулев ръст или покачване на цените през разглеждания 12-месечен период. Цените растат в повече градове, но с по-бавен темп, обобщава консултантската компания. Анализ на най-добре представящите се градове през последните три години подкрепя тази тенденция. Преди три години годишен ръст от над 40% не е бил нещо необичайно, докато миналата година водещите градове са били по-близо до прага от 20%, отбелязва Knight Frank. Най-голям напредък през третото тримесечие постигат Варшава и Атина, които вече са в топ десет на класацията, а други градове от Централна и Източна Европа също се представят силно, включително Загреб, Братислава и Талин. Два руски града в индекса – Санкт Петербург и Москва, също се изкачват в класацията през 2019 г. на фона на ускоряването на икономиката и възстановяването на нагласите на потребителите. През третото тримесечие страната с най-голяма пропаст между градовете й с най-силно и най-слабо представяне е Канада, където около 14,2 процентни пункта разделят Отава (7,1%) от Ванкувър (-7,1%). Различните икономически и имотни регулации са оказали своето влияние за това.  ", "date": "2020.01.16", "title": "София губи 11 места в световна класация за ръст на цените на жилищата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405281-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81%D1%8A%D1%81-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B8-%D0%BE%D0%B1%D0%B5%D1%89%D0%B0%D0%BD%D0%B8%D1%8F-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B8", "text": "Пореден скандал в здравеопазването разбуни духовете в последните няколко дни. Управителят на здравната каса д-р Дечо Дечев направи разкрития за източване на обществения фонд и заговори за лобизъм за частните болници. Обвиненията Миналата събота в обзорното политическо предаване на Дарик радио \"Седмицата\" д-р Дечев говори за проблемите в системата на здравеопазването и функционирането на здравноосигурителна институция. В интервюто си той каза, че НЗОК заплаща едно лекарство за частна болница на седем пъти по-висока цена, отколкото същото лекарство се плаща за държавно и общинско лечебно заведение. Парадокс, който според него е резултат от лобистки законови текстове на здравните власти. След изказването му от парламентарната група на „БСП за България\" обявиха, че ще внесат сигнал до прокуратурата, като според тях по случая трябва да се направи проверка в Министерството на здравеопазването. Социалистите проведоха и консултации с парламентарната група на ДПС, след които внесоха в деловодството на парламента искане шефът на Касата да бъде изслушан в Комисията по здравеопазване. Така и се случи. Шефката на здравната комисия в парламента и на ПГ на ГЕРБ д-р Даниела Дариткова свика спешна среща в Народното събрание между здравния министър Кирил Ананиев и управителя на НЗОК. Д-р Дечев трябваше да даде разяснения за сигнала със скандалните разлики в цената на едно и също лекарство. Той уточни, че става дума за лекарство с нетърговско име - пеметрексед, което е за лечение за онкологични заболявания. То е закупено от различни болници на цена от 129 до 1063 лв. „Говорим за едно и също лекарство и за едни и същи производители\", уточни Дечев. Регистрираните производители са четирима, а в България е внесено от един. Сигналът е подаден от производител, който в края на годината забелязал разлика между сумите, които НЗОК е заплатила, и това, което той е получил. След проверка се оказало, че производителят наистина е подавал една и съща цена на търговците на едро, но Касата е плащала в някои случаи седем пъти по-висока сума. Тоест, той е получил много по-малък приход, отколкото този, който Касата е заплатила, при еднакъв брой опаковки. „Според мен тогава, когато лекарственото средство е минало през обществена процедура, неговата цена е значително по-ниска, отколкото когато е закупувано без такава процедура, както е в частните болници\", допълва обвиненията си Дечев. По негови думи нарушението не идва от връзка между производител и доставчик, а от връзка между болница и търговец на едро. Информацията на каква цена доставчикът купува от производителя не е известна на НЗОК, тъй като финансовите отношения са между болницата и здравноосигурителната институция. Обещанията Здравният министър Кирил Ананиев подчерта, че подобен сигнал досега не е подаван. След срещата с Дечев той обяви, че ще направи предложения за корекция в закона - частните болници да бъдат задължени да правят обществени поръчки за купуването на лекарства, каквото задължение имат държавните и общинските лечебни заведения. И посочи, че текстът на евродирективата, позволил на частните болници да не провеждат обществени поръчки, не можел да се тълкува еднозначно. Промяната в закона, позволяваща на частните болници да не провеждат обществени поръчки, е била наложена заради решение на Европейската комисия от 2014 г. \"Тогава, когато текстът е вкаран през 2016 г., депутатите са приели тълкуванието, че не се отнася за частните болници. Сега тече процедура от ЕК, която ни поставя два въпроса - единият от тях е да въведем Закона за обществените поръчки да се прилага и за частните лечебни заведения\", обясни Ананиев. Той обяви и че ще поиска проверка на лечебните заведения и търговците на едро за цените, по които се търгуват онкохематологичните лекарства. Ананиев обеща и че ще бъде изпратено писмо до НАП с копие до министъра на финансите да се направи проверка на лечебните заведения и на търговците на едро за цените, на които се търгуват онкологичните и онкохематологичните лекарства. И че ще бъде изискано от Изпълнителната агенция по лекарствата и Националния съвет по цени и реимбурсиране на лекарствата да направят проверка при доставка на този вид лекарства и ще ги сравнят с пределните цени по лекарствения списък. Освен това са внесени няколко закона в Народното събрание, където се третират въпроси, свързани с лекарствата, по които ще се проведе сериозен дебат и след приемането им ще променят наредбата за цените на лекарствата. В Народотно събрание председателят на здравната комисия Даниела Дариткова \"скастри\" и двете страни - Здравното министерство и Здравната каса, че диалог трябва да има, но не през медиите. \"Гарантирам, че в текстовете на законите няма разлика между ангажиментите на държавните и частните болници за цените на лекарствата, както и по отношение на договорите, които сключват\", подчерта тя. Разговорите по темата между засегнатите страни продължават. Какво казват частните болници Междувременно от Националното сдружение на частните болници (НСЧБ) реагираха със специална декларация, обвинявайки Дечев в уронване на престижа на частните болници. Те са категорични, че всички лечебни заведения в страната са подложени на еднакви пазарни условия. Сдружението напомня как се регулират цените, на които НЗОК заплаща лекарствените продукти. И подчертава, че ако има случай, в който едно лекарство е платено на цена, седем пъти по-ниска от регистрираната в Позитивния лекарствен списък, това би означавало, че НЗОК е нарушила нормативната уредба (касата не би следвало да прави разлика между лечебните заведения, произтичаща от собствеността им). И че ако болница е нарушила нормативната уредба, Дечев има законови права да я санкционира. НСЧБ освен това са против хвърлянето на обвинение към всички частни болници, защото много от тях не изпълняват дейности, свързани с лекарствено лечение на злокачествени заболявания. Скандалът между Ананиев и Дечев напомня на друг - от началото на 2018 г., когато беше сменен тогавашният шеф на касата. Проф. Камен Плочев си тръгна след седем месеца управление след като разкри задължения на НЗОК към чужди здравноосигурителни фондове и поиска да се актуализира бюджетът на фонда. Министърът на здравеопазването Кирил Ананиев го обвини, че е поискал тази актуализация през главата на надзорния съвет на касата и поиска оставката му. Управителят на Здравната каса поначало е на подчинение на парламента, тъй като това е органът, който го избира начело на обществения фонд. В крайна сметка, проф. Плочев си тръгна след дълъг болничен с оставка по каналния ред. Дечев пое поста през юли, а мандатът му изтича през март. Самият той вече обяви, че след това няма да се кандидатира за нов.", "date": "2020.01.16", "title": "Скандалът със Здравната каса: Обвинения и обещания за частните болници"}
{"url": "http://www.classa.bg/%D1%81%D0%B2%D1%8F%D1%82/item/405283-%D0%B1%D1%8A%D1%80%D0%B3%D1%8A%D1%80-%D0%BA%D0%B8%D0%BD%D0%B3-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B5%D0%BD%D1%80%D0%B8-%D0%B8-%D0%BC%D0%B5%D0%B3%D0%B0%D0%BD,-%E2%80%9E%D0%B1%D0%B5%D0%B7-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%BA%D0%BE%D1%80%D0%BE%D0%BD%D0%B0%D1%82%D0%B0%E2%80%9C", "text": "Веригата за бързо хранене Burger King реши да се пошегува онлайн с херцозите на Съсекс, Хенри от Англия и съпругата му Меган Маркъл. Веригата им представи предложение за работа, няколко дни след съобщението на двойката, че се оттеглят от кралските си задължения и ще станат финансово независими от Британския кралски дом. В понеделник чрез акаунта в Twitter на клоновете на веригата в САЩ беше публикуван туит, в който - без да се споменава пряко - се прави препратка към принц Хенри, който няма акаунт в платформата. В съобщението се казва: „Това кралско семейство (т.е. Кралският бъргър) предлага работа на непълно работно време\". От своя страна аржентинският филиал използва възможността да рекламира марката и работните места, които предлага, като в социалните си мрежи публикува снимка, в която представя емблематичната хартиена корона на веригата и предлага на херцозите \"да потърсят първата си работа, без да се отказват от короната.\" На 8 януари Маркъл и принц Хенри обявиха в официалния си акаунт в Instagram, че планират „да направят крачка назад като членове на британското кралско семейство, постепенно да изградят нова роля в институцията и да бъдат финансово независими.\" Те подчертаха, че решението им ще им позволи да отгледат детето си и да се съсредоточат върху създаването на нова благотворителна организация.", "date": "2020.01.16", "title": "Бъргър Кинг предлага работа на принц Хенри и Меган, „без да се отказват от короната“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405282-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B5%D0%B2%D1%80%D0%BE%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B0%D0%BC-%D1%81%D1%82%D1%80%D1%83%D0%BC%D0%B0-%D0%BF%D1%80%D0%B5%D0%B7-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5", "text": "България оттегля апликационната форма, с която кандидатстваше за европейско финансиране за изграждането на автомагистрала \"Струма\" през Кресненското дефиле. Страната обаче не се отказва от проекта и продължава да го разглежда като \"приоритетен\", съобщиха от Агенция \"Пътна инфраструтура\". \"Решението не го стопира, а ще ускори екипната работа на всички институции, ангажирани с разширението на единствения \"тесен участък\" по направлението до границата с Гърция\", пише в съобщението на агенцията. Днес, 15 януари, българската страна е информирала Европейската комисия за решението си да оттегли Формуляра за кандидатстване за финансиране на лот 3.2 от Кохезионния фонд на ЕС.     \"Институциите продължават работа по подготовката на апликационната форма с оглед на приоритетите в сферата на екологията на новата Европейска комисия, която вече представи своя Европейски зелен пакт\", посочват от АПИ. Допълват, че решението да не се търси европейско финансиране е било взето след \"задълбочен анализ, множество експертни разговори и специално допитване до обществено мнение\", което \"категорично\" определило, че \"Струма\" трябва да бъде довършена през Кресненското дефиле с оглед на пътната безопасност. Строежът на автомагистралата в този район стана повод за протести на природозащитници, които настояваха трасето на \"Струма\" да бъде изнесено извън дефилето, за да не се нарушава биоразнообразието. Според писмо на Европейската комисия от края на миналата година стана ясно, че са нарушени и европейски екологични директиви, както и че има разминавания в броя на одобрените съоръжения. В съобщението на АПИ се посочва, че избраният Източен вариант Г 10,50 отговаря в най-голяма степен на \"техническите, социално-икономическите и екологични изисквания\", но въпреки това - за максимална прецизност относно въздействието на строежа върху видовете и местообитанията, обект на опазване в дефилето - държавата ще пристъпи към \"определянето на специфични консервационни цели и мерки\". Предстоят различни мерки по съществуващия път Е-79 - като модифициране на водостоци, монтиране на мрежи край пътя и др. Ще се прецени и дали може да се изгради видео система за наблюдение и система за пренасочване на трафика.", "date": "2020.01.16", "title": "България се отказва от европарите за АМ \"Струма\" през Кресненското дефиле"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405270-%D0%B4%D1%8A%D0%BD%D0%BA%D0%B8%D1%82%D0%B5-%D0%B8%D0%B7%D0%B4%D0%B0%D0%B2%D0%B0%D1%82-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%BD%D0%B0-%D0%B6%D0%B5%D0%BD%D0%B0%D1%82%D0%B0", "text": "Модата се променя непрекъснато, но дамите, които са се нагърбили с куп задължения и отговорности, не винаги имат време да забележат това.    И това е напълно разбираемо! Семейство, деца, работа, домакински задължения... Как да свършиш всичко и същевременно да си в крак с модните тенденции? Ходиш си по улицата и още в гръб можеш да разбереш кой върви пред теб: 20-годишна тийнейджърка или жена, надхвърлила 30-те. И тук изобщо не става въпрос за фигурата, а за дънките, които е избрала.    Много дами на 30 и няколко години, свикнали с дънките с ниска талия, която е била актуална, когато самите те са били на 20, продължават да носят любимите си модели, без да се замислят, че те отдавна са излезли от мода.    Преди 10 години носехме къси вталени якета и дънки с ниска талия. Тогава това беше много актуално, но уви, сега не е така!     Хубавото е, че можете да излезете лесно от ситуацията, без да се отказвате от любимия си модел, който ви е толкова удобен.        Просто скрийте ниската талия под дълга риза. Или пък осъвременете образа си с  помощта на актуална жилетка, обувки и аксесоари.", "date": "2020.01.16", "title": "Дънките издават възрастта на жената"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405271-%D0%BA%D0%B0%D0%BA-%D0%B6%D0%B5%D0%BD%D0%B8%D1%82%D0%B5-%D0%B2-%D1%85%D0%B8%D0%B4%D0%B6%D0%B0%D0%B1-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D1%82-%D0%BF%D1%80%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5", "text": "Как жените в хиджаб преминават границата, без да си покажат лицето? Сигурно и вие сте се питали за това.    Или ако не сте, то сега бихте се зачудили. Американският турист Нийл Даймън е разгадал тази мистерия.  Ислямът забранява на омъжените жени да си показват лицето и тялото. Затова и на публични места правоверните, омъжени мюсюлманки носят паранджа или никаб.  Паранджата скрива напълно лицето и тялото. Открита остава единствено тънка част за очите, но понякога и тя е маскирана с мрежа. Това сигурно е нормално, ако жената не напуска родната Саудитска Арабия или Катар - в тези страни тези традиции са просто железни и никой не би тръгнал да ги оборва. Но какво ще стане, ако, например, шейхът реши да изведе своя харем на почивка в швейцария. Как тогава съпругите му ще преминат през границата със скрити лица? Митническите служители просто няма как да пропуснат пътнички, на които не могат да видят лицата и да ги сравнят със снимките от паспортите.  \"Дълго си задавах този въпрос, докато не видях на митническия контрол на летището в Абу даби специално място за жени в паранджа.  Отговорът се оказа наистина прост. Отделната линия води до специално място, което е скрито от погледите на другите мъже.     Там жената вдига нихаба си, друга правоверна жена - граничен служител сверява лицето с паспорта и удря печат в паспорта. Именно така преминават контролните проверки в ОАЕ\", пише в блога си Нийл Даймън.\" Той добавя, че в Иран, която е също ислямска държава, законите са по-леки. Там не е задължително да се носи паранджа, но главата на жената трябва да е покрита. Някои от своенравните персийки си избират модни шалове и ги слагат така, че да откриват колкото се може по-голяма част от главата - хем законът е спазен, хем изглеждат добре.      Чужденките не са длъжни да носят забрадки в Иран, но останалите не реагират добре на такива прояви и ги гледат странно. Все едно в Европа някой да тръгне без бельо.      \"Точно това ни се случи, когато пътувахме с приятелката ми. Служителят от митническия контрол на летището изкриви физиономия и закри лицето й с пръст. След това тя не сваляше забрадката никъде, само в хотела\", разказва още пътешественикът.", "date": "2020.01.16", "title": "Как жените в хиджаб преминават през границите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405272-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D1%81-%D1%85%D0%BB%D1%8F%D0%B1", "text": "Учители от начално и основно образование решили да покажат на учениците си защо миенето на ръцете им е наистина важно. Те провели експеримент, от който дори мръсотията ще мисли за хигиена.   Преди няколко седмици Джарали Меткалф и колегата му Дина Робъртсън започнали експеримента. Целта им да покажат на учениците колко микроби живеят по ръцете им била изпълнена на сто процента!     Учителите поставили пет различни парчета хляб в отделни найлонови торбички, като всяко от тях било „изцапано” предварително. Първата филия била поставяна върху училищна тетрадка. Втората останала непокътната, третата била пипана от дете с немити ръце.     Четвъртата филия също била пипана от дете, но то било с измити ръце със сапун и топла течаща вода. А петата била докосната от дете, които преди това било използвало дезинфектант. При някои проби мухълът започна да се появява след няколко дни.     Джарали каза, че децата били толкова впечатлени от резултатите от експеримента, че сега доброволно си мият ръцете. Учителите се надяват, че техните ученици така ще боледуват много по-рядко.     \"Не можете дори да си представите колко е разочароващо, когато родителите водят явно болно дете в училище. И тогава всички наоколо занасят микробите в дома си. Навикът да миете редовно ръцете си може да промени това.\",  казва Джарали", "date": "2020.01.16", "title": "Експеримент с хляб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405273-%D0%B1%D0%B8%D0%BB%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D1%81%D0%BA%D0%B0-%D0%B8-%D0%BC%D1%8A%D0%B6%D1%8A%D1%82-%D0%B9-%D1%81%D0%B5", "text": "Студеният януари явно предизвиква повечето ни светски двойки да се глезят – ако не на някое екзотично кътче, то поне в луксозен роден спа хотел. Пореден пример за това, при това доста горещ, са Биляна Йотовска и мъжът й Митко Димитров.   На пикантния кадър, който изкусителната моделка качи в социалните мрежи ясно се вижда колко е горещо във водата между нея и любимият й мъж.     „Обичам моментите ни прекарани заедно, когато създаваме незабравими спомени. Не подценявайте тези мигове, а се стремете към повече от тях, защото времето лети...”, написа Биляна, която преди две седмици отпразнува 36-ия си рожден ден.       За празника тя бе затрупана от изненади, а една от най-специалните й поднесе мъжът й Митко Димитров – огромно сърце от живи рози", "date": "2020.01.16", "title": "Биляна Йотовска и мъжът й се..."}
