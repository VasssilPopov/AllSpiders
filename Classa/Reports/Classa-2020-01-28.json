{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405866-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B4%D0%B0%D1%80%D0%B8%D1%82%D0%B5%D0%BB%D1%81%D0%BA%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BF%D0%BE%D0%B4-%D0%BD%D0%B0%D1%81%D0%BB%D0%BE%D0%B2-%E2%80%9E%D0%B4%D0%B0%D1%80%D0%B8-%D0%BA%D0%BD%D0%B8%D0%B8%D0%B3%D0%B0-%E2%80%93-%D0%BF%D0%BE%D0%B4%D0%B0%D1%80%D0%B8-%D0%B7%D0%BD%D0%B0%D0%BD%D0%B8%D0%B5%E2%80%9C", "text": "ри изключителен интерес стартира националната кампания за насърчаване на четенето „Дари книга- подари знание“. Инициативата е организирана от фондация „Шанс за децата и природата на България“ и Център за млади тлаанти в подкрепа на литературен клуб–читалня „Малкият принц“. Гости на събитието бяха както частни лица, така и представители на фирми, които подкрепиха началото на кампанията. Първите дарители се насладиха на приказката \"Кокошката с пломбирания зъб\" с автор Петя Иванова на 7г., редовен посетител на читалнята, а малките творци от проекта \"Моите първи истории\" към центъра за талантливи деца в града представиха своите авторски приказки на тема Коледа.      На старта си кампанията получи най-голяма подкрепа от една от най-бързо развиващите се технoлогични компании в Централна Европа - „ BULPROS“. Техни представители приеха сертификата за щедрото си финансово дарение и споделиха с гостите кои са любими им детски книжки и за финал ги подариха на читалня „Малкият принц“ в град Бургас.  „     До момента инициативата са подкрепили деца, родители и приятели на организаторите, като всеки е дарил любими детски книжки в полза на читалнята, защото „книгата не е просто хартиено тяло. Тя е магия, която можеш да държиш в ръцете си. Какво по-ценно и хубаво от това да можеш да прелистваш страниците, да развихряш въображението си, наслаждавайки се на илюстрациите, да вдишваш аромата на хартия и мастило“, допълни Лилиана Славова. С фондацията са се свързали и са изпратили своите книги много млади български автори на детска литература, сред които е писателката Радостина Николова и издателство „Мармот“ с любимата на децата поредица \"Приключенията на мотовете\". С над 120 заглавия вече се е увеличила книжната съкровищница за най-малките читатели, а кампанията продължава до края на месец февруари с цел да насърчи и популяризира четенето сред деца и юноши и да накара хората да обърнат внимание и да станат по-активни, защото „ свят на модерни технологии и забързана рутина често нямаме време да се отдадем на четене“, сподели за финал Лилиана Славова.  Всеки, който има възможност и желае, може да изпрати или занесе книги в центъра за млади таланти на     ", "date": "2020.01.28", "title": "Стартира национална дарителска кампания под наслов „Дари книига – подари знание“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405861-%D0%B5%D0%B2%D1%82%D0%B8%D0%BD%D0%B8-%D0%BC%D1%8A%D0%B6%D0%B5-%D0%BF%D0%BE%D0%B4%D0%B1%D0%B8%D1%85%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8%D1%82%D0%B5-%D0%B2-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4", "text": "70 евро за приятни минути в компанията на проститутка на българската граница. Официално, разбира се, бардакът се води хотел. Оказва се обаче, че дори казината по границата вече предлагат повече от обичайното, съобщава Нова телевизия. Оказа се, също така, че мъжете са подбили бизнеса на момичетата от Студентски град. Да си поръчаш проститутка в Сандански не е лесна работа. Повечето от жриците са заминали за София, а останалите обслужват само чужденци. „Преди 10 години Сандански се водеше градът на проституцията. Много гърци имаше. По 30 рейса идваха. Сега всичко затихна. Нали им намалиха и парите...\", разказва хотелиер. Ролята на сводници играят таксиметровите шофьори, уверяват местните хотелиери. Логично, за чужденците тарифите са високи. В Свиленград - на 430 км на изток от Сандански, нощният живот е съвсем друг. През последните години градът си спечели прозвището „Лас Вегас на Балканите\" основно заради многобройните казина. Покрай тях процъфтява и хотелиерският бизнес. Тази нова симбиоза между комара и платения секс е довело до фалити на старите бардаци. Местните нощни птици препоръчват на екипа ни проститутка от неугледен хотел. Казват, че в казината трябва да си ВИП клиент, за да може да получиш жена за цяла нощ срещу 1000 евро. Ето защо влизаме под прикритие в един от хотелите, недалеч от центъра на града. Посетителите получават упътвания още на входа от жена, известна като Маман. Издава команди от кревата си, гледайки телевизия. Барманът предлага пиене и казва да имаме търпение, тъй като момичетата работят.      След около 20 минути и няколко огледа от мъже по анцузи при нас идва Джесика. Или поне с това име се представя. Тя е комуникативна. Твърди, че не прави секс преди разговор с клиента. Не се оплаква от липса на работа, но деликатно злепоставя конкуренцията, и по-специално – жриците от София. Разказва и за интересни срещи с клиенти. Споделя още, че баща й бил сводник, имал завидно състояние, давал й пари, но не я пускал да излиза никъде. След тежкия разговор Джесика обявява и тарифата си – 70 евро за един час. Втората среща е с Мая. Работи под това има, въпреки че е родена мъж. Поръчваш си я по интернет. Трудно й е да отговори на изискванията на по-интелигентните клиенти, но се старае. „Дали ще си с жена или с травестит, разликата е много малка. Ние можем да задоволим мъжа по друг начин\", категорична е Мая. От 10 години е в професията. Стартът й е бил на площад „Македония\". На улицата била унижавана от полицаи. В София платеният секс не свършва с травестити. Поставени лица си поръчват и жиголо през сайт. Уговарят се да му платят 50 лева само за компания. На адрес в центъра на града се явява 23-годишният Крис, който живее и учи в Студентски град. Казва, че предоставя сексуални услуги отвреме навреме и подбира клиентите си. Не харесва възрастни мъже, въпреки че те най-много го търсели. След разговор е готов да се съблече срещу още 20 лева след първоначалните 50. На тръгване учтиво предлага нова среща още същата вечер. Засега проституцията е личен избор. За някои - въпрос на оцеляване с бързи пари, за други - просто удоволствие. Според българското законодателство обаче сводничеството, трафикът на хора с цел проституция и предоставянето на помещения за секс са престъпления!", "date": "2020.01.28", "title": "Евтини мъже подбиха бизнеса на проститутките в Студентски град"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405862-5-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B0-%D0%B7%D0%B0-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD", "text": "Не минава и ден, в който херцогинята на Кеймбридж Кейт Мидълтън да не събере овациите на публиката.    Тя винаги успява да предизвика възхищение или с тоалета си за поредното благотворително събитие, или с готовността си да влезе в ролята на състрадателна сестра за по-малкия брат на съпруга си. Или пък заради умилителните снимки с очарователните си дечица. Милиони хора от цял свят са вторачили поглед в съпругата на принц Уилям и следят много внимателно какво се случва с любимката им. В биографията на Катрин Кеймбриджска обаче има доста любопитни детайли, които убягват дори и най-големите й почитатели.      Преди да се запише в университета \"Сейнт Андрюс\" - едно от най-старите и престижни учебни заведения във Великобритания, и да срещне скромното момче, представящо се с псевдонима Уил Уелс, цяла година е живяла във Флоренция.     В Италия тя е изучава ренесансово изкуство, след което заминава на благотворително пътешествие до Чили. Нещо повече - в спалнята й имало плакат на този красив мъж. \"Седяхме и разговаряхме за всички момчета в училището, които харесвахме. Но Катрин винаги казваше, че не харесва нито един от тях - изглеждали й някак груби.     А след това се пошегува: \"Никой от тях не прилича на принц Уилям\", разказва приятел на херцогинята в книгата на Андрю Мортън \"Уилям и Катрин: Тяхната история\". ще ви разкрием пет любопитни факта за херцогинята, за които дори не сте и подозирали. Кейт би могла да стане известен историк. Подобно на повечето британски тийнейджъри от 90-те, Кейт е била луда по младежи, който често красял кориците на списанията от онова време и бил определян като най-желания ерген на Острова - по-големият син на принцеса Даяна.      Макар да казва, че не проявява интерес към другите момчета, Кейт е имала кратка връзка с Вилем Маркс, а след това и със студента по право Рупърт Финч. Докато един ден, на парти в дома на общи приятели, най-накрая не се запознава с мъжа на живота си Уилям. Преди да стане член на кралското семейство и да превърне благотворителността в свое основно занимание, Кейт работи в лондонския магазин Jigsaw.     Тя дори сервира кафе на шефа си, но година по-късно се отказа от тази работа.Най-любимият аромат на херцогинята е Orange Blossom на Jo Malone. Точно по този начин са миришели свещите в Уестминстърското абатство на сватбата й с Уилям.Между другото, в този ден имаше още един \"ароматен\" епизод - булката върви към олтара с букет, в който има турски карамфили. Изборът й изобщо не е случаен.  На английски това цвете се нарича изключително трогателно - Sweet William (Сладък Уилям). Великобритания се гордее, че Кейт е професионален фотограф. Лично тя направи първите официални снимки на принцеса Шарлот (тези, на които малката лежи в скута на брат си принц Джордж) в кралското имение в Норфолк.Нейно дело са и фотосите на принц Джоржд от първия му учебен ден в Westacre Montessori, както и тези на Шарлот преди първото й посещение в детската градина Willcocks Nursery School.Казват, че докато Кейт е работела в компанията на родителите си Party Pieces (бъдещата херцогиня е снимала и е измислила целия дизайн на каталозите на компанията), тя е мечтаела да изкара майсторски клас при Марио Тестино.", "date": "2020.01.28", "title": "5 любопитни факта за Кейт Мидълтън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405863-%D0%B3%D0%B0%D0%B2%D1%80%D0%B0%D1%82%D0%B0-%D1%81-%D1%83%D1%87%D0%B5%D0%BD%D0%B8%D0%BA-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F", "text": "Пореден случай на агресия в училище в Пловдив. Инцидентът е станал по време на междучасие в Гимназията по архитектура, строителство и геодезия, предава БНТ. При него е пострадал ученик и е заснет с телефон и качен в социална мрежа. На видеото се вижда как двама ученици предизвикват свой съученик да скочи високо и точно, когато момчето е във въздуха, единият от тях удря двата му крака и момчето пада по гръб и чупи ръката си.  \r\n   \r\n    \"Моят син ми се обади в петък в 11 часа и каза: \"Мамо, ела бързо в училището. Стана инцидент с мен\". И не ми обясни повече. Аз дойдох възможно най-бързо и като дойдох, г-жа Спасова и класната бяха много загрижени и ми обясниха какво е станало. Брутална агресия в пловдивско школо взриви мрежата Изпратиха ме към хирургията, за да му направят рентген. Оттам нататък се разбра, че ръката му е счупена, че трябва операция да му се поставят импланти\", каза Надежда Паскалева, майка на пострадалото момче. Той е знаел, че го карат да скача и е искал да покаже, че може да скочи високо, но не е знаел, че го снимат и че ще му ритнат краката, каза майката. \r\n            В първия момент неговите съученици са започнали да се смеят, но след това са видели, че е нещо по-сериозно, че ръката му е в неестествена позиция и са се уплашили, добави тя. Вчера полиция е разпитвала другите две момчета от клипа. \"Двете момчета споделили, че са видели подобен клип в социалните мрежи и са решили, че могат да го приложат на практика в училище. Не са си дали сметка, че това е безумна шега и може да доведе до този инцидент\", каза Марияна Спасова, директор на Гимназията по архитектура, строителство и геодезия в Пловдив. Провинение има, значи трябва да има и санкции, категорична беше директорката. Тя каза още, че се е провело заседание на координационния съвет в училището. Процедурата по закона изисква време, в което от ръководството на учебното заведение да уведомят \"Закрила на детето\". Проверка по случая има, а документите ще бъдат внесени в прокуратурата. \r\n", "date": "2020.01.28", "title": "Гаврата с ученик в пловдивска гимназия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405864-%D1%85%D0%B0%D0%B9%D0%B4%D0%B8-%D0%BA%D0%BB%D1%83%D0%BC-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0", "text": "Немският супермодел Хайди Клум никога не се е притеснявала да изглежда ефектно, но в същото време и закачливо.    Дали красивият ексангел на Victoria's Secret ще стъпи на подиума в луксозен тоалет с голямо деколте или ще  облече полупрозрачна рокля за фотосесия на плажа, или ще избере страховита униформа за Хелоуин, тя винаги е секси.   Определено на Хайди не й се налага се да се тревожи за визията и стила си, защото има такава фигура, на която абсолютно всичко просто стои страхотно, а и отсъствието на дрехи също приковава погледите към нея.          Наскоро Клум публикува любопитна снимка в Инстаграм профила си, с което предизвика много бурни и полюсни реакции у последователите си.   На кадъра моделката се подготвя за излизане пред камерите. На фотоса Хайди е забравила да сложи панталон или пола и стои в наистина доста странно облекло - стилен розов пуловер с ресни, който покрива най-милото й.     В същото време звездата видимо се чувства много комфортно и е усмивка до уши. Тя позира седнала на висок стол, а на краката й се виждат дълги ботуши.  Все пак според масата от последователите й в социалните мрежи, ще е добре Хайди да е сложила и нещо надолу, защото този пуловер едва ли ще прикрие най-милото й, когато се изправи.", "date": "2020.01.28", "title": "Хайди Клум провокира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405865-%D1%82%D0%B0%D0%BA%D0%B0-%D1%81%D0%B5-%D0%B1%D0%BE%D1%80%D0%B8-%D1%81%D1%82%D1%80%D0%B5%D1%81", "text": "Бившият хърватски хандбален вратар Мирко Алилович предизвика завист у колегите и феновете си. Половинката на стража Ива пусна интересен линк към новина, че сграбчването на женски гърди от мъжете намалява напрежението с 60% и допълни - Затова моят Мирко никога не е стресиран! БЛИЦ припомня, че вратарят и Инстраграм моделът са заедно от 10 години и имат три деца, като връзката им на няколко пъти се е разпадала, но въпреки всички успява да оцелее..  ", "date": "2020.01.28", "title": "Така се бори стрес!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405857-%D1%82%D0%BE%D0%B4%D0%BE%D1%80-%D0%B1%D0%BE%D1%8F%D0%B4%D0%B6%D0%B8%D0%B5%D0%B2-%D0%B7%D0%B0%D1%89%D0%BE-%D0%BD%D1%8F%D0%BA%D0%BE%D0%B8-%D0%B7%D0%B0%D0%B5%D0%BC%D0%B0%D1%82-%D0%BF%D0%BE%D0%B7%D0%B0%D1%82%D0%B0-%D0%BD%D0%B0-%E2%80%9E%D0%BE%D1%89%D0%B8%D0%BF%D0%B0%D0%BD%D0%B0-%D0%BC%D0%BE%D0%BC%D0%B0%E2%80%9C,-%D0%B0-%D0%B4%D1%80%D1%83%D0%B3%D0%B8-%D0%BD%D0%B0-%E2%80%9E%D0%BD%D0%B8-%D0%BB%D1%83%D0%BA-%D1%8F%D0%BB,-%D0%BD%D0%B8-%D0%BB%D1%83%D0%BA-%D0%BC%D0%B8%D1%80%D0%B8%D1%81%D0%B0%D0%BB%E2%80%9C", "text": "  Като наследство от Студената война остана мантрата, че разузнаването работи „ПРОТИВ“. Против „главния враг“, против идеологическия противник, против, против, против…  Но с падането на Берлинската стена една от противостоящите си идеологии остана в миналото. Поне за сега…   И изведнъж се оказа, че разузнаванията, и на Изток и на Запад, винаги са работили „ЗА“. За защита на националния интерес!   Но от веки веков е известно, че националните интереси на различните държави обикновено не само не съвпадат, а и рязко се разминават. И затова през последните години сме свидетели на нещо старо, но в мащабно по-големи пропорции. Както мръсния въздух над София през последните години. Става дума за така нареченото „приятелско разузнаване“ или наред с опитите да се слуша мобилния телефон на президента Путин, редовно да се контролират смартфоните на стратегическите партньори Ангела Меркел и Емануел Макрон! Защото освен „противници“ чувствително нарасна и контингента на „конкурентите“ и на непослушните съюзници. Последните ноти на нашето външно министерство до руското посолство нагледно говорят за това, че в ДАНС си има активно „руско“ направление и то си върши работата. Защото това е основната задача на тази институция – да контролира дейността на чуждите представителства и да реагира ако те настъпят закона. И колегите в ДАНС, и тези над тях да получават поздравления от тези, които им плащат заплатите, т.е. от нас - данъкоплатците, а не от чужди посолства и посланици. Като убеден българофил, русофил и американофил – не на съответните правителства, а на съответните страни и народи, ще си позволя да се обърна към тези три институции – МВнР на Р България, Държавната агенция за национална сигурност – ДАНС и посолството на САЩ в София с един въпрос: Чели ли сте грамата на Държавния департамент от 16 юни 2009 г. с подписа на държавния секретар Хилари Клинтън, с която се изпраща новата National HUMINT Collection Directive (NHCD) – Национална директива за събиране на агентурна информация на президента Барак Обама? Сигурен съм, че я имате, затова въпроса е ЧЕЛИ ЛИ СТЕ Я?  И как на много страници се изреждат конкретните въпроси, по които трябва да се събира разузнавателна информация конкретно за България. При това се прави категоричната уговорка, че HUMINT – Human Intelligence – агентурното разузнаване е задача на целия дипломатически състав. За да не губите време да я търсите по архивите, както и заинтересования читател, може да я видите в оригинал, на английски език, като влезете в интернет на адрес:  http://www.theguardian.com/world/us-embassy-cables-documents/212446?intcmp=239  И ще откриете, че за България приоритетите са да се събира информация за държавните представители, за това дали се спазва върховенството на закона, каква е корупцията сред официалните лица, какви са аспектите на енергийната политика, какво е финансовото положение в страната, каква е националната й сигурност, какъв е изборния механизъм и т.н. и т.н. та цели девет страници. Аз бих приел такава дейност, ако наистина подобна информация се споделя и с българското правителство, за да се води битка с подобни язви, а не за да се вербува агентура действаща «ЗА» американския интерес и «ПРОТИВ» националния ни интерес. Позволете ми сериозно да се съмнявам в първото! И да остана с «надеждата», че в ДАНС ще се появи и активно американско направление, за да контролира ефективно и приятелското посолство, което има ясни указания какво и как да разузнава у нас. И когато българското външно министерство «поиска» дипломатите, които настъпват нашите закони, да си приберат багажа за 48 часа, г-жа или г-н посланика на САЩ не да се извини, а публично да благодари.      ", "date": "2020.01.28", "title": "Тодор Бояджиев: Защо някои заемат позата на „ощипана мома“, а други на „Ни лук ял, ни лук мирисал“?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/405858-%D1%81%D1%8A%D0%B4%D1%8A%D1%82-%D0%BE%D1%82%D0%BC%D0%B5%D0%BD%D0%B8-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B5%D1%86%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%B7%D0%B0-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Решението на cъдия Бopянa Бopoджиeвa oт Aдминиcтpaтивeн cъд – Coфия-гpaд е от 24 януари. Мотивите ѝ са, че е невъзможно Полфрийман да има три принудителни мерки, след като е освободен предсрочно от затвора. Софийският административен съд oтмeни нaлoжeнaтa oт диpeĸция „Mигpaция“ нa MBP зaбpaнa Джoĸ Πoлфpиймaн дa нaпycка Бългapия. Това потвърди адвокатът на австралиеца.  Решението не е окончателно и подлежи на обжалване пред Върховния административен съд.  Забраната му бе наложена oт диpeĸция \"Mигpaция\" нa MBP пpeз 2011 г.  Полфрийман бе освободен от Софийския апелативен съд 6 години и половина преди изтърпяване на пълното наказание за убийството на студента Андрей Монов. Той бе пуснат в средата на октомври 2019 г. от Центъра за настаняване на мигранти в Бусманци срещу задължението да се явява всеки месец в районно управление на МВР в София, докато не отпадне забраната му за напускане на страната.  В края на миналата година той създаде Гражданското сдружение, което се занимава със защита на правата на затворниците в България.  Решението на cъдия Бopянa Бopoджиeвa oт Aдминиcтpaтивeн cъд – Coфия-гpaд е от 24 януари. Мотивите ѝ са, че е невъзможно Полфрийман да има три принудителни мерки, след като е освободен предсрочно от затвора. При това две от тях - за експлусиране и забрана да влиза у нас - взаимно се изключват. Според нея австралиецът няма лични документи, защото чака решение по друго дело. По тази причина няма нужда от забраната за напускане и влизане у нас.  Повече от три месеца няма решение на Върховния касационен съд дали ще отмени предсрочното освобождаване на Полфрийман и ще го върне в затвора, както поиска бившият главен прокурор Сотир Цацаров.   \r\n  ", "date": "2020.01.28", "title": "Съдът отмени забраната на австралиеца Полфрийман за напускане на страната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405859-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BD%D0%B8-%D1%81%D1%82%D0%B8%D0%B3%D0%B0-%D0%B7%D0%B0-409-%D0%BB-%D0%BC%D0%BB%D1%8F%D0%BA%D0%BE,-%D0%BD%D0%B0-%D0%B8%D1%81%D0%BF%D0%B0%D0%BD%D0%B5%D1%86%D0%B0-%D0%B7%D0%B0-1,8-%D1%82", "text": "    С новата по-висока минималната българска работна заплата от 610 лв. можем да си купим 409 литра прясно мляко, показва проверка на „Монитор“. В Испания количеството се вдига до 1810 кг, или близо 2 тона. От задължителното прясно мляко германците могат да си позволят над 2 тона, ако получават минимална заплата. В съседна Гърция пък купуват почти 852 л мляко. 520 пък са литрите в Румъния, които може да си осигурят за месец хората там с минималната си заплата. Количеството в Унгария се качва над 2 пъти до над 1173,5 литра. В страната на революциите и люлка на демокрацията в Европа – Франция, минималната заплата е 1521,22 евро и с нея всеки работещ гражданин на Петата република би могъл да си купи 1278 л прясно мляко. Друг основен млечен продукт е сиренето. Количеството моцарела, което може да бъде закупено за месец в Унгария достига 115,4 кг. У нас с 610 лв. минимална заплата и то без да махаме всички удръжки, при средна цена на истинското сирене от поне десетина кинта за кило, можем да си позволим около 60 кг. В съседна Гърция, сиренето фета струва около 8 евро/кг и с минимална заплата от 758 евро елинът може да си вземе от бакалията над 90 кг от традиционния млечен продукт. В Испания поданиците на краля с най-ниското си месечно възнаграждение от 1050 евро са в състояние да си купят почти 166,5 кг моцарела, или почти 2,8 пъти повече от българския работник за обикновено краве сирене. В Румъния с 2132 леи (446 евро), колкото е минималната заплата в северната ни съседка, се купуват около 90 кг жълто сирене ементал, а от обикновеното - 115,4 кг. Във Франция най-евтината гауда излиза по около 10 евро килото и минималната заплата там стига за 152 кг. Друг основен продукт в менюто на домакинствата е охладеното пилешкото месо.  В южната ни съседка Гърция то върви средно по 2,09 евро килото и с минималната за страната месечна заплата там хората биха могли да си закупят 362 кг. У нас цената е 10,99 лв./кг, или над 2 пъти по-висока от гръцката и за това с нашите 610 левчета можем да си позволим едва 56 кг.  В Испания най-ниско платен работник или служител би си купил 175 кг, а в съседна Румъния пък близо 118,5 кг. В Унгария обаче на маджарина, решил да профука цялата си минималната заплата за пилешко месо, тя ще му стигне за 104 кг. При любимото сладко изкушение на малки и големи - шоколада, също се срещат съществени разлики. У нас шоколад от по-известните марки се продава по около 1,20 кинта за 100 грама, т. е. с увеличеното ни минимално месечно възнаграждение от началото на 2020 г. можем да си позволим към 500 шоколада Във Франция цената за 100 грама е 0,85 евро и срещу 1521 евро могат да се купят 1789 шоколада, или към 180 кг.  За Испания количеството е 840 шоколада. В Унгария с минимална заплата се купуват 390 шоколада.  В съседна Гърция цената за 100 гр. от известния продукт е около 0,80 евро и най-ниското месечно възнаграждение стига за 947 парчета.  В Румъния цените на шоколада са почти като българските, но там минималната заплата е по-висока и затова с нея там могат да се купят около 600 шоколада.  ", "date": "2020.01.28", "title": "Минималната заплата ни стига за 409 л мляко, на испанеца - за 1,8 т"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405860-%D1%89%D0%B5-%D0%B8%D0%B7%D0%B4%D1%8A%D1%80%D0%B6%D0%B8%D0%BC-%D0%BB%D0%B8-%D0%B4%D0%BE-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%80%D0%B5%D0%BA%D0%BB%D0%B0%D0%BC%D0%B5%D0%BD-%D0%B1%D0%BB%D0%BE%D0%BA%E2%80%A6", "text": "Капка по капка, вир по вир методично пресушаваме земята си...   Комин след комин на топлоцентралите поглъщат вонящи импортни контейнери, обгазявайки ни с цялата менделеева таблица под формата на фините прахови частици на европейската постмодерност... Рибата в реките обърна тумбак, оцветена с палитрата на всички багрила от фабриката зад тръстиката... За зла участ на фермерите зимата не посмя дори да затисне смълчаните полета, оставяйки единствено в паметта ни веселите звънчета по белите партини... Децата звънят от майната си по скайпа с окончателното решение, че вече е твърде късно да се прибират насам, а внуците пригласят около тях на всевъзможни езици... Колоните от чужди инвеститори потънаха в мъглата на магистралите... Чу се дори, че щели да ни развързват от Валутния борд, съумявал досега да ни удържа в усмирителната риза на благоприличието спрямо стойността на финикийските знаци... Що ли само за една неделя самата шефка на Международния валутен фонд ни навестява цели два пъти – едва ли ще е само от мъка по Отечеството... Зад всеки ъгъл дебнел руски шпионин с болезнена чувствителност към неконтролируемото изтичане на газ и държавни тайни... За да му е мирна главата, новият баш прокурор първо попита конституционните пазители на законите – има ли право да праща призовка на самия държавен глава по въпросите за националната сигурност... Поблазнен от някакви си около двеста милиона Главният касиер на държавата най-хазартно посегна към токсичния бизнес с търкането на талончетата от \"игрите на късмета\" – единствената останала илюзия за обикновения човечец по нашенско – ако не американската, то поне някоя българска мечта да му се сбъдне... А дали ще му стигне времето на Високопоставения ковчежник да изчегърта талончета за двеста милиона – времето ще покаже... Разярена тълпа изпотроши вратата на министерството което съдържа в името си \"развитие и благоустройство на България\"... Докъде се развива държава в която дребните хорица са така благоустроени, че дори на полицай да посегнат им идва куража – един Господ знае навярно, ако изключим съмнението, че Той вече май не е българин... При цялата тази информационна мътилка Министерството на истината така затегна дисциплината, че все по-често самите телевизионни водещи, когато не са уверени дали са разбрали правилно спуснатите опорни точки за благополучието, търсят спасение в онова – \"Ще продължим след рекламите\"... Но и тук проблем – явно никой основен рекламодател не е измислил още илачето, което да ни вдъхне надеждата, че ще издържим живи и здрави, поне до следващия рекламен блок...    ", "date": "2020.01.28", "title": "Ще издържим ли до следващия рекламен блок…"}
{"url": "http://www.classa.bg/%D1%81%D0%B2%D1%8F%D1%82/item/405847-%D0%B8%D0%B7%D1%82%D1%80%D0%B5%D0%B1%D0%B2%D0%B0%D0%BD%D0%B5-%D0%BD%D0%B0-%D1%85%D0%BE%D1%80%D0%B0-%D0%BF%D0%BE%D0%B4-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F-%D0%BD%D0%B0-%D0%BE%D1%80%D0%B3%D0%B0%D0%BD%D0%B8", "text": "В началото на декември Върховната Рада прие за основа законопроекта „За изменение на някои законодателни актове на Украйна, регулиращи трансплантацията на анатомични материали от човека“. Сега, смятат наблюдателите: „Украинците ще бъдат разглобявани за резервни части систематично и с размах“. Още през пролетта на 2018 и.д. министър на здравеопазването Уляна Супрун (американска гражданка), която стартира унищожителната медицинска реформа и редовно предоставя „оздравящи нацията“ съвети, прокара закон, позволяващ трансплантация на органи. Същността му е, че всеки е длъжен да определи отношението си към трансплантацията: дали е съгласен с разпродажбата на органите на тялото му след неговата смърт. Такова решение се вписва в паспорта или в шофьорската книжка и се въвежда в Единната държавна информационна система за трансплантация. Ако в Украйна няма подходящ получател за анатомичните материали, тези материали могат да бъдат предложени на желаещите в други страни.     Политическият анализатор Кирил Молчанов смята, че при Порошенко законът за трансплантацията се прокарва от депутати, които се стремят да поемат контрола върху износа на органи, обещавайки огромни печалби. Според Валентина Маркевич, ръководител на Фонда „Подпомагане на онкоболни деца“, служителите на Министерството на здравеопазването са оглавили „корупционно-медицинския туризъм”: изпращали са жителите на Украйна за държавна сметка за трансплантация на органи в чужди клиники и са получавали 15% отстъпка от всеки пациент (средно по 150 хиляди евро). Новият закон трябваше да започне действа от 1 януари 2019 г., но поради редица причини той остана на хартия за известно време. Зе-екипът се отърва от Уляна Супрун през август, но не се отказа от намерението си да разпродава човешки органи - новият законопроект бе обявен за спешен и ще бъде приет в ускорен режим. Съпредседателят на фракцията „Опозиционна платформа - за живот“ Вадим Рабинович горчиво иронизира: „В страна, в която хората нямат средства, където тарифите са до небето и земята се продава, е много важно да продадете тялото си, за да платите общинския си наем за апартамента.“ Законопроектът за трансплантация включва екипи за изземване на анатомични материали от хората, координатори за трансплантация, държавна информационна система за трансплантация на хематопоетични стволови клетки, единна държавна информационна система за трансплантация на органи и тъкани. Авторите на законопроекта посочват, че новият закон \"ще намали разходите за лечение в чужбина и ще преразпредели част от тези суми за развитието на украинската трансплантология\". Вицепремиерът на Украйна за европейска и евроатлантическа интеграция Дмитрий Кулеба уверява, че законът \"ще спаси 3-4 пъти повече животи поради трансплантация на органи или костен мозък\". И министърът на здравеопазването на Украйна Зоряна Скалецкая казва, че днес до 5 хиляди души се нуждаят от трансплантация на бъбрек, черен дроб и други органи. Какви възражения може да има? В законопроекта обаче има много дупки, които отварят място за „черните трансплантолози“. Пазарът е претъпкан с украински бъбреци от жителите на Украйна - в Националния институт по хирургия и трансплантология \"Шалимов\" постоянно се получават писма, в които хората предлагат да купят от тях един или друг орган, защото „наистина се нуждаят от пари“. Директорът на Института за сърце Борис Тодуров обаче каза, че законът няма да работи, тъй като поради липса на пари болниците няма да могат да закупят анализатори на анатомичните материали, без които изземването на органи е невъзможно. Държавата не е отделила пари за закупуване на оборудване за реанимация и за обучение на трансплант-координатори, но законопроектът позволява в частни клиники да се занимават с подбор на органи. В същото време няма кой да диагностицира мозъчната смърт (това е необходимо условие за отстраняването на органи). Само 1,5% от лечебните заведения в Украйна имат техническата способност да диагностицират мозъчна смърт. Основният научен и експертен отдел на Върховната Рада заключи, че законопроектът не отговаря на принципите на равенство и справедливост, увеличава риска от злоупотреби и може да доведе до произвол. Цитат от заключението на ръководството: „Констатацията за смъртта на мозъка в законопроекта е разрешена извън лечебното заведение, но е невъзможно да се установи това без специално оборудване.“ Независимо от това, желанието да се докопат до печеливш бизнес е готово да помете всичко. На донорите от страни от трети свят (Украйна с илюзиите си за „европейски път“ е от този същия трети свят) обикновено се плащат няколко хиляди долара за орган, който след това се препродават на богати получатели за 100 или повече хиляди долара. През август 2010 г. украинската полиция спря дейността на организирани престъпни групи, в които са влизали лекари от клиниката, „Шалимов“, вербовчици и израелски гражданин. Дилърите намираха донори чрез интернет, предлагайки $ 10 000 за бъбрек. Операциите по трансплантация са били извършвани в Азербайджан и Еквадор. Получателите са плащали 100–200 хил. долара за операцията, украинските лекари са получавали отстъпка за всеки донор 15–20 хил. долара. През 2017 г. в района на Киев бяха задържани измамници, които са извеждали граждани на Украйна в Турция и Франция, които са се съгласили да се разделят с бъбрека си за 10–15 хиляди долара. След операцията дарителите са получавали само половината от обещаната сума (и то в най-добрия случай). Има и „черна зона” - Донбас, погълнат от тлееща война. По едно време медиите писаха много за изземването на вътрешни органи от загиналите войници, с това се е занимавала специална група. На 29 септември 2014 г. специалният представител на ОССЕ за борба с трафика на хора Мадина Джарбусинова заяви, че телата без вътрешности, открити в масови гробове, са дело на нелегални търговци на органи. Трескавите опити за интеграция в \"световния пазар\" правят положението на Украйна с отрицателното й финансово тегло все по-разклатено. А прибързаното законотворчество на Зе-екипа, който се предаде на бизнеса на черните трансплантолози, е пряка заплаха за живота и здравето на хората.    ", "date": "2020.01.28", "title": "Изтребване на хора под формата на трансплантация на органи"}
{"url": "http://www.classa.bg/%D1%81%D0%B2%D1%8F%D1%82/item/405848-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D0%B4%D0%B0-%D1%81%D0%B5-%D0%B7%D0%B0%D0%BA%D1%80%D0%B5%D0%BF%D0%B8-%D0%B2-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BA%D0%B0%D1%82%D0%BE-%D1%81%D1%8A%D1%8E%D0%B7-%D0%BC%D0%B5%D0%B6%D0%B4%D1%83-%D0%BC%D1%8A%D0%B6%D0%B0-%D0%B8-%D0%B6%D0%B5%D0%BD%D0%B0%D1%82%D0%B0", "text": "Владимир Путин в началото на годината направи ежегодното си послание до Федералното събрание, като предложи промени в Основния закон. Въпросът не се отлага дълго време и в същия ден се създаде работна група, която да подготви измененията. Депутатите от Държавната дума на първо четене приеха президентския пакет изменения. Вярно е, че се появиха и други предложения. Така политическият и обществен деец Сергей Бабурин предлага да се фиксира в Конституцията на Русия разпоредбата, че „семейството” е изключително съюз на мъжа и жената. Толерантността, толкова обичана в Европа, заради която беше написана и руската конституция, да върви по дяволите. Русия вече се е сблъскала с много проблеми и е време да предприеме мерки, тъй като ЛГБТ общността у нас стана твърде активна, а западните русофоби чрез откърмените от тях политици и социални активисти лобират развращаването на руската младеж, легализирането на еднополовите бракове и гей-парадите. Бабурин беше подкрепен от ръководителя на ВРНС Константин Малофеев, който предложи промени в преамбюла на Основния закон относно консолидирането на задължението на държавата да защитава семейството. Бабурин и Малофеев смятат, че е необходимо да се забрани налагането на „европейски ценности“ в Русия. В съветските конституции е имало формулировки за семейството, но в настоящето те отсъстват. Оказва се, че семейството може да се нарече съжителство на двама мъже, две жени и дори да предлагат други възможности по желание, както вече се случва в Европа. Обществото трябва да поддържа морална основа, да защитава традиционните ценности, за да спре разврата и беззаконието. Православието играе важна роля в този въпрос. Малофеев предлага да се внесат следните изменения в преамбюла на конституцията на страната: Да се спомене за традиционните нравствени ценности. Да се напише думата “руски”, най-малко под формата “руски език”. Да се говори за единна култура - един език, едни нормални норми, едни културно-ценностни понятия. Да се подчертае, че под семейство се разбира съюз между мъжа и жената. Основно в семейството са децата, затова задължително трябва да се говори за многодетността и умножаването на населението. Да се обърне внимание, че възпитанието на младото поколение е задължение на държавата. Задължително да се напише за вярата в Бога, доброто и справедливостта Да се посочи, че Русия е исторически правоприемник не само на Съветския съюз, но и на Руската империя. Западното общество продължава да изпитва остра морална криза. Политиката на толерантност и мултикултурализъм наложи на хората лоялност към всякакви изцепки на индивида . Дехристиянизацията на обществото като следствие на това. Границите на морала се размиха и ЛГБТ общността изигра важна роля, като продължава активно да се бори за правата си по целия свят. Проблемът е, че извращенията са защитени на държавно ниво, а правата на привържениците на традиционните семейни ценности са нарушени. Толерантността е медицински термин, взет от трансплантологията и означава неспособност на организма да различава чуждите органи. Такова състояние се постига с постепенно приглушаване с отровни вещества на имунната система на организма, довеждайки се до апатия и безразличие. Пълната толерантност е смъртта.     Институцията на семейството е атакувана от онези, които се опитват по всякакъв начин да докажат своята нормалност, да оправдаят собствените си пороци, да ги наложат на здравите хора. Европейските и американските изроди са взели властта в свои ръце и се опитват да направят същото в Русия. Хората, страдащи от психологическа патология, са агресивно против тези, които осъждат разврата и неестествените отношения. Важен момент: много от т.нар. хомосексуалисти не са родени така. Те са развратени. Това е опасността: извращенците се нуждаят от млади тела и премахване на забраните. Толерантността, по-ниската възраст на сексуално съгласие, легализирането на еднополовите бракове и ЛГБТ пропагандата водят до извращаване на обществото, деградацията му в морален план, следователно представителите на нетрадиционната сексуална ориентация се чувстват свободни. Няма пречки и дори законът е на тяхна страна. Не трябва да се допуска руснаците да повтарят европейския толерантен сценарий. Това ще ни унищожи отвътре. Ако въвеждането на „семейни“ изменения в конституцията ще позволи да се избегне подобен обрат на събитията, тогава лично аз съм напълно за. Всичко е изключително просто: не ме интересува какво се случва в леглото на някой друг, кой участва в тези „игри“ (M + Ж, Ж + Ж, M + M или други варианти!), Основното е страната да не се превърне в такава кочина и още по-важното е да не се пипат децата.    ", "date": "2020.01.28", "title": "Политици и общественици предложиха да се закрепи в Конституцията на Русия положението за семейството като съюз между мъжа и жената"}
{"url": "http://www.classa.bg/%D1%81%D0%B2%D1%8F%D1%82/item/405849-%D0%BA%D0%B0%D0%BA-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D1%80%D1%83%D1%81%D0%B8%D1%8F-%D1%81%D0%B5-%D0%B8%D0%B7%D0%BA%D0%B0%D1%87%D0%B8-%D0%B4%D0%BE-%D0%B2%D1%8A%D1%80%D1%85%D0%B0", "text": "Русия отскоро има своя нов министър-председател. Михаил Мишустин допреди няколко седмици беше сравнително непознат извън Русия, а сега заема втория най-важен пост в страната след президента Владимир Путин. Ето защо за мнозина той все още е загадка. Ако Мишустин има някакви цели отвъд това да е министър-председател, много е трудно да бъде предположено какви са. Интервюта с над дузина негови познати, бизнес контакти, бивши съученици и колеги рисуват една картина с повече нюанси: на амбициозен мъж, който знае как да \"изработи\" системата и винаги се поставя в удобна позиция, за да може да се изкачи на следващото стъпало на властовата стълбица. И след като първоначалната изненада от номинацията му за министър-председател позатихна, някои политически анализатори се чудят дали малко познатият мъж може да се окаже в състезанието за наследник на човека, властващ в Русия вече две десетилетия. Според Александър Баунов от центъра \"Карнеги\" в Москва Мишустин не е просто временен министър-председател, а сигурен член на кръга от потенциални наследници и възможни кандидати за президентския пост. Баунов посочва, че самият Путин е бил малко известна личност преди Борис Елцин да започне да го издига на различни постове. Когато Путин посочи Мишустин за глава на руското правителство, след като вече беше задвижил плана си за конституционни промени, това беше изненадващ ход. Прекарал последното десетилетие като шеф на федералната данъчна служба на Русия без да показва други амбиции, Мишустин бързо се сдоби с етикет: технократ, който временно ще топли премиерския стол. Но може би това не е точно така.     Мишустин е роден и отгледан недалеч от руската столица. Получава диплома за системен инженер от Московския технически университет през 1989 г. Бившите му съученици си спомнят, че още по това време е имал много приятели и се е чувствал добре в група. По-късно Мишустин се сдобива с работа в Международния компютърен клуб (МКК). Става дума за неправителствена организация, създадена от съветски учени през 1986 г. с одобрението на КГБ. Целта е била да се пренесат западни технологии в СССР. Основният начин, по който МКК постигат това, е като канят професионалисти на тридневна конференция, наречена Руски ден. Тя традиционно се провежда в средата на юни - първо в Москва, а от средата на 90-те в курорта Сочи. Kонференциите продължават ежегодно до 2015 г., като на тях присъстват както бизнес лидери, така и лица на високи позиции в правителството. В началото на 90-те Мишустин става близък с един конкретен представител на властта - първия финансов министър на Русия Борис Фьодоров. Именно той през 1998 г. дава на Мишустин първата му позиция в правителството - като негов съветник, отговарящ за информационните системи. Но ако Фьодоров открито е бил либерален реформатор, тези, които са познавали Мишустин по онова време, казват, че той никога не е коментирал политическите си възгледи. Един от тези някогашни приятели - Георги Пачиков, разказва, че политиката не е била тема на разговор за техните кръгове. Бил е победен \"големият враг - комунистите\" и всички са вярвали, че са поели по пътя към присъединяване към Европа. Двамата с Мишустин стават близки покрай друга социална група - GP Club. Това е по-неформално сборище на хора от IT сектора, които са се срещали в офис в центъра на Москва и по домовете си при специални случаи. На някои от снимките от техните сбирки Мишустин може да бъде видян как пее, танцува и свири на пиано. Групата е с \"либерални, про-западни\" възгледи и в подкрепа на отворения интернет, разказва други нейни членове. Правилната компания През 2008 г. Фьодоров вкарва Мишустин в нов свят: този на финансите. Той предлага на Мишустин основна роля в UFG Asset Management, финансова фирма, която е съосновал с американеца Чарлс Райън. Мишустин не се вписва веднага, но постепенно изиграва важна роля - оказва се полезен в осигуряването на контакти с някои от руските олигарси. През същата година Фьодоров, вече живеещ в Лондон, умира изненадващо, но Мишустин вече е поел по своя собствен път. Година по-рано той е започнал организацията на хокеен турнир, в който участват представители на политическото статукво, включително и шефа на външното разузнаване на Русия. Мишустин продължава с организирането на турнира и след като се мести в UFG Asset Management, а компанията става официален спонсор на събитието през 2009 г. С всяка година то започва да привлича все по-могъщи хора - през 2010 г. в един от мачовете участва и военният министър на Русия Сергей Шойгу. Димитрий Елкин, директор на инвестиционната компания \"Twelve Seas\", разказва спомените си за Мишустин - един не особено атлетичен мъж, на когото очевидно му е било трудно да се справи с тези демонстрационни хокейни мачове. Елкин обаче помни и колко впечатлен е бил от волята на Мишустин, който въпреки трудностите на леда не се е отказвал. Игрите, които Мишустин организира, са предвестник на по-формалната лига, създадена от Путин през 2011 г. През следващите години тя разраства своето значение - превръща се в руския елит за това, което е голфът в САЩ. Както политическият анализатор Андрей Колесников го описва, тя се е превърнала в нещо \"като масонска ложа\". Според Елкин присъствието на Мишустин в онези хокейни игри е фактор за това той да достигне до премиерския пост днес, тъй като е много добър в това да познава \"кои са правилните хора\". Пътят нагоре Тази оценка се сдобива със своето доказателство и през 2010 г., когато Мишустин е посочен за шеф на федералната данъчна служба на Русия, с което заема мястото на бившия си ментор. С няколко години във финансовия бранш, той е смятан за една от трите най-богати фигури на официален пост в страната. Следващото десетилетие е успешно за него и той получава похвали за това как променя данъчната система на Русия. През 2019 г. Financial Times публикува хвалебствена рецензия на работата му със заглавие \"Ролята на Русия в създаването на данъчния на бъдещето\".     Някои от най-ранните ходове на Мишустин като министър-председател обаче вече раздразниха либералите в Русия. Той нареди надниците на полицаите в Москва и Санкт Петербург, които поддържат реда по време на улични протести, да бъдат увеличени двойно. Това доведе до реакции от хора като Любов Собол, сътрудничка на опозиционния лидер Алексей Навални. Собол коментира в Twitter, че новият министър-председател представлява не обещаното \"ефективно ръководство\" и \"обновено правителство\", а \"същото крадене\", \"омраза към собствения народ и презрение към законите\". В интервюта за The Moscow Times представители на руските бизнес и IT индустрия от своя страна изразяват задоволство от издигането на Мишустин до поста на министър-председател. Дават за пример неговите позиции от 90-те години, както и работата му по реформиране на недобрата данъчна система, като се надяват, че ще направи същото в по-общ план. Но онзи Мишустин от 90-те може вече да не съществува, тъй като неговото кариерно развитие по някакъв начин проследява развитието на Русия след падането на СССР. Ако целта по онова време е била възможно най-широко отваряне към Запада, Мишустин може да е заемал тази позиция само защото това е било статуквото. Русия става все по-изолационистки настроена - дори разработи т.нар. \"суверенен интернет\", което означава, че може да откъсне мрежите си от останалата част от света при нужда. В тази ситуация е интересно в какво точно вярва днес новият руски министър-председател, който от много време не е разкривал своите политически позиции. Бивш негов колега казва, че Мишустин \" разбира системите и как да работи в тях \" . Засега основната задача на новия премиер е да раздвижи руската икономика. Източник от правителството е разкрил пред The Financial Times, че Мишустин е уволнил няколко официални лица от предишното правителство, без дори да им даде възможност да си съберат нещата. Нещо, което се вписва в разказите за това, че той е \"корав\" и може да бъде стриктен мениджър, когато това се налага. И именно това повдига въпроса как ще процедира занапред. Защото, както Елкин посочва, Мишустин \"от една страна е много лоялаен\", а от друга не е някой, който да стои кротко на коляното на господаря си. А точно в съвременна Русия това е интересно противоречие.  ", "date": "2020.01.28", "title": "Как новият премиер на Русия се изкачи до върха"}
{"url": "http://www.classa.bg/%D1%81%D0%B2%D1%8F%D1%82/item/405850-%D0%BD%D0%BE%D0%B2%D0%BE-%D0%BD%D0%B5%D1%81%D0%B8-%D0%B7%D0%B0%D1%81%D0%BD%D0%B5%D1%85%D0%B0-%D0%BE%D0%B3%D0%BE%D0%BF%D0%BE%D0%B3%D0%BE-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%BE%D1%82%D0%BE-%D0%B5%D0%B7%D0%B5%D1%80%D0%BD%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-%D0%B2-%D0%BA%D0%B0%D0%BD%D0%B0%D0%B4%D0%B0", "text": "Баща и син вярват, че наслаждавайки се на риболова са заснели кадри на митичното чудовище, наречено Огопого, което, според легендата, живее в мрачните дълбини на красивото езеро Оканаган в Канада. Приказките за чудовищното създание в езерото на Британска Колумбия датират още от 19 век, но досега не са открити конкретни доказателства. Природният ентусиаст Блейк Нойдорф вярва, че той и баща му най-накрая са заснели такива, докато ловели риба на пристанище в град Келовна. Нойдорф заснел видео, което показва много дълга фигура, подобна на змия, която се плъзга през сините води на езерото. Може да се чуе как двамата реагират в шок, докато гледат как се развива сцената пред очите им. Тийнейджърът казва, че създанието, което е видял, е дълго поне 60 фута и може да се види как се плъзга през водата. Той качи кадрите в YouTube по-рано този месец, след като го е записал на 10 юли 2018 г. Интересното е, че през месеците след заснемането на видеото има още няколко други наблюдения на звяра.", "date": "2020.01.28", "title": "Ново Неси? Заснеха Огопого - легендарното езерно чудовище в Канада"}
{"url": "http://www.classa.bg/%D1%81%D0%B2%D1%8F%D1%82/item/405851-%D0%BA%D0%B8%D1%82%D0%B0%D0%B9-%D1%83%D0%B4%D1%8A%D0%BB%D0%B6%D0%B8-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%B7%D0%B0-%D0%BB%D1%83%D0%BD%D0%BD%D0%B0%D1%82%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0,-%D0%B7%D0%B0-%D0%B1%D0%BE%D1%80%D0%B1%D0%B0-%D1%81%D1%8A%D1%81-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%8F-%D0%B2%D0%B8%D1%80%D1%83%D1%81", "text": "Пекин удължи китайските новогодишни празници на четири дни до 2 февруари, съобщи държавният радио оператор. По-рано се очакваше празниците да приключат на 30 януари. Китайските училища също ще удължат ваканциите си за неопределен период от време, тъй като точните дати тепърва ще бъдат обявени от министерството на образованието.   Тези решения идват, докато Пекин се опитва да овладее огнището на новия коронавирус, който вече зарази повече от 2000 само в Китай и отне живота на 56 души. Град Ухан - епицентърът на огнището, и девет други големи градове в провинция Хубей бяха частично поставени под карантина. Междувременно министърът на Националната здравна комисия Ма Сяоуей заяви, че ваканцията предоставя най-добрата възможност за „изолация и дезинфекция\" на района.", "date": "2020.01.28", "title": "Китай удължи празниците за лунната Нова година, за борба със смъртоносния вирус"}
{"url": "http://www.classa.bg/%D1%81%D0%B2%D1%8F%D1%82/item/405852-%D0%B1%D0%B5%D1%80%D0%BB%D0%B8%D0%BD-%D1%89%D0%B5-%D1%82%D1%8A%D1%80%D1%81%D0%B8-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D1%80%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0-%D0%B2-%D1%86%D0%B5%D0%BB%D0%B8%D1%8F-%D0%B5%D1%81", "text": "Евреите в Германия се чувстват застрашени до такава степен, че половината са помислили за емиграция, заяви външният министър Хайко Маас, като поиска по-суров отговор на антисемитизма не само в страната си, но и в целия ЕС. Евреите в Германия „са открито атакувани по улиците и ежедневно се сблъскват със заплахи и злоупотреби\" пише министърът, в статия за „Der Spiegel\" за 75-годишнината от освобождението на нацисткия лагер на смъртта в Аушвиц. Маас заяви, че над 400 антисемитски инциденти са били регистрирани само в Берлин за шест месеца. Министърът специално спомена за нападението в източния германски град Хале миналия октомври, когато крайнодесен екстремист се опита да атакува местна синагога, но в крайна сметка не успя да си пробие път в сградата, а вместо това уби двама на случаен принцип. Маас нарече антисемитизма „абсолютен кошмар и ужасен позор, цели 75 години след освобождението на Аушвиц\", аргументирайки се, че това е общоевропейски проблем, който изисква усилията на всички членове на ЕС, за да бъде решен. Според министъра мерките, които Германия планира да приложи по време на своето председателство на Съвета на Европейския съюз и Съвета на Европа, които той ще поеме през тази година, ще включват създаването на европейска мрежа комисари по антисемитизъм и пресичане на престъпленията от омраза и дезинформация в интернет. Той специално спомена, че Берлин планира „да гарантира, че всички страни членки на ЕС най-накрая ще криминализират отричането на Холокоста\" и ще помогнат за създаването на Глобална работна група срещу отричането на Холокоста. Ангела Меркел заяви, че буквално всяко едно еврейско съоръжение в Германия се нуждае от полицейска защита. Проблемът традиционно се корени в нацисткото минало на Германия и е свързан с десните екстремисти, което подтикна службите за сигурност да засилят борбата си срещу крайните десни през последната година. Междувременно, някои анализатори смятат, че собствената прекалено слаба имиграционна политика на „отворени врати\", която позволи на милион бежанци и мигранти от Близкия изток и Северна Африка да дойдат в страната по време на бежанската криза, също играе роля в процеса.", "date": "2020.01.28", "title": "Берлин ще търси криминализиране на отричането на холокоста в целия ЕС"}
{"url": "http://www.classa.bg/%D1%81%D0%B2%D1%8F%D1%82/item/405853-%D1%85%D1%8E-%D0%B3%D1%80%D0%B0%D0%BD%D1%82-%E2%80%9E%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D1%81%D0%B2%D1%8A%D1%80%D1%88%D0%B5%D0%BD%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-brexit%E2%80%9C", "text": "Хю Грант не вижда надежда за родината си Великобритания вследствие на противоречивото решение за Brexit - и актьорът сега е разпъван в социалните мрежи заради апокалиптичното си отношение. Грант, звезда от филми като „Американски мечти\" и „Нотинг Хил\", от доста време изразява недоволството си от решението на Британия през 2016 г. да напусне Европейския съюз, но в последно време изостри нещата в интервю. Говорейки пред Асошиейтед прес за популяризирането на филма му „Господата\", Грант беше попитан за Brexit и премиера Борис Джонсън, а актьорът изясни чувствата си съвсем ясно. „Просто се чудя, как се чувстваш сега, когато всичко е решено? Насърчен ли си? \", попита интервюиращият. - Не, катастрофа е - отговори Грант. „Тоест няма ярка линия или хоризонт?\" - Не, не - страната е свършена- каза Грант. Грант, който е роден в Лондон, веднага си спечели много интензивни реакции с прогнозата за „свършената му страна\", включително от британския журналист Пиърс Морган, който нарече актьора „отвратителен и арогантен\". Бившият служител на Белия дом Себастион Горка направи нещата още по-остри, като попита дали Грант някога е бил \"политически експерт\" и извади на бял свят скандалния арест на актьора от 1995 г. в Лос Анджелис, когато е бил хванат от полицията със секс-работничка. Журналистът Даун Нийсъм направо предложи Грант незабавно да се махне в Канада. През декември Грант активно води кампания за няколко леви кандидати на общите избори във Великобритания. И четиримата кандидати, които той одобри, се провалиха.", "date": "2020.01.28", "title": "Хю Грант: „Британия е свършена благодарение на Brexit“"}
{"url": "http://www.classa.bg/%D1%81%D0%B2%D1%8F%D1%82/item/405854-%D0%B2%D1%8A%D0%B7%D0%BF%D0%BE%D0%BC%D0%B5%D0%BD%D0%B0%D1%82%D0%B5%D0%BB%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D1%80%D0%B0%D0%B7%D0%B4%D0%B5%D0%BB%D1%8F-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Това би трябвало да бъде символ на \"мир, просперитет и приятелство с всички нации\", но монетата от 50 пени за възпоменание на Брекзит на британското правителство се превърна в нов символ на разединението във Великобритания. Около три милиона монети ще влязат в банки, пощи и магазини, когато Обединеното кралство най-накрая напусне Европейския съюз в петък на 31 януари, а още седем милиона ще влязат в обращение по-късно тази година. Официалното лансиране на новата монета на промяната в неделя, която носи думите „Мир, просперитет и приятелство с всички нации\", предизвика истерична реакция от всички привърженици на оставането ЕС, които обещаха, че ще откажат да ползват монетата. Някои обещаха да скрият всяка, на която се натъкнат, в особен опит да ги премахнат от обръщение, а туитове, призоваващи хората да осквернят монетите, също бяха широко споделяни. Бившият говорител на Тони Блеър, Аластър Кембъл заяви, че ще поиска от всеки продавач алтернативно плащане, ако някога му бъде връчена такава монета, понеже „Brexit не е за мир, просперитет и приятелство с всички нации, а поставя под риск и трите\", каза той. Междувременно, привържениците на Brexit също не мълчат. Радиоводещата Джулия Хартли-Брюер каза, че \"няма търпение да плати всичко с прясно отсечената монета.\" Лансирайки монетата в неделя, външният министър Саджид Джавид, каза: „Напускането на Европейския съюз е повратна точка в нашата история и тази монета поставя началото на тази нова глава.\"", "date": "2020.01.28", "title": "Възпоменателна монета за Брекзит  допълнително разделя Великобритания"}
{"url": "http://www.classa.bg/%D1%81%D0%B2%D1%8F%D1%82/item/405855-%D1%82%D1%80%D0%B8-%D0%BE%D1%82-%D0%BF%D0%B5%D1%82%D1%82%D0%B5-%D1%80%D0%B0%D0%BA%D0%B5%D1%82%D0%B8,-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B1%D0%B0%D0%B3%D0%B4%D0%B0%D0%B4-%D1%83%D0%B4%D0%B0%D1%80%D0%B8%D1%85%D0%B0-%D1%86%D0%B5%D0%BB%D1%82%D0%B0", "text": "Три от петте ракети изстреляни тази неделя срещу американското посолство в Багдад, столицата на Ирак, директно уцелиха централата, съобщава АФП. Един от снарядите е повредил частично зоната за хранене. Преди това беше съобщено, че най-малко четири ракети са паднали близо до дипломатическия щаб. Най-малко един човек е ранен при нападението, според официален източник в Ирак, цитиран от АФП. Дипломатическата мисия, която се намира в така наречената „Зелена зона с висока сигурност\" в Багдад, беше обект на няколко ракетни атаки през последните месеци. Тази атака в неделя, освен че се случи по-рано от обикновено, е и първият пряк удар. Иракският премиер Адил Абдул Махди осъди нападението, подчертавайки, че правителството е „ангажирано с защитата на всички дипломатически мисии и предприемането на всички необходими мерки за постигането му\". Междувременно някои информации сочат, че американски хеликоптери са кацнали в посолството на САЩ. в Багдад. Според иракската мрежа Al Sumaria TV, която цитира свой сигурен източник, нападението е оставило няколко ранени, а хеликоптери са на мястото, за да евакуират хората вътре в посолството. Инцидентът се случва седмици след въздушното нападение на САЩ до летището в Багдад, в което загинаха иранският командир Касем Солеймани и лидерът на иракската шиитска милиция Абу Махди ал Мухандис заедно с други офицери. В допълнение към избухването на напрежение в региона и иранската атака в отговор на американски бази в Ирак, убийството предизвика възмущение сред иракчаните, които считат 16-годишното присъствие на американски войски в тяхната страна като незаконна окупация. Междувременно Багдад обвини Вашингтон в нарушаване на суверенитета му, а местните депутати приеха необвързваща резолюция, призоваваща правителството да изгони всички чуждестранни войски от страната. Властите на САЩ обаче посочиха, че не планират да изтеглят войските си от Ирак въпреки въпросното решение на парламента на арабската страна.", "date": "2020.01.28", "title": "Три от петте ракети, изстреляни срещу американското посолство в Багдад удариха целта"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405856-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%B4%D0%B0-%D0%BA%D0%B0%D0%B6%D0%B5-%D0%B7%D0%B0%D1%89%D0%BE-%D0%BF%D0%BE%D1%81%D1%82%D0%B0%D0%B2%D1%8F-%D0%B2-%D1%80%D0%B8%D1%81%D0%BA-%D0%BC%D0%BE%D0%BD%D0%B5%D1%82%D0%B0%D1%80%D0%BD%D0%B0%D1%82%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "От събота един призрак ходи из България - ще се променя ли курсът лев-евро при влизането ни в ERM 2, да обръщаме ли спешно левовете в евро и ще падне ли Валутният борд От събота един призрак броди из България - ще се променя ли курсът лев-евро при влизането ни в ERM 2, гарантирани ли са влоговете ни, да обръщаме ли спешно левовете в евро, ще падне ли Валутният борд.  Истерията се роди не от фейк нюз, не от врагове на властта, а от самата власт. От председателя на бюджетната комисия Менда Стоянова и депутати от ГЕРБ, които в петък по никое време внесоха промени в Закона за БНБ относно прилагането на европейските актове във връзка с присъединяването на страната ни към валутно-обменния механизъм.    На пръв поглед нищо нередно.  Лошото е, че текстовете, които фактически засягат изключително сериозната тема за спестяванията на населението, финансовата стабилност и са аспект на националната сигурност, са внесени в последния момент преди да изтече крайният срок между първо и второ четене на законопроекта. Без да са обявени за публично обсъждане.  Без да са публикувани на сайта на парламента. Не знам какво си е мислила Менда Стоянова в този момент - как ще промуши и този път незабелязано пореден закон, както многократно са минавали различни лобистки поправки или как ще постави всички пред свършен факт, угаждайки на не знам кого - но постъпката ѝ е толкова политически късогледа, че граничи с откровена глупост.  Да допуснеш, че може да прокараш незабелязано текст, който визира стабилността на лева и на Валутния борд, е стратегическа управленска грешка, която може да има тежки последици!  Страната в момента се намира в една от най-тежките кризи на управлението за последните 30 години - в който и сектор да погледнеш, всичко сякаш е пред разпад - хаос, разруха и антагонизъм. Единствената ни стабилност е паричната и то благодарение на Валутния борд, завещан ни още преди 23 години. Това е светая светих, която не се докосва, ако искаме да не рухне държавата.  И в този критичен за ГЕРБ и за страната момент Менда Стоянова с целия се акъл прокарва задкулисно законодателен текст, който може да извади отново страховете на хората за спестяванията им и те да хукнат по банките. Това буквално може да подпали чергата на властта и да помете всичко.  Само ден след тайното внасяне на поправката в Закона за БНБ реакциите, притесненията и спекулациите взривиха социалните мрежи, въпреки натиска \"отгоре\" върху някои медии да \"спестят\" информацията. Хората настръхнаха, защото знаят, че в България всичко може да се случи, но Валутният борд и стабилността на валутния курс имат статут на догма. А щом някой си позволи да ги пипа, значи идва опасност. И каквото и да каже държавата - тя лъже, затова всеки трябва да се спасява поединично. Това е мисленето в едно общество, в което доверието към властта е на нивото на яз.\"Студена\", а отношението към депутатите - като към изедници, които вървят против собствения си народ.  Повечето икономисти убеждават, че законопроектът не поставя под въпрос действащия режим на фиксиран валутен курс. И че, както многократно е подчертавано от правителството и от БНБ, този режим ще бъде запазен до присъединяване на страната към еврозоната и приемането на еврото.  Резонен е въпросът - защо Менда Стоянова постъпи по този начин? Защо подлага на риск монетарната стабилност на страната? От глупост; от самозабрава, вследствие на 10-годишния престой във властта; от прикриване на нещо неприяно, което обществото не трябва сега да научи; или от дълбоко непознаване на материята?  Ако е от глупост - да си понесе последствията. Ако е от самозабрава - също. Ако е, за да прикрие нещо тайно - е много опасно, защото в 21 век нищо не може да бъде скрито, но затова пък \"тайната\" може да предизвика нови трусове във властта, далеч по-опасни от сегашните. Само една искра е нужна, за да се взриви гневът на хората.  Ако е от непознаване на материята, както я подозира проф. Христина Вучева, според която няма нужда от внасяне на такава поправка в Закона за БНБ, за да влезем в ERM 2, е още по-страшно. Защото за пореден път ще се окаже, че ни управляват хора, които във всеки момент могат да изложат на риск държавата ни.  А колко просто е било - всичко да мине по законния ред, да се каже че страната ни е декларирала пред ЕЦБ, че влизането ни в ERM 2 ще стане при фиксирания курс на еврото и че няма да има девалвация в периода на престоя в чакалнята.  Просто, да - но за умни и учени политици, които живеят с мисълта, че са отговорни пред обществото и за всяка своя стъпка са длъжни да дават отчет пред избирателите си. А може пък Менда Стоянова да е просто една маша в сценарий, който тепърва ще се развива в държавата...    ", "date": "2020.01.28", "title": "Валерия Велева: Менда Стоянова да каже защо поставя в риск монетарната стабилност на страната"}
{"url": "http://www.classa.bg/%D1%81%D0%B2%D1%8F%D1%82/item/405844-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%BE%D0%B2%D0%B8%D1%8F%D1%82-star-trek-%D0%BE%D1%82%D0%BA%D1%80%D0%B0%D0%B4%D0%BD%D0%B0%D0%BB-%D1%88%D1%80%D0%B8%D1%84%D1%82-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD", "text": "Шрифтът Arkitech на пловдивския графичен дизайнер Иван Филипов е използван без позволение в новия сериал Star Trek: Picard, съобщава \"Марица\". Първият епизод от поредицата излезе на 23 януари. Тя е продуцирана от гиганта CBS all access. Шрифтът се появява под формата на текстови съобщения в една от лабораториите от 24. век, показани във филма. \"Един приятел казваше: Шрифтовете са като децата - можеш да си ги познаеш в тълпата. Бях изненадан да видя Arkitech в сериала, защото никой от компанията не се е свързвал с мен\", обясни Филипов. Пловдивският дизайнер е автор на много шрифтове, които станаха световноизвестни през годините. Най-известните са Red October, Konstruktor и Multicolor Vector Typeface. Първият се появява на обложката на албум на Риана преди 10 години, в \"Трансформърс 3\" и в \"Бесни страшни пенсии\". Китайската Huawei и TDK също са купували негови шрифтове. Иван Филипов е предоставил шрифтовете си да бъдат изтегляни безплатно, ако са за лична употреба. Авантата обаче не важи за корпорациите.", "date": "2020.01.28", "title": "Скандал! Новият Star Trek откраднал шрифт на пловдивчанин"}
{"url": "http://www.classa.bg/%D1%81%D0%B2%D1%8F%D1%82/item/405845-%D0%B1%D0%B0%D1%80%D0%BD%D0%B8%D0%B5-%D0%B2%D1%81%D0%B5-%D0%BE%D1%89%D0%B5-%D0%B8%D0%BC%D0%B0-%D1%80%D0%B8%D1%81%D0%BA-%D0%BE%D1%82-%D1%85%D0%B0%D0%BE%D1%82%D0%B8%D1%87%D0%B5%D0%BD-brexit-%D0%B2-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Бизнесът все още е изправен пред риска от хаотичен Brexit в края на годината, като се има предвид краткото време за договаряне на бъдещите търговски отношения между Великобритания и Европейския съюз. За това предупреди европейският представител в преговорите за Brexit Мишел Барние. „Тези преговори не са обичайните, тъй като в края на тази година Великобритания напуска единния пазар, това е нейният избор, напуска митническия съюз“, коментира Барние по време на съвместна пресконференция с ирландския премиер Лео Варадкар, цитиран от Ройтерс. В изказването си Барние постави ударение най-вече върху търговията. „Ако нямаме споразумение, няма да имаме обичайния бизнес и статукво, ще трябва да се изправим пред риска от това да застанем на ръба, най-вече по отношение на търговията“, коментира той. В събота вестник Times писа, че британският премиер  , за да засили натиска върху Европейския съюз, САЩ и други страни. Джонсън и министрите от кабинета му са обсъдили по време на среща тази седмица използването на мита като „лост“ в усилията за ускоряване на търговските преговори, което може да доведе до налози от 30% върху някои видове френско сирене и 10% върху германски коли, пише изданието, цитирано от Ройтерс. По време на заседание на комисия по стратегията за излизане от ЕС в четвъртък министрите са се съгласили, че митата трябва да бъдат подложени на консултации, уточнява Times.    ", "date": "2020.01.28", "title": "Барние: Все още има риск от хаотичен Brexit в края на годината"}
{"url": "http://www.classa.bg/%D1%81%D0%B2%D1%8F%D1%82/item/405846-%D1%80%D1%83%D1%81%D0%BA%D0%B8%D1%8F%D1%82-%D1%86%D0%B0%D1%80-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%B8-%D0%BF%D0%B5%D1%82%D1%80%D0%BE%D0%BB%D0%BD%D0%BE-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Според теорията на Heartland контролът върху арабския свят ще гарантира световното господство, тъй като той е ключът към Западна Азия и стратегическия регион на Евразия. Според автора Русия се движи в правилната посока и ако Москва може да изгради необходимите съюзи, то утре ще управлява Близкия изток, което означава целия свят. Руски цар: Геополитически конфликт и политика за нефт и газ в Близкия изток (Рай Ал Юм, Великобритания) В политиката няма постоянни врагове и приятели, но има постоянство на интересите. Мухаммад Саад Абдел Латиф (محمد سعد عبد اللطیف) През 1974 г., след края на Войната от Йом Кипур, в Рабат се проведе тайна конференция с подкрепата на американското разузнаване. Американците призоваха Египет и Саудитска Арабия да им помогнат да прогонят руснаците от Африканския рог и Близкия изток. Кайро отговори на този призив и даде голям принос в този процес, като изгони съветските специалисти от страната, въпреки факта, че египетската армия е снабдена със съветско оръжие. Причината за това беше споразумението между Ануар Садат) и Хенри Кисинджър.     След разпадането на Съветския съюз, падането на Берлинската стена, разпадането на Организацията на Варшавския договор и началото на формирането на единната глобална система, Руската федерация се стреми да изгради оста Москва-Техеран, за да проникне в Близкия изток. Започна нова борба за арабския свят, чието стратегическо значение е признато във всички геополитически теории. Авторът на теорията за Хартланда, Халфорд Макиндър, смята арабския свят за един от ключовите региони, контролът върху който ще постигне световно господство, тъй като исторически е бил ключът към Западна Азия и стратегическия регион на Евразия. Следователно, ако някоя държава иска да контролира сърцето на Евразия, е необходимо преди всичко да работи за гарантиране на сигурността в този регион и засилване на влиянието си там. Ако погледнем политическите отношения между Иран и Турция, от една страна, и Съединените щати и Руската федерация, от друга, ще видим, че арабският свят е ключът към американско-руската геополитическа конкуренция. Арабските страни имат достъп до протоците, през които преминават най-важните търговски морски пътища, водещи от Близкия изток към западната част на Европа. Говорим за Ормуз, Баб ел Мандеб и Суецкия канал, които имат стратегическо значение за политическата география на арабския свят. Последният се намира в мястото на сливането на трите континента на света и контролира най-важните пътища на световната търговия. По този начин арабският свят е арена на конфронтация между великите сили. Новата регионална система в Близкия изток се опитва да работи като част от стратегия за неутрализиране на силите, конкуриращи се със Съединените американски щати. Що се отнася до геополитическото значение на арабския свят за Руската федерация, то заема важно място в нейната евразийска стратегия поради вече споменатите фактори.  Новият режим в Русия достигна границите на Сирия, а САЩ проправиха пътя за влизането му в Персийския залив след „Арабската пролет“. Тогава те позволиха на престолонаследника от Саудитска Арабия да установи контакт с Москва и да започне сътрудничество на различни нива. Египет беше сред първите държави , които се сдобиха с руски изтребители. Той подписа споразумения с Москва, включително за изграждането на ядрен реактор, и всичко започна, когато Вашингтон нареди на владетелите на ОАЕ да финансират руските военни операции в Сирия, бази и дори да платят на руски войници. Русия смята себе си за способна да защитава основните концепции, които подкрепят влиянието и присъствието ѝ в Близкия изток, в арабския свят, както и тежестта ѝ на глобално ниво. Това се дължи на някои фактори, най-важният от които е правото на защита и използване на сухопътни и морски пътища, което е в основата на нейната политика в Близкия изток и Черноморския регион. Страната се ръководи от определени съображения. Така 50% от руските стоки се изнасят по посочените морски пътища. Влияе се и от религиозни концепции и съображения, необходимостта от защита на запасите от петрол и икономическият фактор, който започна да определя настоящата политическа стратегия на Москва и зае мястото на идеологията, доминираща в съветската епоха. Спомнете си Турция, граничеща със Съветския съюз. Тази страна е от стратегическо значение за Съединените щати и НАТО, а по време на Студената война на нейна територия бяха разположени американски военни бази. Руснаците поискаха от Вашингтон да изтегли своите ракети оттам по време на съветско-американската ракетна криза в Куба през 60-те години. Турция заема централно място в американската стратегия не по идеологически, а по геополитически причини, защото се намира в географския регион, който остава сърцето на Евразия. Настоящата морска сила (САЩ) счита този регион за гаранция за своето глобално господство, тъй като може да заобикаля континенталната сила (Руска федерация) и да възпрепятства нейното разширяване и достъп до моретата. Освен това Турция дава предимство да се контролират изключително важните Босфор и Дарданели. Тя представлява ключ към разбирането на американската външна политика в Близкия изток, не само поради геополитическите фактори, които са станали за нея лост на натиск върху страните от Персийския залив и влияние върху развиващите се африкански държави. Важен е и религиозният фактор, който изиграва значителна роля за свързването на тези страни с мюсюлманския свят, центърът на който се счита за Саудитска Арабия. По същия начин Иран от времето на шаха е бил южният портал към Евразия, отправна точка за този регион, граничещ с бившия Съветски съюз. Шахът беше жандарм в Персийския залив и пазеше американския петрол. За да се сбъдне мечтата на руската мечка за достъп до моретата и надеждни газопроводи, Москва трябва да работи върху формирането на нови геополитически възли, включително оста Москва-Техеран. Това ще помогне на Русия, страдаща от липса на пристанища в топлите морета, да се разшири и да получи достъп до Персийския залив. Руската федерация е преследвала и продължава да преследва тази цел. Техеран има специално място в тази стратегия, като е един от най-важните партньори на Москва в региона, което ѝ позволява да достигне Персийския залив в политическия смисъл. Руско-иранското сътрудничество продължава да играе важна роля в Източното Средиземноморие, особено в Сирия, Йемен, Ирак и Ливан. Геополитическото значение на Ислямска република Иран като част от Близкия изток принуждава Руската федерация да търси начини за сътрудничество с него. Москва се опитва да използва иранската позиция в конфликта с Вашингтон, тъй като иранците все пак са във война с американците. Планът ѝ включва признаване на относителната слабост на Русия в Близкия изток в сравнение с позицията на САЩ. С други думи, тя вижда Иран не като противник, а по-скоро като стратегически партньор и съюзник, който ще му помогне да предизвика американската сила чрез разширяване на регионалното и глобалното руско влияние. Тази стратегия е насочена към създаване на многополюсен световен ред, в който и Москва, и Техеран се опитват да отслабят силата и присъствието на САЩ в Близкия изток, както и НАТО и да формират противоположен политически и военен съюз. Той ще постави под съмнение американската хегемония в Близкия изток, като Сирия е негов център. Дали обаче мечтата за Персийската империя ще бъде разбита след убийството на автора на отдавна замисления проект за достъп до топлите морета Касем Сюлеймани, или иракският парламент ще вземе решение да изгони американците от Ирак и да закупи руски ракетни системи С-300 и С-400? Може ли Ирак да е мислил за това преди? Днес Турция, която получи руската ракетна система, заедно с Москва разработва политика в Северна Сирия. Ердоган и Путин наскоро постигнаха примирие в Идлиб, а на другия ден извикаха всички в Москва, за да обсъдят примирието в Либия. Днес Русия ръководи либийското дело в Берлин, а утре с началото на формирането на новия ред в Близкия изток ще управлява региона.", "date": "2020.01.28", "title": "Руският цар: Геополитическият конфликт и петролно-газовата политика на Близкия изток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405840-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%B4%D0%BE%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D0%B0%D0%B2%D0%B0%D0%BC%D0%B5-%D0%B7%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0,-%D0%B0-%D0%BD%D0%B5-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5", "text": "  За да е ясна голямата манипулация с частните разходи за здравеопазването давам числата за 2019 г., които говорят сами по себе си: - 8.3% от БВП общо (публични и частни) са разходите за здравеопазване или 9.843 млрд.лв., което представлява по 1 425 лв. на човек за годината;     От тях:   - 4.4% от БВП са публичните разходи за здравеопазване – 5.256 млрд.лв. или по 760 лв. на човек; - 3.9% от БВП са частните разходи за здравеопазване – 4.587 млрд.лв. или по 665 лв. на човек. Видно е, че с публични средства за 2019 г. се покриват само 53.4% от здравните нужди, а с частни средства т.е. с доплащания – останалите 46.6% (данните са на Евростат и са публикувани в доклада на ЕС за здравеопазване през януари 2020 г.).       - За извънболнична помощ – 229 млн.лв.; - За болнична помощ – 188 млн.лв.; - За дентална помощ – 73 млн.лв.; - Други – 142 млн.лв.;   - За лекарства - 3.955 млрд.лв.   Голямата измама е, че фарма-секторът успява успешно да се скрие зад медицинската и денталната помощ, а населението безпомощно повтаря, че много се доплаща за здравеопазване. Доплаща се, да, но предимно за лекарства и по-горе цитираните числа показват реалния размер и апетита на фарма-играчите. През 2017 г. бръкнах в гнездото на осите и бях набеден от директора на ИАЛ, че упражнявам натиск – три години по-късно съм оправдан на три инстанции, но никой не си дава труда да си спомни, че атаката се инициира от шефката на специализираната институция за контрол над лекарствения сектор (ИАЛ), а се реализираше от прокуратурата и медиите. Е, който нехае – плаща. За оплакванията няма да съчувствам. Апропо, след като Асена Стоименова подаде оставка от ИАЛ поради конфликт и с парламента (дотам стигна нейното самозабравяне), лично министър Кирил Ананиев я прибра в МЗ като съветник в политическия си кабинет. И когато д-р Дечо Дечев сигнализира за проблем с лекарствата трябва ясно да се знае, че не НЗОК определя правилата на играта, а МЗ. И че 700% надценка на едно лекарство е само пример, разследването трябва да обхване цялата позитивна лекарствена листа, номенклатурата на която очевидно е с регистрирани пределни цени в пъти над себестойността на продаваните у нас лекарства. И това е отговорност на МЗ, а не на болниците и не на НЗОК, а контрола над лекарствения пазар е отговорност на ИАЛ. Както казва сентенцията: „Не е луд, който яде зелника...“. Днес тази същата Асена Стоименова се готви да става председател на Българския фармацевтичен съюз – не се съмнявам, че нейните лобита ще я наградят за добрата работа в полза на фармацевтичните печалби и просперитет на гърба на всички останали.    ", "date": "2020.01.28", "title": "Голямата измама с доплащането: най-много даваме за лекарства, а не за здравеопазване"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405841-%D0%BD%D0%B0%D1%87%D0%B8%D0%BD%D1%8A%D1%82,-%D0%BF%D0%BE-%D0%BA%D0%BE%D0%B9%D1%82%D0%BE-%D1%81%D0%B5-%D0%B3%D0%BE%D1%82%D0%B2%D0%B8-%D0%BE%D1%82%D0%BA%D0%B0%D0%B7-%D0%BE%D1%82-%D0%B2%D0%B0%D0%BB%D1%83%D1%82%D0%BD%D0%B8%D1%8F-%D0%B1%D0%BE%D1%80%D0%B4,-%D0%B5-%D0%B0%D0%B1%D1%81%D1%83%D1%80%D0%B4%D0%B5%D0%BD", "text": "    Предложението на Стоянова е в Закона за БНБ да се запише, че от датата на влизане на България във валутно-курсовия механизъм ERM II (т.нар. чакалня на еврозоната) официалният курс на лева към еврото трябва да е равен на курса, договорен по съответните резолюции между Европейската централна банка и останалите държави от еврозоната плюс Дания, която също е в чакалнята на еврозоната. Това означава, че други държави могат да поискат промяна на курса от 1.95583 лева за евро. Това, макар и теоретично, може да доведе до обезценка на валутата ни. Калфин изпрати писмен коментар до EURACTIV, както следва:     Калфин казва, че подобни промени могат да се правят след приключили преговори за влизане в ERM II, а не преди това. „България трябва да договори и ясно да заяви, че съществуващият валутен курс няма да бъде променян и партньорите от ЕЦБ и еврозоната са съгласни за това. Може да се наложи и много по-тесен коридор (не +/- 15%), след който БНБ да се ангажира с автоматични интевенции. Трябва да се внуши, че курсът няма да се променя и партньорите ни са съгласни с това“, коментира Калфин. Той добави една “подробност“, припомняйки, че в ERM II трябва да се седи поне 2 години. “Едно шенгенско пиленце ми говори, че може да се наложи да останем там повече. В този случай трябва да се готвим за много по-продължителен живот с валутен риск, където националната валута ще “плува” в коридор“, предупреди той.      ", "date": "2020.01.28", "title": "Начинът, по който се готви отказ от валутния борд, е абсурден"}
{"url": "http://www.classa.bg/%D1%81%D0%B2%D1%8F%D1%82/item/405842-%D1%82%D0%B0%D1%87%D0%B8-%D0%BE%D0%B1%D0%B2%D0%B8%D0%BD%D0%B8-%D1%81%D1%8A%D1%80%D0%B1%D0%B8%D1%8F-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D1%85%D0%BE%D0%BB%D0%BE%D0%BA%D0%BE%D1%81%D1%82-%D0%B2-%D0%B1%D0%BE%D1%81%D0%BD%D0%B0-%D0%B8-%D0%BA%D0%BE%D1%81%D0%BE%D0%B2%D0%BE", "text": "Косовският президент Хашим Тачи написа днес във Фейсбук, че Сърбия продължава да отрича престъпленията си, които са причинили \"балкански Холокост\" в Босна и Косово, предаде Танюг. \"След Втората световна война се мислеше, че страданията на милионите жестоко убити хора от Холокоста никога няма да се повторят. Но идеята и усилията за изтребване на хора и етнически групи бяха продължени от сръбския режим в Босна и Херцеговина и в Косово. Кланетата и етническите прочиствания там приличат на тези от Втората световна война. И за съжаление Сърбия и днес отрича престъпленията, които предизвикаха балкански Холокост в тази част на Европа\", написа Тачи по повод Международния ден в памет на жертвите на Холокоста\", цитира думите му БТА. Директорът на сръбската правителствена служба за Косово Марко Джурич определи тези изявления на Тачи като \"злоупотреба с Холокоста и страданията на евреите\". \"Ако имаше малко човещина и дипломатически такт, Тачи нямаше да се опитва да злоупотребява с Холокоста и страданията на еврейския народ през Втората световна война, които не могат да се сравнят с нищо, включително със страданията по време на конфликтите в бивша Югославия\", заяви Джурич.", "date": "2020.01.28", "title": "Тачи обвини Сърбия за \"балкански Холокост\" в Босна и Косово"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405837-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE-%D1%81%D0%B0%D0%BC%D0%BE-%D0%BA%D1%81-%D0%BC%D0%BE%D0%B6%D0%B5-%D0%B4%D0%B0-%D1%82%D1%8A%D0%BB%D0%BA%D1%83%D0%B2%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0,-%D1%87%D0%B0%D0%BA%D0%B0%D0%BC%D0%B5-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%B4%D0%B5%D0%BB%D0%BE%D1%82%D0%BE", "text": "Гешев поставя въпроса кога може прокуратурата да започне наказателно производство срещу президента. \"След като главният прокурор е сезирал Конституционния съд, очакваме развитие по образуваното дело. Само Конституционният съд може да тълкува Конституцията\". Това заявиха от прессекретариата на държавния глава Румен Радев пред   отговор на образуването днес от КС дело във връзка с питане на главния прокурор що е \"държавна измяна\" и кога може прокуратурата да започне наказателно производство срещу президента.     Припомняме, че главният прокурор Иван Гешев поиска иска задължително тълкуване на разпоредбата от Конституцията, свързана с имунитета на президента и вицепрезидента. Това е първото питане на Иван Гешев в качеството му на главен прокурор до Конституционния съд. Обвинител № 1 пита конституцинните магистрати -  кога прокуратурата може да образува досъдебно производство срещу президента (в случая Румен Радев) въпреки имунитета му, какво следва да прави после с това разследване и що е то държавна измяна, която пък е основание за импийчмънт на държавния глава. Без да става ясно каква е причината за въпросите към КС, новият главен прокурор иска точна дефиниция на понятието \"държавна измяна\" и за начина, по който разследващите трябва да процедират, ако установят, че държавният глава може да е извършил подобно престъпление. Според член 103 на Конституцията -  президентът и вицепрезидентът не носят отговорност за действията, извършени при изпълнение на своите функции, с изключение на държавна измяна и нарушение на Конституцията. Според основния закон  те също така не могат да бъдат задържани и срещу тях не може да бъде възбудено наказателно преследване.    ", "date": "2020.01.28", "title": "Президентството: Само КС може да тълкува Конституцията, чакаме решението по делото"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405838-%D0%BF%D1%80%D0%BE%D1%84-%D0%B2%D1%83%D1%87%D0%B5%D0%B2%D0%B0-%D0%BD%D0%B5-%D1%81%D0%B0-%D0%BD%D1%83%D0%B6%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B1%D0%BD%D0%B1,-%D0%B7%D0%B0-%D0%B4%D0%B0-%D1%81%D0%BC%D0%B5-%D0%B2-erm-2-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D0%BE%D1%82%D1%82%D0%B5%D0%B3%D0%BB%D0%B8-%D0%BF%D0%BE%D0%BF%D1%80%D0%B0%D0%B2%D0%BA%D0%B8%D1%82%D0%B5", "text": "В посоченото решение на ЕЦБ от 2000 г. се изисква страните с фиксиран курс, в писмото за присъединяване към ERM 2 да посочат курса, който са фиксирали към еврото и да декларират, че няма да има девалвации в периода на престояване в чакалнята Не съществува никаква потребност – правна или административна, която да изисква предложеният текст от група народни представители на ГЕРБ да се включва в националното законодателство, особено, пък, като трета алинея на чл.29 от Закона за БНБ. Това заявява проф. Христина Вучева по повод предложението за изменение на чл. 29 от Закона за БНБ.  Цитираните в предложения текст два документа на ЕЦБ и на централните банки на държавите извън еврозоната, са задължителни за работата на банките и без да се включени в закон. Както е известно, документите от такъв вид са многобройни и могат да се видят и на страницата на нашата централна банка.  Документите, които се споменават в проекта на г-жа Менда Стоянова, по съдържание се отнасят за кандидати за паричния механизъм с плаващи валутни курсове, каквито са били първите 11 страни, образували валутния съюз, както и по-късно останалите, които са се присъединили, включително и Словакия през 2009 г. По-точно, тези документи са валидни за включването в парично-валутния съюз, както някои наричат еврозоната, а не за присъединяване към т.н. чакалня. Може би и за това се твърди, че предложеният текст е приет от ЕЦБ.  Тук ще си позволя да цитирам един много известен немски социолог – Улрих Бек. В книгата си „Германска Европа” той споменава, че в Брюксел, а и в Германия, често се бърка валутният механизъм с валутния съюз – еврозоната. Нещо подобно е станало и при нашето съгласуване между бюджетната комисия и ЕЦБ.  През годините от 2008 и следващите, съм имала възможност да обяснявам, че страните с фиксиран курс на валута могат да се включат в ERM 2 без да е необходимо да преминават към плаващ курс. Това е решено в специална резолюция на ЕЦБ през 2000 г. В периода 1992-1997 г., когато са се обсъждали въпросите на паричния съюз, е имало идея да се изисква страните с фиксиран курс най-напред да излязат от него и след това да се присъединят към ERM 2. Тази идея е била изоставена по-късно.  В посоченото решение на ЕЦБ от 2000 г. се изисква страните с фиксиран курс, в писмото за присъединяване към ERM 2 да посочат курса, който са фиксирали към еврото и да декларират, че няма да има девалвации в периода на престояване в чакалнята. Така са постъпили балтйските страни. Те обаче за разлика от нас са влезли в чакалнята веднага с подписване на договора за членство и административната процедура е била изпълнена с писмата за фиксирания курс. Едва при приемането им в еврозоната са налице споразумения с ЕЦБ, в които се цитира и Споразумението от 16 март 2006 г., включено и в текста на Менда Стоянова.  Призовавам нашия министър-председател, в битността си на партиен водач на ГЕРБ, да помогне на вносителите да оттеглят това предложение за промяна на чл.29 от Закона за БНБ. Нека първо да се уточни, че сме изпълнили т.н. план за действие за включване в чакалнята. След това, че имаме съгласие на ЕЦБ за приемане в банковия съюз по реда за страни, които не са членки на еврозоната и след това да се отправи писмо от правителството, както е редът, за присъединяване към валутния механизъм /ERM 2/, като в него да се запише фиксираният курс 1.95583, който обещаваме да поддържаме през престоя си в чакалнята. Едва след всичко това, ако има нещо за уточняване в законодателството – нека да се обсъди.  Може да се твърди, че предложената нова ал. 3 на чл.29 от Закона за БНБ, ще създаде много по-тежки проблеми, отколкото тези, които в момента имаме от лошата редакция на ал. 3 на чл. 30 от Закона за хазарта.  ————————–     ", "date": "2020.01.28", "title": "Проф. Вучева: Не са нужни промени в закона за БНБ, за да сме в ERM-2. Борисов да оттегли поправките!"}
{"url": "http://www.classa.bg/%D1%81%D0%B2%D1%8F%D1%82/item/405839-%D0%BF%D0%BE%D0%BB%D1%88%D0%B0-%D1%89%D0%B5-%D0%BA%D1%83%D0%BF%D0%B8-%D0%BE%D1%82-%D1%81%D0%B0%D1%89-32-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F-%D1%84-35-%D0%B7%D0%B0-4,6-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Полша ще сключи договор със САЩ за закупуване на 32 изтребителя от пето поколение Ф-35 за 4,6 милиарда долара, съобщи полският министър на отбраната Мариуш Блашчак, цитиран от ДПА. Сделката ще бъде подписана в петък в град Демблин на река Висла, където има голяма база за обучение на пилоти, съобщи министърът в Тутър. Компанията производител \"Локхийд Мартин\" заяви, че първите изтребители може да бъдат доставени на Полша през 2024 г., съобщи полската информационна агенция ПАП. Към днешна дата полските ВВС разполагат с 27 изтребителя МиГ-27, 18 Су-22 и 48 Ф-16.", "date": "2020.01.28", "title": "Полша ще купи от САЩ 32 изтребителя Ф-35 за 4,6 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/405843-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D0%B5-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D0%BE%D0%B1%D1%8F%D0%B2%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB", "text": "Радикалната групировка \"Ислямска държава\" заяви днес във аудиоопослание, че желае да започне \"нов етап\" в своя джихад и той ще е насочен главно срещу Израел, предаде Франс прес, цитирана от БТА. В разпространено аудиообръщение говорителят на групировката Абу Хамза ал Кураши призова последователите на ИД, особено на египетския Синайски полуостров и в Сирия да съсредоточат атаките си срещу еврейската държава, предаде ДПА. \"Войници на халифата навсякъде край вас са еврейските селища и пазари, превърнете ги в място, където да изпробвате вашите химически оръжия, ракети\", призова Ал Кураши. Говорителят призова също \"мюсюлманите в Палестина и всички държави\" да са част \"от борбата срещу евреите и да осуетят плановете им, като например \"тяхната сделка на века\". 37-минутното аудиопослание, поместено в медията на ИД \"Ал Фуркан\" и разпространено чрез платформата \"Телеграм\", се появи непосредствено преди американският президент Доналд Тръмп да разкрие дългоочаквания мирен план за Близкия изток, често наричан \"сделката на века\" и предизвикващ полемика от години. В посланието Ал Кураши осъжда \"Хамас и всички онези, които само отправят критики и правят изобличаващи изказвания\", визирайки палестински и регионални лидери. Новият лидер на ИД Абу Ибрахим ал Хашеми ал Кураши е \"решен\" да пристъпи към нов етап, който няма да е нищо друго освен битка срещу евреите и връщане на откраднатото от мюсюлманите\", заяви говорителят. \"Очите на войниците на халифата, където и да се намират, остават обърнати към Ерусалим\", посочи говорителят на ИД. Египетският клон на ИД е активен в Северен Синай и многократно е поемал отговорност за атаки срещу силите за сигурност и християнското малцинство. През 2014 г., след като завладя големи части от Ирак и Сирия, ИД обяви там свой халифат. Макар Ирак и сирийските кюрдски бойци да обявиха победа над джихадистката групировка, тя продължава да извършва нападения и в двете държави. Междувременно Египет днес осъди цели 37 души на различни срокове затвор, включително на доживотни присъди, за присъединяване и подкрепа на клона на \"Ислямска държава\" на Синайския полуостров, съобщиха съдебни източници, цитирани от Ройтерс. Съдът в Кайро осъди осем обвиняеми на доживотен затвор, а за 29 екстремисти постанови присъди от 1 до 15 години затвор, след като прокурорите ги обвиниха в планиране на атаки, разпространение на идеологията на групировката в затворите и финансиране на нейни клетки, съобщиха източници от съда. Седем души бяха оправдани. Обвиняемите, всички от които пледираха невинни, могат да обжалват присъдите си пред касационния съд, който е върховният граждански съд на страната.", "date": "2020.01.28", "title": "Ислямска държава се възражда - обяви официално война на Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405836-%D1%81%D1%80%D0%B0%D0%BC-%D0%BC%D0%B5-%D0%B5,-%D0%BA%D0%BE%D0%B3%D0%B0%D1%82%D0%BE-%D0%B7%D0%B0-%D0%BC%D1%80%D0%B0%D1%87%D0%BD%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8%D1%86%D0%B8-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%B1%D0%B5%D0%B7-%D1%81%D1%8A%D1%87%D1%83%D0%B2%D1%81%D1%82%D0%B2%D0%B8%D0%B5", "text": "На вчерашния 27 януари за милиони хора през различни години сигурно е имало най-различни поводи да го запомнят или причислят към обичайната хроника на живота. Преди 75 години обаче, на 27 януари 1945 за хора – досущ като всеки един от нас от глобалното човечество е дошъл краят на апокалипсис, който няма думи, с които може да квалифицира. На днешния ден преди 75 години е освободен Аушвиц. Този лагер не е единственото чудовище на онези години. Той се е превърнал в един от символите на катастрофата на катастрофата на самата цивилизация. Днес, от дистанцията на десетилетията, паметта ни задължава не само да бъдем точни в датите и фактите. Паметта ни задължава с нещо много по-важно. Мисля, че преди всичко друго е нужно съчувствие и срам. Без това няма как да се изпитва и гордост. И, разбира се, да не бъркаме етикетите.     Причината да пиша тези пространни за ФБ думи произтича от един форум, състоял се у нас преди десетина дни. Той беше посветен на еврейските трудови групи в годините на Втората световна война. Селектираният списък участници изнесе селектиран тип доклади под мотото на форума, питащо дали тези групи са репресивна или защитна мярка. Докладите се спираха на документите така, сякаш е възможно да разберем епохите според отделни бюрократични разчети, извън политическите решения. А политическите решения на държавната власт от онова време не свидетелстват за облекчаване на участта на евреите. Взели са политически решения за депортация и на евреи от старите предели на Царство България. Несъстоялата се акция не е отменена под напора на историческия ход. Станало е защото първо е имало най-различни хора и организации, които са казали, показали, написали и подписали, че не приемат такава политика на преследване. Поставили са имената и подписите си. Ангажирали са се с позиция в защита на принципите на Търновската конституция и на най-нормалния човешки морал. Правели са го многократно. А през 43-та година, когато въпросът е опрял до този „на живот и смърт“ са дръзнали да се противопоставят, за да предотвратят   на правителството за депортиране на български граждани, на хора. За сведение на един историк, който периодично подиграва в свои публични изказвания понятието за гражданско общество във връзка с тези събития, без да ме е назовал пряко, нека изтъкна, че големите постижения на историята понякога стоят именно такива хора, които не заемат постове в държавата, и все пак успяват да обърнат зловещия ход на събитията. Да може някой да остане нормален в ненормално време понякога също е много. И най-вече. Срам ме е да слушам, когато за мрачните страници на историята се говори без съчувствие. Историята е такава каквато е. Не можем да я променим. Можем обаче да се опитаме да почувстваме, да се смирим и засрамим. За да можем наистина да забележим на този фон искрящия блясък на почтеност, кураж и защита. За да поискаме да сме като добрите. Мир на душата на милионите жертви. Нека всеки един от нас днес и занапред живее така, че да няма режими, които биха имали нужда от палачи. Нека запомним и изпитаме гордост от умението на предците ни да запазят нормални отношения на човечност и приятелство въпреки всичко.  ", "date": "2020.01.28", "title": "Срам ме е, когато за мрачните страници на историята се говори без съчувствие"}
{"url": "http://www.classa.bg/%D1%81%D0%B2%D1%8F%D1%82/item/405827-%D0%BC%D0%B0%D1%89%D0%B0%D0%B1%D0%B8%D1%82%D0%B5-%D1%81%D0%B0-%D0%BF%D0%BB%D0%B0%D1%88%D0%B5%D1%89%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5,-%D1%81%D1%82%D0%BE%D1%8F%D1%89%D0%B8-%D0%B7%D0%B0%D0%B4-%D0%BB%D0%B3%D0%B1%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE", "text": "Въпреки факта, че активистите изобразяват ЛГБТ движението като слаба, безпомощна група, страдаща от потисничество и дискриминация, всъщност тя има огромна сила и влияние — сила, която все повече се използва за промяна на закони, образователни институции и обществот като цяло.     Съвсем до неотдавна движението за правата на гейовете беше малка група от хора, които се бореха за правото да съществуват в съответствие с техните склонности в рамките на по-голяма хетеросексуална култура. Гейовете и лесбийките бяха аутсайдери, много малобройно и разпокъсано малцинство, понякога изправени пред дискриминация и насилие. Историята им беше пълна с трагедии… Днешното движение обаче няма нищо общо с тази група преследвани прогонени. Програмата за защита правата на ЛГБТ общността — трябва да се обърне внимание на добавянето на буквата „Т“ към абревиатурата — се превърна в мощна, агресивна сила в американското общество. Привържениците му доминират в медиите, академичните среди, училищата и университетите и най-важното — в Големият бизнес и Голямата филантропия. Ще дадем само един пример: Джон Стрийкър е внук на Homer Stryker, ортопедичен хирург, основател на корпорацията Stryker (Stryker Corporation). Базирана в Каламазу, Мичиган, Striker Corporation продава хирургически консумативи и софтуер за 13,6 милиарда долара през 2018 година. Наследник на грамадно състояние, Джон е хомосексуалист. През 2000 г. той основава Фондация «Аркус», нестопанска организация, която помага на ЛГБТ общността. Отделя повече от 58,4 милиона долара за програми и организации, работещи с ЛГБТ общността само от 2007 до 2010 г., като по този начин се превръща в един от основните фондове в света, подпомагащи ЛГБТ. Страйкър сам отпуска над 30 милиона долара на «Аркус» през този тригодишен период чрез активите си в Stryker Medical Corporation. Сестрата на Джон Ронда Стрийкър е омъжена за Уилям Джонстън, председател на Greenleaf Trust. Самата тя заема поста заместник-председател на Spelman College, на който «Аркус» наскоро дари безвъзмездна помощ в размер на 2 милиона долара в чест на феминистката лесбийка Одри Лорд. Парите са предназначени за изследователска програма за хомосексуалността. Ронда и Джонсън подаряват на Spelman College общо 30 милиона долара, което е най-голямото дарение от живи благодетели в неговата 137-годишна история. Другата сестра, Джон Пат Стрийкър (Pat Stryker), работи в тясно сътрудничество с хомосексуалиста Tim Gill. Джил работи в една от най-големите организации с нестопанска цел в Съединените щати, подкрепящи ЛГБТ в тясно сътрудничество със семейство Стрийкър, откакто Джон създава Фондация «Аркус». През 1999 г. Тим Джил продава активите на Quark, неговата компания за компютърен софтуер и заминава да работи за Gill Foundation в Колорадо. Отпуска половин милиард долара за малки групи, които се застъпват за ЛГБТ. До 2015 г. Striker вече е изградил политическа инфраструктура за разпространение на идеологията на джендърната идентичност и транссексуалните в целия свят, дарявайки милиони на малки и големи организации. Включително стотици хиляди долари на ILGA, организация, посветена на равенството на ЛГБТ общността в Европа и Централна Азия с участието на 54 държави, и «Трансджендърна Европа» която говори от името на транссексуалната общност в Европа и Азия с участието на 43 държави (Трансгендерна Европа финансира и по-малки организации, например TEНИ — Мрежа за равенство на трансджендърите в Ирландия (TENI — Transgender Equality Network Ireland). През 2008 г. «Аркус» основава Оперативен фонд „Аркус“ — филиал на фонда, който организира конференции, програми за управление на образованието и научни публикации. На срещаjd през 2008 г. в италианския град Беладжио 29 лидери от цял свят обещават да разширят глобалните благотворителни дейности, насочени към защита правата на ЛГБТ. На тази среща, заедно със Стрийкър и Изе Бош, основател на фондация „Дрейлиндин“ в Германия, е Майкъл О’Флахърти, един от докладчиците на принципите на Джокякарските принципи за прилагането на международните закони за правата на човека по отношение на сексуалната ориентация и джендър идентичността (принципи, изложени в Индонезия през 2006 г.). С помощта на Джокякарските принципи е създадена основата за въвеждането и свързването на идеологията на джендърната идентичност с нашите правни структури. O’Флахърти е избран член на Комисията на ООН за защита правата на човека от 2004 г. В същото време е формирана Ключова група на ЛГБТИ (LGBTI Core Group) като неформална междурегионална група, състояща се от страни-членки на ООН, представляваща законовите проблеми на членовете на Ключовата група в ООН, сред които «Аркус» финансира «Международно пряко действие» (Outright Action International) и Комисията по правата на човека (Human Rights Commission). Членството на ключовата група включва страни като Албания, Австралия, Бразилия, Чили, Колумбия, Коста Рика, Хърватия, Салвадор, Франция, Германия, Израел, Италия, Япония, Черна гора, Мексико, Нова Зеландия, Норвегия, Испания, Обединеното кралство, Уругвай и Европейския съюз, както и Управлението на Върховния комисар на ООН за правата на човека. Тези инициативи подкрепят темата за джендърната идентичност и трансджендърството чрез обучение на лидери по политически активизъм, лидерство, законодателство относно транссексуалните хора, религиозната свобода, образованието и гражданските права. Списъкът на подкрепяните от «Аркус» организации плаши: Институт «Виктория» (Victory Institute), Център за американски прогрес  (Center for American Progress), Американски съюз за защита на гражданските свободи (ACLU), Център за защита правата на трансджендърите (Transgender Law Center), Проект за законова подкрепа на трансджендърите  (Trans Justice Funding Project), Международна организация за пряко действие  (OutRight Action International), Хюман Райтс Уотч (Human Rights Watch), ГЕЙТ (GATE), Парламентаристи за глобално действие (Parliamentarians for Global Action (PGA)), Съвет за глобално равенство  (The Council for Global Equality), ООН, Амнести Интернешънъл (Amnesty International) и ГЛСЕН (GLSEN). Съветът на САЩ по сексуална информация и образование (The Sexuality Information and Education Council of the U.S. — SIECUS) съвеместно със Защитници на младежта (Advocates for Youth), Ансвер (Answer), ГЛСЕН, Фонд Кампания за защита на правата (Human Rights Campaign (HRC) и Американска федерация за планиране на семейството (Planned Parenthood Federation of America (PPFA) инициираха кампания с използването на законовата структура за формиране на подходи за промяна на културните наративи в сексуалността и репродуктивното здраве. Още 61 организации са подписали писмото в подкрепа на преразглеждането на съществуващите учебни програми. През 2013 г. Адриан Коман, който дълго време работи за фондация „Отворено общество” на Джордж Сорос (популяризираща трансджендърната идеология и предприемайки инициативи за нормализиране на отношението към децата-трансджендъри), е назначен за директор на международната програма за правата на човека във Фондация «Аркус» за разпространение на идеологията на джендърната идентичност в целия свят. Преди това Коман е програмен директор на Международната комисия за правата на човека на гейовете и лесбийките. А през 2015 г. «Аркус» работи в тясно сътрудничество с трансджендърните програми на фондация NoVo и я финансира. Компанията NoVo е основана от  Питър Бъфет, син на милиардера Уорън Бъфет. Тези програми и инициативи насърчават идеологията на половата идентичност чрез подпомагане на различни религиозни организации, спортни и културни сдружения, обучение на полицейски управления и образователни програми в начални училища, средни училища (GLSEN, чийто основател започва работа в Аркус през 2012 г. като председател на съвета на директорите , повлия на много училищни програми К-12), както и на университети и медицински институции, включително Американската психологическа фондация (American Psychological Foundation — APF). Финансирането от Фондация «Аркус» помага на APF (водещата организация в областта на психологията в Съединените щати) да разработи насоки за създаване на «транс-позитивна» психологическа практика. Психолозите са „насърчавани“ чрез пари, така че да променят своето разбиране за пола, разширявайки спектъра на биологичната реалност, включително абстрактни медицински идентичности в него. Както показва примерът на Фондация «Аркус», движението на ЛГБТ за граждански права се превърна в безмилостно чудовище, тясно свързано с медицинския промишлен комплекс и глобалните корпорации. Фармацевтичното лоби е най-големият лобистки орган в Конгреса на САЩ. Въпреки факта, че активистите представят ЛГБТ движението като слаба, безпомощна група, която страда от потисничество и дискриминация, всъщност то има огромна сила и влияние — сила, която все повече се използва за промяна на нашите закони, образователни институции и обществото като цяло.  ", "date": "2020.01.28", "title": "Мащабите са плашещи: Милиардерите, стоящи зад ЛГБТ движението"}
{"url": "http://www.classa.bg/%D1%81%D0%B2%D1%8F%D1%82/item/405828-%D1%82%D0%B0%D0%BA%D1%81%D0%B0-%D1%8E%D0%B4%D0%B0-%C2%AB%D1%80%D1%83%D1%81%D0%B8%D1%8F-%D0%B4%D0%B0-%D0%B8%D0%B7%D0%BF%D0%BB%D0%B0%D1%82%D0%B8-%D0%BD%D0%B0-%D0%BF%D0%BE%D0%BB%D1%88%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D1%8F-%D0%B2-%D1%80%D0%B0%D0%B7%D0%BC%D0%B5%D1%80-%D0%BD%D0%B0-30-%D1%81%D1%80%D0%B5%D0%B1%D1%8A%D1%80%D0%BD%D0%B8%D0%BA%D0%B0%C2%BB", "text": "Политологът Евгений Сатановски предложи да се изплати на полския политик Ярослав Качински компенсация «такса Юда» в размер на 30 сребърника.     Русия трябва да плати на лидера на управляващата в Полша партия „Право и справедливост” Ярослав Качински 30 сребреника, които политикът заслужи. Това мнение изрази политическият анализатор Евгений Сатановски. По-рано Качински поиска Москва и Берлин да изплатят обезщетение на Варшава за вредите, които Полша претърпяла по време на Втората световна война. Изявлението звучи абсурдно, защото СССР изпрати огромни големи средства за възстановяване на полските градове. Тук дори нямаме предвид факта, че СССР освободи Полша от нацистката чума. По отношение на исковете срещу Германия, събирането на репарации от Германската демократична република завърши през 1954 г. Както иронично заяви Сатановски, Качински остарява, иначе би поискал едновременно обезщетение за целия предреволюционен период. В същото време поляците отдавна показват как могат да се “сражават” с германците: първо бягат, а след победата да гонят, грабят и насилват. Той добави, че лидерът на партията „Право и справедливост“ си остава „голяма измет“ и Юда, и следователно полякът трябва да бъде платен според тарифата, посочена в Библията и известна на всеки католик. «30 сребърника — това е цената за него, неговите другари и онези, които сега управляват Полша. В дребни монети», обясни политологът. Тази седмица полският президент Анджей Дуда обяви, че не съжалява за решението си да откаже да отиде на Международния форум за холокоста, който се организира в Йерусалим. Според политика, позицията на Варшава за Втората световна война уж не е била взета под внимание на събитието. «Показаните там филми изобщо не вземат предвид усилията на полските военни срещу Германия», каза той и обеща да продължи да се бори с «фалшифицирането на историята». Отбелязваме, че тази година полските власти отказаха да празнуват Деня на освобождението на Варшава, като отново обвиниха СССР в «окупация».  ", "date": "2020.01.28", "title": "Такса Юда: «Русия да изплати на Полша компенсация в размер на 30 сребърника»"}
{"url": "http://www.classa.bg/%D1%81%D0%B2%D1%8F%D1%82/item/405829-%D0%B4%D0%B0-%D1%81%D0%B5-%D1%81%D0%BC%D0%B5%D0%B5-%D0%BB%D0%B8-%D1%87%D0%BE%D0%B2%D0%B5%D0%BA,-%D0%B4%D0%B0-%D0%BF%D0%BB%D0%B0%D1%87%D0%B5-%D0%BB%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D0%BA%D1%80%D0%B8%D0%BC", "text": "В Украйна обявиха началото на блокадата на Крим. Украйна създава морска затворена зона около цялата територия на руския полуостров Крим, като възнамерява да създаде блокада на региона и да не позволи каквито и да било опити дори да се доближи Крим.     Затворената зона ще бъде контролирана от украинския флот и самолети, което очевидно показва ново усложнение на ситуацията в отношенията между Русия и Украйна. „Украинските чиновници възнамеряват да блокират морския подход към анексирания Крим. За целта държавната институция «Хидрография на Украйна» работи по създаването на морска режимна зона около полуострова, целта на която е да предотврати попадането на чужди кораби към бреговете на Крим. Инициативата на «Държавната хидрография на Украйна» за създаването на морска режимна зона беше подкрепена от украинския флот и Държавната гранична служба. Понастоящем авторите на проекта чакат одобрението на Министерството на външните работи на Украйна. «Държавната хидрография на Украйна» обяснява: границата на морската режимна зона ще премине по контура на полуострова на разстояние 12 мили (повече от 22 км). Конвенцията на ООН за морското право позволява на Украйна да блокира подходите към Крим: тя предвижда правото на крайбрежна държава временно да спре мирното преминаване на чуждестранни кораби, като взема предвид заплахата за сигурността на тази крайбрежна държава, се казва в съобщението на Радио Свобода. Анализаторите наричат подобни действия открита провокация. „Украйна е абсолютно наясно, че подобни действия ще доведат до ответни стъпки от страна на Русия. Това е възможно в отговор на блокадата на Крим, която блокада от страна на Украйна е малко вероятна, Русия може просто да блокира преминаването на украинските кораби през Керченския проток“, отбелязва експертът.  ", "date": "2020.01.28", "title": "Да се смее ли човек, да плаче ли: Украйна ще блокира Крим"}
{"url": "http://www.classa.bg/%D1%81%D0%B2%D1%8F%D1%82/item/405830-%C2%AB%D0%B2%D1%8A%D1%80%D0%BD%D0%B5%D1%82%D0%B5-%D1%82%D0%B5%D0%BA%D1%81%D0%B0%D1%81-%D0%BD%D0%B0-%D0%B7%D0%B0%D0%BA%D0%BE%D0%BD%D0%BD%D0%B8%D1%8F-%D0%BC%D1%83-%D1%81%D1%82%D0%BE%D0%BF%D0%B0%D0%BD%D0%B8%D0%BD%C2%BB-%D0%BD%D0%BE%D0%B2%D0%B0-%D0%B1%D1%83%D1%80%D1%8F-%D0%BE%D1%82-%D0%B5%D0%BC%D0%BE%D1%86%D0%B8%D0%B8-%D0%B2-%D1%81%D0%B0%D1%89-%D1%81%D0%BB%D0%B5%D0%B4-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%BF%D1%83%D1%88%D0%BA%D0%BE%D0%B2", "text": "Бившият командващ сухопътната армия на САЩ в Европа Бен Ходжес заяви, че твърденията на Русия за Крим са «неверни и неприемливи». В отговор сенаторът Алексей Пушков предложи „Тексас да бъде върнат на собственика му“, имайки предвид Мексико. Това предложение на руския политик предизвика нов кръг от полемика около щата.     Ходжес направи изявлението си в началото на януари в интервю за украинското издание «Апостроф». Генералът смята, че всички „претенции на Москва към Крим са неверни и неприемливи“. Според Ходжес, преди царуването на императрица Екатерина II там „Русия не е присъствала“. В отговор на думите на американския генерал Алексей Пушков припомни, че Украйна като такава не е съществувала в онези години, което означава, че не е можела да има украински полуостров. «А САЩ през 1783 г. беше тясна ивица земя по протежение на Атлантическия океан — по-късно те превзеха останалите. Да върнат Тексас на Мексико», написа сенаторът. А Аляска — ясно на кого, отговорят руски ресурси.     Факт е, че символичният за американците щат Тексас, става част от тяхната държава едва през 1845 година. След войната за независимост в Тексас той дори се превръща в отделна държава. През следващите 10 години се водят активни преговори за присъединяването на Тексас към Северноамериканските Съединени щати, което се случва в края на 1845 г., така Тексас става 28-ият щат на САЩ. Тексас, един от най-богатите американски щати, става част от „американската империя“ през 1845 г. Тексасците обявяват своята независимост от Мексико 10 години преди приемането им в състава  на САЩ, започва дълга и упорита война. Официално САЩ не участват в конфликта, но стотици доброволци от целите САЩ с оръжие в ръка се отправят към територията на самопровъзгласилата се република. Те успяват да отблъскват мексиканските редовни сили до 1844 г. След това американците преминават границата на Мексико, две години по-късно побеждават мексиканците и отстояват не само независимостта на Тексас, но и превземат Калифорния, Ню Мексико и няколко други територии. Постът на Пушков беше отговор на изявлението на американския генерал Бенджамин Ходжес, който заяви, че Русия няма права над Крим според историята. Думите на руския служител предизвикаха буря от емоции на Запад. Американските политици бяха много притеснени от посланието на Алексей Пушков, той дори трябваше да допълни съобщението си, като заяви, че предложението му подчертава абсурда в изказването на генерал Б. Ходжес. Освен това Пушков спомена за изненадата си от факта, че пост-подигравката му е взета толкова насериозно и е повлякла след себе си дискусии за връщането на Тексас на Мексико.  ", "date": "2020.01.28", "title": "«Върнете Тексас на законния му стопанин»: Нова буря от емоции в САЩ след думите на Пушков"}
{"url": "http://www.classa.bg/%D1%81%D0%B2%D1%8F%D1%82/item/405831-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BD%D0%B0-%D0%BB%D0%B5%D0%BD%D0%B8%D0%BD%D0%B3%D1%80%D0%B0%D0%B4-%D0%B2%D1%81%D0%B8%D1%87%D0%BA%D0%B8-%D1%83%D0%BC%D1%80%D1%8F%D1%85%D0%B0-%D1%81%D0%B0%D0%BC%D0%BE-%D1%82%D0%B0%D0%BD%D1%8F-%D0%BE%D1%81%D1%82%D0%B0%D0%BD%D0%B0", "text": "\"Яли са плъхове, сваляли са тапети от стените, за да си сварят каша от лепилото.\" Това е една от най-големите трагедии в онези години: над 1 млн. души умират при блокадата на Ленинград, приключила точно  преди 76 години.                         Това четем в дневника на ленинградската ученичка Таня Савичева - документ, който по-късно, по време на Нюрнбергския процес, е използван като доказателство за престъпленията на нацистите. По време на блокадата умират почти всички близки на Таня, а самата тя е едно от малкото деца, които впоследствие са спасени и евакуирани. Не след дълго обаче момичето умира. А е само на 14 години. Според различни изчисления, над 1 милион жители на Ленинград умират по време на блокадата, продължила близо 900 дни. При това този нечовешки експеримент е всъщност напълно безсмислен - от стратегическа гледна точка Ленинград не е необходим на Вермахта. Защо тогава Хитлер решава да го унищожи? Ето какво казва в интервю за ДВ германският историк Йорг Ганценмюлер: В Германия дълго време е прието да се говори само за онези битки на територията на Съветския съюз, при които са загинали много германски войници и офицери. Затова митът за Сталинград например плътно е заел място в колективната памет. До 1980-те години почти не се споменава за престъпленията, извършени от Вермахта на територията на СССР - говори се само за престъпленията, извършени от СС. Нещо повече - за разлика от есесовците, войниците и офицерите от Вермахта не са смятани за престъпници. Блокадата на града преди неговото превземане дълго време се разглеждаше като обичаен метод за водене на военни действия. Забравяше се обаче, че Ленинград не е бил превзет с щурм - жителите на града просто са били оставени да умрат от глад.  След обединението на Германия се стигна до сливане на двете гледни точки за събитията от онези години: западната и източната. Нещо повече - стигна се до обединение на историите, а в ГДР знаеха и помнеха за блокадата на Ленинград. През 2001 година Владимир Путин и тогавашният канцлер Герхард Шрьодер положиха заедно венец на паметника на жертвите на Ленинградската блокада. Истинските мащаби на трагедията стават видни чак тогава, когато разбереш на какво са били готови хората, за да оцелеят. Сваляли са тапетите от стените, за да си сварят каша от лепилото. Яли са плъхове и котки. Стигало се е и до канибализъм. Условията са били наистина екстремни. А особено потрисащи са, разбира се, личните спомени на оцелелите - какво им се е наложило да преживеят, как гладът е управлявал съзнанието им. Ленинград не е бил в епицентъра на военните действия. Той е бил, така да се каже, част от продоволствената стратегия. В Берлин са поддържали мнението, че на територията на СССР снабдяването на Вермахта ще се осигурява само от местни източници. Което автоматично означава следното: местното население трябва да гладува. През 1941 година германците са имали сериозни проблеми със снабдяването на армията и затова изобщо не са се интересували от въпроса за изхранването на 3-милионния град. Най-лесно било всички тези хора да бъдат пожертвани. А и издадената от Хитлер заповед гласи Ленинград да бъде изравнен със земята - без да се уточнява какво да се прави с цивилното население. Когато германците стигат до Ленинград, става ясно, че жителите няма как да бъдат изхранени, а евакуирането им би било твърде продължително, сложно и скъпо. Затова решават да \"отрежат\" града от снабдяването. И да оставят жителите му да умрат от глад и болести. За него е било много важно да унищожи всички големи градове. Говорейки за Москва, той винаги споменавал и Ленинград.             Думи на Клара Хитлер \"Непокорен и не особено прилежен\" \"Смятаха го за бездарник\" \"Така и не разбрах...\" \"Фантастично\" \"Толкова жестоки врагове\" \"Вълшебните формули\" \"Германия никога няма първа да наруши мира\" Спомен за ужаса Броени дни преди началото на войната Хитлер и руската зима \"В дванайсет и пет\" \"Нито веднъж\" \"Със спокойна усмивка\" \"Няма да капитулираме, никога!\" Краят    ", "date": "2020.01.28", "title": "Блокадата на Ленинград: \"Всички умряха. Само Таня остана.\""}
{"url": "http://www.classa.bg/%D1%81%D0%B2%D1%8F%D1%82/item/405832-%D0%BA%D0%B0%D0%BA-%D0%BE%D1%82%D1%80%D0%BE%D0%B2%D0%B8%D1%85%D0%B0-%D1%86%D1%8F%D0%BB%D0%BE-%D0%BC%D0%BE%D1%80%D0%B5-%D0%B8-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%BF%D0%BE%D0%BC%D0%B8%D0%BD%D1%8A%D0%BA%D0%B0-%D0%BD%D0%B0-40-000-%D0%B4%D1%83%D1%88%D0%B8", "text": "Виетнам от доста години насам преживява икономически бум. Но когато нейде изплува мъртва риба и бъде унищожен поминъкът на стотици хиляди хора, правителството се опитва да замете скандала и да се скрие.       2014 година виетнамското правителство гордо представи намиращата се в процес на изграждане икономическа зона във Вунг Ан. Топлоелектрическата централа, дълбоководното пристанище, стоманодобивният комбинат и други промишлени предприятия би трябвало да дадат тласък за развитието на изостаналата централновиетнамска крайбрежна провинция Ха Тин и да осигурят спешно необходимите работни места. Според плановете на правителството - над 40 000. Но само две години по-късно същата тази икономическа зона предизвика една от най-тежките екологични катастрофи в историята на Виетнам. По време на пробните изпитания  стоманодобивният завод \"Formosa Ha Tinh Steel\" изля в Южнокитайско море отпадни води, замърсени с какво ли не, включително с фенол и цианид. По бреговете на четири провинции бяха открити тонове измряла риба, стигна се и до измиране на корали и разрушаване на аквакултури.     По данни на правителството катастрофата е унищожила поминъка на над 40 000 рибари за много години напред. Правителството призна, че са били засегнати 200 000 души. Виетнамската природозащитна организация \"Green Trees\" от Ханой, документирала катастрофата, смята, че хората, чийто поминък е засегнат, са почти един милион. Съпротивата на населението Природната катастрофа доведе до протести в региона, в метрополиите Ханой и Сайгон, както и в някои други градове. Силите за сигурност насилствено потушиха протестите, мнозина демонстранти бяха арестувани и осъдени на дълъг престой в затвора. Организацията \"Green Trees\" събра документални свидетелства за случилото се, които послужиха за създаването на документален филм, представен в началото на януари в Берлин. Под заглавието (\"Страх???\") на екрана вървят кадри от екокатастрофата, епизоди от демонстрациите и арестите, снимки от икономическата зона, в която се е случил инцидентът. Дадена е думата на активистите-природозащитници, които заявяват, че виетнамското правителство би трябвало да предостави на населението повече права и най-вече - възможност да изрази мнението си. Провалът на правителството Начинът, по който властите се отнесоха към кризата, беше катастрофален. Виетнамското правителство, което е зависимо от чуждестранните инвестиции, последва един познат сценарий: отричане, частично признание, обвинения и непрозрачност. Първоначално властите отричаха всяка връзка между измирането на рибата и индустриалната зона, твърдейки, че чума по водораслите е довела до екокатастрофата. Три месеца по-късно правителството призна, че вината е на \"Formosa Ha Tinh Steel\". Беше обаче заявено, че вината е само на фирмата, която не се е придържала към разпоредбите, както и на местните кадри, които не били реагирали своевременно. Вината обаче в никакъв случай не можело да бъде приписана на централното правителство. В крайна сметка с \"Formosa\" било сключено тайно споразумение, след което предприятието заявило готовност да плати 500 милиона долара за покриване на щетите. В същото време протестите на хората бяха представяни от държавните медии като бунтове, направлявани от чужбина. Парите попаднали в ръцете на държавни агенции, които  трябвало да изплатят компенсациите, но това само стимулирало корупцията, която и така е разпространена в страната. Много от засегнатите, които изгубили поминъка си за години напред, получили като обезщетение само по един чувал ориз и 50 000 виетнамски донги, което се равнява на около две евро. Филмът разкрива тези обстоятелства само донякъде, но ясно показва какви дълбоки следи е оставила катастрофата в живота на мнозина. Жителите на региона са недоволни и огорчени. Става ясно и това, че демонстрантите със своите настоявания, настояващи за по-високи обезщетения, така и не са успели да се наложат. Липса на широко социално движение Германският политолог Йорг Вишерман, който от години изследва виетнамското гражданско общество, вижда малко признаци за солидно социално движение в страната. Той казва: \"На организираното гражданско общество във Виетнам му липсват млади хора. А различните протести, възникващите социални движения и организациите на гражданското общество често не са свързани помежду си\". Това, че липсват млади хора, се вижда и във филма, в който демонстрантите са предимно между 30 и 50 години. Младите хора във Виетнам със заети да градят бъдещето си и знаят, че някой погрешен пост във Фейсбук може да ги вкара задълго в затвора. А липсата на връзка между отделните организации на гражданското общество прави малко вероятно възникването на широко социално движение, което сериозно да предизвика еднопартийната държава.  ", "date": "2020.01.28", "title": "Как отровиха цяло море и съсипаха поминъка на 40 000 души"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405833-%D1%83%D0%BF%D1%80%D0%B0%D0%B2%D0%BB%D0%B5%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%BD%D0%B0-%D0%B3%D0%B5%D1%80%D0%B1-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5,-%D0%B2%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B8-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B8%D1%82%D0%B5", "text": "В началото на 2020 година в България се отбелязват редица прояви на дълбока управленска криза. Това означава, че определени браншове в публичните политики са с натрупани нерешени проблеми, които вече дават отражение върху определени страни от качеството на живота на хората. Най-показателен е проблемът с водния режим в Перник, със състоянието на водопреносната мрежа в Шумен, Сливен, Ботевград и множество малки селища по цялата ни територия. Тези структурни проблеми в управлението на водния сектор засягат няколко министерства, различни закони, нямат централизирана система за контрол и това създава основания за липса на ясна отговорност. Кризата е предизвикана от серия грешки в системата на нашето управление. А системата е резултат от действията на хората, тя не е самовъзникваща и самоуправлляваща се. Хаосът в нея също се прави и се поправя от хора. Отговорността за една криза, която не се решава, става все по-голяма и започва да засяга цялата нация. Затова и изходът трябва да се търси в национална посока. Общественото мнение узря за това, че проблемите не са случайни. Те бяха предшествани от редица други тежки управленски грешки в различни сфери – вижда се, че в животновъдството и проблемите с африканската чума по свинете, при зарази в дребен добитък, мерките не са нито превантивни, нито убедителни за хората. В други браншове, свързани с националната сигурност, със съхраняването на личните данни на българските граждани се случиха пробиви, има сериозни проблеми в здравеопазването и борбата с корупцията - в една съвременна държава тези факти би трябвало да имат сериозни последствия за управляващите. Третото правителство на Б. Борисов има вече сменени девет министри. Въпреки това, коалицията на ГЕРБ с така наречените патриоти /доколкото те вече не са „Обединени патриоти“/ е мнозинство, което на този етап може да преодолее всяка парламентарна инициатива на опозицията за промяна на модела на управление или дори за смислена поправка в законодателството.     Б.Борисов ще остане на власт и след поредния вот на недоверие, този път засягащ кризите с водата и вноса на боклук, най-вече с предположението на мнозинството, че това управление няма алтернатива. Най-често споменаваният аргумент в тази посока е незадоволителното поведение на най-голямата опозиционна партия в парламента БСП. Може да се каже, че БСП не е особено последователна в парламентарното си поведение, че пропуска парламентарни процедури, с които може повече да реализира силата на парламента по отношение на правителството и министър-председателя в една парламентарна република. Заедно с това БСП най-често и най-ярко поставя за решение проблеми на населението, които правителството не може да реши. В това се проявява управленската безпомощност на ГЕРБ. Трябва да се направи разлика между това да продължаваш да си на власт и да можеш да управляваш. Оставането на власт е въпрос на проста парламентарна аритметика на гласове, които по различни причини желаят да са в парламента. Но управлението на държавата е друга работа – управлението означава решаване на проблемите на гражданите. Можем да отбележим, че стилът на властване и на запазване на властта от страна на ГЕРБ не решава управленски задачи. Въпреки смените на министри, капацитетът на правителството не става по-голям, правят се рокади, говори се много, но качествена промяна няма и не може да има. В началото на 2020 година учени от БАН от различни направления, независими политолози и социолози, алармират за липса на управленски решения, за все по-голяма отдалеченост на управленския апарат от експертните позиции. Аргументите на част от политическия елит, че управлението на ГЕРБ и патриотите няма алтернатива не издържат. В политиката алтернатива има и не само една, затова политиката представлява различни групови интереси, обединени от националния интерес за общо развитие. Ако една политическа група е изчерпала възможностите си, има ясни конституционни механизми за даване на мандат на друга социална група чрез нейни политически представители. Проблем за политическата класа, която днес управлява, не е просто липсата на алтернатива, а конституционната норма предсрочните избори да се организират от служебно правителство, назначено от президента на РБ. Служебното правителство, назначено от президента Р. Радев е неприемливо за ГЕРБ, въпреки че то не е партийно, а би имало повече с експертен характер. След предсрочни избори, при липса на мнозинство в парламента, отново е възможно експертно правителство на представители на различните парламентарни партии. То може да олицетворява национално единство за решаване на проблеми, може да бъде надпартийно и да привлече действително хора, които биха внесли ред в администрацията. Държавната администрация днес е формирана в голямата си част на клиентелистки партиен принцип, вижда се некомпетентност, безхаберие и политическо угодничество, което не решава , а задълбочава проблемите на хората. Ако се върнем на Перник – само от партиен страх проблемите с водата не бяха огласени преди местните избори и това само по себе си е предпоставка за криза. На България е необходима смяна на властта и стила на управление. Състоянието на партиите – всички със собствени проблеми – не е показател за защита на статуквото. Анализът на целия политически спектър едва ли ще задоволи нашите демократични критерии. И заедно с това кризите, липсата на решения и падащото политическо доверие към институциите и правителството изискват радикални промени. Политическите алтернативи се появяват в действие, а не при политическо бездействие, което препоръчват управляващите.    ", "date": "2020.01.28", "title": "Управленската криза на ГЕРБ и патриотите, вотът на недоверие и алтернативите"}
{"url": "http://www.classa.bg/%D1%81%D0%B2%D1%8F%D1%82/item/405834-times-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-huawei-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D1%81-%E2%80%9C%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%B2%D0%BE%D0%B9%D0%BD%D0%B0%E2%80%9D-%D1%81-%D1%82%D1%80%D1%8A%D0%BC%D0%BF", "text": "Следващата седмица британското правителство ще вземе решение за сделка с Huawei за създаване на телекомуникационна мрежа от пето поколение. Вашингтон, противник на споразумението, предупреждава Лондон, че работата с китайската компания може да подкопае сигурността на Обединеното кралство и да създаде риск от разцепление в “специалните му отношения” със САЩ, пише The Sunday Times. Борис Джонсън беше предупреден, че се насочва към \"дипломатическа война\" с Доналд Тръмп и \"жесток скандал\" в кабинета. Това е така, защото Лондон планира да предостави на китайската телекомуникационна компания Huawei достъп до развитието на 5G мрежата в Обединеното кралство, пише The Sunday Times.     Ден преди това американският президент заяви на британския премиер, че предоставянето на зелена светлина на тази сделка ще бъде сериозна заплаха за националната сигурност. Това крие риск от разцепление в трансатлантическите отношения, което може да засенчи празника на Брекзит, насрочен за следващия петък, за чието изпълнение Джонсън загуби три години, отбелязва изданието.  Тръмп предложи на Джонсън Америка и Великобритания заедно да създадат алтернатива на предложението на Huawei. Но властите в мъгливия Албион вярват, че това ще отнеме твърде много време, привлича вниманието The Sunday Times.  Трима американски сенатори, включително бившият кандидат за президент Марко Рубио, направиха безпрецедентна стъпка. Те се обърнаха към Съвета за национална сигурност на Великобритания, призовавайки министрите да не отварят нова уязвима телевизионна мрежа с технологичния гигант, „имащ тясна връзка с китайското разузнаване“. По-рано министърът на финансите на САЩ Стийв Мнучин реши да действа с морков и тояга. Той нарече сделката с Huawei \"заплаха за критичната инфраструктура\" и в същото време предложи \"заделяне на голямо количество ресурси\" за американско-британското търговско споразумение, ако Лондон приеме искането на Вашингтон и откаже да сътрудничи с китайска компания. Британското правителство е на път да вземе решение за сделката следващия четвъртък. И, както се очаква, този ход ще предизвика буря от възмущение в правителството. Един от източниците на публикацията сравнява проблема с “разпространението на Коронавируса по света\": \"Huawei е китайският вирус на следващата седмица.\"  Вътрешният министър Прити Пател и министърът на отбраната Бен Уолъс са против споразумение с Huawei. В същото време други правителствени служители \"принуждават\" Джонсън да разреши на китайската компания да създаде \"периферни части\" от мрежата от пето поколение, с изключение на стратегически важни места. Но американските сенатори твърдят, че интеграцията на британската 5G мрежа „изключва“ аргумента на Джонсън, че Huawei ще се ограничи до разработването на нейните „граници“. „Действията на компанията демонстрират ясно хищническо и проблемно поведение“, така че трябва да бъде изключена от проекта в интерес на специалните отношения между Лондон и Вашингтон”, казват Рубио и неговите колеги.  Американският държавен секретар Майк Помпео също се опитва да убеди правителството на Обединеното кралство да се откаже от Huawei. Но министрите се опасяват, че секретарят на кабинета и съветник по националната сигурност Марк Седуил ще пренебрегне загрижеността на Америка да завърши сделката. “Седуил се опита да уреди всичко предварително, преди министрите да кажат думата си”, заяви един от източниците на изданието. „Но хората като Прити Пател няма да се откажат без бой.“  Тръмп и неговият политически екип заплашват да прекратят обмена на информация с Лондон, ако се сключи сделка с Huawei. Но според представители на британското разузнаване американските колеги са ги уверили, че това няма да се случи, пише The Sunday Times.  ", "date": "2020.01.28", "title": "Times: Сделката с Huawei заплашва Джонсън с “дипломатическа война” с Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405835-%D0%BC%D0%BD%D0%BE%D0%B3%D0%BE-%D1%88%D1%83%D0%BC-%D0%B7%D0%B0-%D0%B4%D0%BE%D0%BD%D0%B8-%D0%B8-%D1%88%D0%B0%D1%88%D0%BC%D0%B8%D1%82%D0%B5-%D0%BD%D0%B0-%D0%BA%D0%BE%D1%88%D0%BB%D1%83%D0%BA%D0%BE%D0%B2", "text": "Втората излъчена „Събота вечер с Дони” предизвика обвинения в хомофобия, което изглежда търсена постановка, за да предизвика скандал и интерес към шоуто. Дони поднесе глупави шегички в диалог с робота Питагор, който участва като негов партньор на диванчето. Роботът каза, че сам си е избрал пола, и че обича себеподобни,. Дони каза, че и с хората вече е така, сами си избират пола. Роботът каза, че го харесва, а Дони отвърна шеговито: „аз съм малко извратен и обичам противния пол”… Това предизвика „правозащитни организации и авторитетни общественици” да напишат протестно писмо до директора на БНТ Кошлуков, че шоуто представлява недопустима хомофобия, припомнени са всички закони и харти за равнопоставеност на хомосексуалните и се изисква шоуто „да преосмисли ценностите си или да бъде свалено от екран“. Както може да се предположи либерални талибани шеги не търпят и с повод и без повод искат забрани.  И Дони побърза да се извини на тази общност и да подготви ново предаване. Че защо? Въпросът беше за едни нелепи шеги, защо бърза да сменя шоуто? Със сигурност следващото шоу, ако не и много от следващите му издания, ще „преосмислят ценности” и ще занимаят правилно зрителя с проблемите на ЛГБТИ общността. А какво е всъщност шоуто на Дони? То се появи, след като Емил Кошлуков спря „Ношни птици” с водеща Искра Ангелова. То беше в петък вечер, избутано в късен час. През минали години е избутвано и след полунощ, въпреки това беше едно най-рейтинговите предавания на обществената БНТ, без да има грубиянски хумор, актьорски скечове и т. н. От телевизията на Кошлуков, както би трябвало да се нарича вече БНТ, обясниха, че   защото било много скъпо. Тази новина беше пробутана през всички жълти вестници по всички канали, които използват официално и неофициално пиар агенции. В действителност не се разбра, че това е едно от най-евтините шоу програми, били някога в ефир. Във в. „Сега” посочиха дори сума – около 10 хил. лева на месец, 2300 лв. на предаване. Толкова е плащала БНТ за шоуто и тези пари са разпределяни като хонорари между 15-ина души, повечето от които се виждаха в кадър. БНТ предоставя и студио, които седи почти цяла седмица празно, и хора от технически екип, които са на заплата, също и монтажно студио. И някак се набива сравнението с шоуто на Дони. За него има специално изработен по-скъп декор в студиото, има и екип от петима актьори, които разиграват тъпи скечове. Поне в последното шоу бяха тъпи, дано нататък станат по-интересни. Мъж с боядисано с черно лице се представя като чех… Тия с хомофобията това не забелязаха ли? Ако беше в Щатите в шоу актьор да си боядиса лицето, щеше да стане много по-голям скандал. Може би и това е търсено, но не го забелязаха… Следва гост Момчил, лежерно диалогче, как бяхме съученици, как са децата, на колко станаха, не трябваше да се разделяте, подмята роботът Питагор. Вместо музикалната група от 5 души в „Нощни птици” сега има камерен струнен оркестър от 9 души, заедно с диригента. Може би така има повече възможности да изпълняват песни и хитове… Има екип от двама души от БАН, които пък управляват робота Питагор, участник партньор на леко неадекватния водещ Дони. По източници от БНТ това шоу струва около четири пъти повече от „Нощни птици”. Водещият е и сценарист, както беше и с Искра Ангелова, само че малко си е надскочил нивото на компетентност. Нека има и такова шоу. Дони е талантлив музикант и певец, опитващ се да не бъде комерсиален през годините, през които по екраните шестваше предимно друг тип музика. Добре, обществената БНТ пуска на екран нещо различно от просташката музика (не само чалга), която тече от множество радио и тв канали.   Лесно е да се досети човек, че не скъпотия е причина за спиране на предаването на Ангелова. „Нощни птици” беше в някакъв смисъл неудобно предаване. Имаше гости известни личности, които трудно можеш да цензурираш, а и водещата задаваше въпроси извън забавните, без да политизира излишно. И макар това шоу да изглеждаше донякъде като предаване за култура, си имаше авторитет. Който беше зачеркнат с лека ръка от Кошлуков и с подлото определение, че било скъпо. Но никой няма да говори за това. Ще раздухват „хомофобски скандал”. Един друг музикант, Венци Мицов, коментира така измисления скандал: „Ъъъъъ…. После пак ще прочета, че ляволибералната демократична общност си била ОК и да не сме съдели по един, двама, трима, хиляда пет хиляди души за цялата общност.  Аз гледах предаването. Последният му проблем е хомофобията, каквато вътре въобще няма. Иначе не е като предаването да няма десетки, да не кажа стотици проблеми. Но първият проблем на обществото ни днес е новия комсомол. ЛГБТИ, аз живях при социализма. Там имаше организации като вас – комсомола, ЗКПЧ, ВКР, ДС. Солидарен съм с проблемите и борбите на гей хората. А вие сте нелепи.  Мерси”. Това написа Мицов във фейсбук-страницата си.", "date": "2020.01.28", "title": "Много шум за Дони. И шашмите на Кошлуков"}
{"url": "http://www.classa.bg/%D1%81%D0%B2%D1%8F%D1%82/item/405819-%D0%B2%D0%BE%D0%B4%D0%BE%D1%80%D0%BE%D0%B4%D1%8A%D1%82-%D0%B8-%D1%80%D0%B5%D1%86%D0%B8%D0%BA%D0%BB%D0%B8%D1%80%D0%B0%D0%BD%D0%B5%D1%82%D0%BE-%D1%81%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8%D0%B3%D1%80%D0%B0%D1%87%D0%B8-%D0%B2-%E2%80%9E%D0%B7%D0%B5%D0%BB%D0%B5%D0%BD%D0%B8%D1%8F-%D0%BF%D0%BB%D0%B0%D0%BD%E2%80%9C-%D0%BD%D0%B0-%D0%B5%D1%81", "text": "Водородът като гориво за промишлеността и рециклирането на продукти от всякакъв вид ще бъдат основните участници в индустриалната стратегия на Европейския съюз, която официалните лица планират да въведат през март, информира Bloomberg. Мерките се разглеждат от Европейската комисия и са част от   за намаляване на емисиите на изкопаеми горива и постигане на климатичните цели, определени в Парижкото споразумение. Пакетът от инициативи е насочен към насърчаване на индустрията и потребителите да използват по-щадящи за околната среда продукти и системи. Самата програма ще влезе в сила на 8 март. Проектът на програмата гласи, че производителите в региона трябва да намалят емисиите си и да допринесат за целта на ЕС за премахване на замърсяването с парникови газове до 2050 г. „Индустрията на ЕС може да се превърне в еталон в областта на кръговата икономика и чистите технологии. По този начин индустрията ще подкрепи тласъка на икономиката на ЕС към устойчив икономически растеж“, се казва в документ на Европейската комисия. Зелена сделка Мерките също така ще насърчат растежа на чистите технологии, ще стимулират по-устойчиви продукти и ще засилят употребата на електрическите превозни средства и други транспортни средства с ниско замърсяване, сочи документът. Фон дер Лайен постави в основата на своя дневен ред Зелената сделка - мащабна стратегия, която ще засегне всичко - от енергетиката до селското стопанство и транспорта. Тя иска по-строги климатични цели, които ще покажат, че ЕС действа за премахване на замърсяването преди други големи икономически играчи. Новата „упорита“ индустриална стратегия очертава предизвикателството пред ЕС за приемане на нова технология и въвеждането на цифрови системи в повече части от икономиката. От Комисията искат регионът да подобри начина, по който приема иновациите, като същевременно поддържат конкурентоспособността на търговията с държави извън блока. Стъпки „Това ще изисква важни усилия за трансформиране на индустриалното производство, насърчаване на нови водещи пазари за климатично неутрални и кръгови продукти в ЕС и извън него и засилване на инвестициите в научни изследвания, иновации и модерна инфраструктура“, заявиха от Комисията в проект на документ. „Промишлеността също така ще увеличи прозрачността за потребителите относно въглеродните и екологичните отпечатъци на продуктите и услугите, така че те да могат да правят информиран избор“, се казва още в документа. Някои от по-конкретните стъпки, планирани от работната група на ЕС в рамките на стратегията са: 1) Нов план за действие на кръговата икономика, който също трябва да бъде представен на 8 март. Той трябва да включва нови изисквания за дизайн на устойчиви продукти и евентуално нов регламент за такива стоки или ревизия на екодизайна и енергийното етикетиране. 2) Планирана ревизия на регулациите за строителните продукти, използване на стандарти за насърчаване на по-висококачествени продукти и сгради и използване на средствата на ЕС за финансиране на обновяването. 3) Декарбонизация на енергоемките индустрии: създаване на потенциален съюз между държавите членки и представители на индустрията, за да се подпомогне развитието на нисковъглеродни технологии. 4) Стратегически нисковъглероден план за картографиране на нуждите на инфраструктурата за следващото десетилетие. 5) Повишаване на усилията за внедряване на възобновяеми енергийни източници и иновативни чисти технологии, включително подобряване на устойчивите условия на финансиране на равнището на ЕС и страните членки. 6) Приемане на стратегия за подкрепа на „интелигентна“ и чиста мобилност. За да помогне за финансирането на промяната, ЕС планира да увеличи разходите за научни изследвания и иновации, цифрова трансформация и преход към зелена икономика в следващия си бюджет за периода от 2021 до 2027 г. . Ключови трансгранични проекти могат да получат финансиране от ЕС по специални инвестиционни програм и.", "date": "2020.01.28", "title": "Водородът и рециклирането са големите играчи в „зеления план“ на ЕС"}
{"url": "http://www.classa.bg/%D1%81%D0%B2%D1%8F%D1%82/item/405820-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B1%D1%80%D0%BE%D0%BA%D0%B5%D1%80%D0%B8-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%BD%D0%B0-%D0%B8%D0%BC%D0%BE%D1%82%D0%B5%D0%BD-%D0%BE%D0%B1%D1%80%D0%B0%D1%82-%D1%81%D0%BB%D0%B5%D0%B4-brexit", "text": "За лондонския пазар на недвижими имоти годината започна с истински гръм:   до Хайд Парк. Ако сделката бъде сключена, това ще бъде най-скъпият имот, продаван някога във Великобритания. Предишният рекорд беше за имот, оценен на 140 млн. паунда. Брокерите на луксозни имоти в британската столица видяха новата рекордна цена като добра поличба за така лелеяния обрат. Изминалите години бяха трудни за гилдията. След референдума за Brexit през 2016 г. изкупните цени на най-добрите места в Лондон паднаха с повече от една пета, а броят на трансакциите рязко се сви. В допълнение към несигурността за Brexit и специалният данък върху вторите жилища също понижи търсенето, пише в свой анализ германският в. Handelsblatt. Сега обаче се очаква поврат. Победата на изборите на консервативния премиер Борис Джонсън през декември изглежда вдъхновява много участници на пазара. Брокерската фирма Knight Frank съобщава за истински прилив на бъдещи купувачи след изборите. През последните две седмици на декември са се продали толкова много имоти в централен Лондон, както за последно през същия период на 2016 г., обясниха от компанията за недвижими имоти. Една от причините е отложеното търсене. Конкурентът Savills също наблюдава обрат. „Повишената политическа стабилност“ след изборите подобрява настроението на пазарите на недвижими имоти, заяви компанията наскоро. Тя очаква леко увеличение на цените с един процент в Лондон тази година, като в отделните тримесечия увеличението може да бъде и по-голямо. „В средносрочен и дългосрочен план динамиката на британския пазар на недвижими имоти трябва да остане до голяма степен положителна“, се казва в анализа на Savills. Пазарът на жилища може да получи допълнителен тласък, ако Английската централна банка намали ключовите лихвени проценти през тази седмица, както се очаква. Евтиното финансиране на недвижими имоти е основният двигател на търсенето. Възстановяването обаче е крехко. Повечето наблюдатели очакват слаб растеж, защото все още са налице редица рискове. Освен всичко друго, премиерът Джонсън обяви в предизборната си кампания налагането на специален данък от три процента върху покупната цена за чуждестранните инвеститори. Кога ще влезе в сила той все още не е ясно. В краткосрочен план това може да засили търсенето, тъй като чуждестранните купувачи искат да действат, преди данъкът да влезе в сила. В дългосрочен план обаче вероятно търсенето ще се забави.  Нови инвестиции на хоризонта  Перспективите са положителни и за търговските недвижими имоти. 2019 г. беше много слаба година за тях. Според анализ на JLL инвестициите в страната са  отбелязали спад от 65 милиарда британски лири през предходната година до 50,4 милиарда британски лири през 2019 г. Тази година се очаква обемът отново да се увеличи - с девет процента до 55 млрд. лири. Общата сума включва всички трансакции от офиси, магазини, логистични центрове, хотели и големи апартаментни пакети, но не и индивидуални продажби на пазара на частни жилища. Инвеститорите са облекчени, че опасността от ляво правителство на лейбъристите поне засега е предотвратена, казва Джон Нийл, ръководител на отдела за анализи в JLL. Настроението също се подобрява, защото сега има яснота за Brexit на 31 януари.       Притесненията около Brexit обаче ще се върнат най-късно през втората половина на годината, когато с края на 2020 г. наближи и краят на преходния период, прогнозира Нийл. В края на краищата все още не е ясно как ще изглеждат бъдещите отношения с ЕС. Британската икономика остава уязвима за по-нататъшно глобално охлаждане. Ето Нийл не дава конкретна и категорична прогноза. Ричард Холт, експерт по недвижими имоти в Oxford Economics, също вижда значителни рискове. Brexit в края на януари е чисто символичен, той не променя общите икономически условия, казва той. Ако през годината се появи изгодна търговска сделка с ЕС, това може да даде тласък на пазара. По-вероятно е обаче това да не се случи, защото преговорите с Брюксел са трудни. Ето защо Холт все още не вярва в подем през тази година. В дългосрочен план обаче според експертите перспективите за Лондон са добри. Опасеното изселване на компании след Brexit не се осъществи. Съкращаването на работните места във финансовия сектор продължава, но те ще бъдат повече от компенсирани от разрастването на консултантските компании, адвокатските кантори и технологичните концерни. Американската компания Facebook току-що обяви, че през тази година ще създаде хиляди нови работни места в Лондон. Офисите не достигат Междувременно вече има недостиг на офиси в централните квартали, тъй като много строители намалиха строителната си дейност след вота за Brexit през 2016 г., но търсенето остана неочаквано стабилно. Това движи наемите нагоре. „Търсенето на офис площи е голямо“, казва Холт. Все пак има промяна. Докато банките разчистваха големите си търговски етажи в Канъри Оурф, търсенето на по-малки офиси в центъра на града и около гара „Кингс Крос“, където се настаниха много технологични компании, нараства.     От гледна точка на инвеститорите в международно сравнение Лондон отново е привлекателен. „Възвръщаемостта в Лондонското Сити е повече от четири процента“, казва Крис Перкинс от M&G. Стойността вероятно ще намалее към три процента през годината. Но това все още е по-висок марж, отколкото в много градове в Европа, САЩ и Азия. За сравнение: във Франкфурт основната доходност при офисите е 2,9 процента, в Берлин - 2,7 процента. M&G току-що (през октомври) инвестира 900 млн. паунда в нов строителен проект във финансовия квартал. „Уверени сме, че градът се развива добре“, казва Перкинс. Банките също отново били готови да предоставят финансиране за подобни проекти, след като по-рано през миналата година отказаха подкрепа за подобни проекти. Инвеститорите очакват в обозримо бъдеще наемите да растат, тъй като недостигът на офис пространство няма да бъде решен толкова бързо. В момента няма много строителни проекти, казва Майк Бесел от управителя на активи Invesco. След гласуването за Brexit той се е изненадал, че строителството на най-новия лондонски небостъргач, наречен 22 Bishopsgate, е продължено. „В ретроспекция това обаче се оказа правилното решение“. Кулата във финансовия квартал вече е почти разпродадена. Друг признак за продължаващото високо търсене: Според Бесел 65 процента от всички новопостроени офис площи, които ще излязат на пазара през 2020 г., вече са наети. Според експерта на JLL Нийл и финансовата криза при доставчика на споделено офис пространство WeWork не представлява заплаха за пазара като цяло. Когато проблемите с паричните средства на WeWork се появиха на бял свят преди няколко месеца, някои лондонски наемодатели станаха неспокойни. Според Нийл обаче няма повод за безпокойство, защото WeWork очевидно иска да изпълни съществуващите договори. В допълнение, търсенето на гъвкави офис площи остава високо, независимо какво се случва с WeWork.    ", "date": "2020.01.28", "title": "Британските брокери се надяват на имотен обрат след Brexit"}
{"url": "http://www.classa.bg/%D1%81%D0%B2%D1%8F%D1%82/item/405821-%D0%BA%D0%B8%D1%82%D0%B0%D0%B9-%D0%B8%D0%B7%D0%BD%D0%B0%D1%81%D1%8F-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B1%D0%BE%D1%80%D0%B1%D0%B0-%D0%BD%D0%B0%D0%B2%D1%8A%D0%BD", "text": "От официалните съобщения, публикувани на уебсайта на посолството на Китай в Швеция през изминалата година, почти две трети са хулителски атаки срещу отделни шведски журналисти, политици и други публични личности, пише Джамил Андерлини за Financial Times. „Някои хора в Швеция не би трябвало да очакват да се чувстват спокойно, след като наранят чувствата на китайския народ и интересите на китайската страна“, гласеше един типичен, леко заплашителен, изблик, посочва той. Посолството в Швеция е най-агресивният пример за новата китайска „вълча дипломация“ през последната година. Само че далеч не е единственият. През 50-те години на миналия век Никита Хрушчов каза, че Съветският съюз ще „погребе” западните капиталистически демокрации. От 2013 г. насам Си го формулира така: „Капитализмът неизбежно умира, а социализмът неизбежно печели... Това е необратима обща тенденция в развитието на историята“. Това е повече борба за увековечаване на авторитарното управление в Китай, отколкото идеологическа кампания в стил Студената война, и тя се води предимно на китайска земя. Борбата, обаче, все повече се изнася, тъй като Пекин се стреми да направи света безопасен за китайската автокрация. Целта е да се наложи максимално висока цена на всеки, навсякъде, който се противопоставя на силата или целите на партията. Западните либерални демокрации са основните мишени. Този задграничен натиск започна, защото китайската диаспора, оценявана на около 60 милиона души, нарасна толкова много през последните години и се разглежда като потенциална заплаха за продължаване на партийното управление в Китай. Историята на революциите често минава през диаспорни общности като тези, които отгледаха Владимир Ленин в Швейцария, Сун Ятсен в Япония и Дън Сяопин и Хо Ши Мин в Париж. Опитите да се засили влиянието и контрола на Китай над глобалния наратив надхвърлят обществената дипломация и достигат далеч извън диаспората. През ноември главната шпионска агенция в Австралия заяви, че разследва „смущаващи“ твърдения, че Пекин се е опитал да внедри агент във федералния парламент на страната. Агентът е намерен мъртъв скоро след като планът беше разкрит, като полицията не успя да установи причината за смъртта му. В съседна Нова Зеландия някои от най-големите спонсори на основните политически партии са китайски бизнесмени, близки до комунистическата партия. Законодателството за финансиране на кампаниите, прокарано през парламента миналия месец, не направи много, за да затвори вратичките, които позволяват този вид купуване на влияние. Ключът към разбирането на тази войнственост се крие в политиките и приоритетите, които съставляват „мисълта на Си Дзинпин“. В многобройни речи и официални документи китайският президент описва ожесточената борба между „социализма с китайски характеристики“ и „западните антикитайски сили“ с техните „изключително зловредни“ идеи за свобода, демокрация и човешки права.       Удивително е, че човек, прекарал най-малко 15 години в работа за военния разузнавателен апарат на Китай, остава член на парламента, дори след като призна, че му е било наредено от коминустическата партия да прикрие своето минало в заявлението си за имиграция в Нова Зеландия. Малката Нова Зеландия може да изглежда странна мишена за инфилтриране от страна на китайската комунистическа партия, но държавата е привлекателна за Пекин като слабото звено в споразумението за споделяне на разузнавателна информация с Австралия, Канада, Великобритания и най-важното - САЩ. Висш служител на разузнаването от една от тези страни заяви пред FT, че Нова Зеландия е „на ръба на жизнеспособността като член“ на групата, поради „пасивното“ й отношение към Китай и нейната „компрометирана политическа система“. Китай е най-голямата експортна дестинация на Нова Зеландия. Вероятно от страх Пекин да не отговори чрез икономически санкции, премиерът Джасинда Ардърн направи всичко по силите си, за да избегне дори споменаването на темата за китайската политическа намеса. Реакцията на Австралия беше далеч по-сериозна. Китай отправи икономически заплахи заради дързостта на страната, но повечето от тях се оказаха кухи. Макар че някои в Канбера се разтревожиха заради лошите двустранни отношения миналата година, австралийските доставки за Китай нараснаха до рекордно ниво, съставлявайки близо 40 на сто от целия износ. Политическото ембарго често е неефективно, тъй като вреди на вносителите колкото и на износителите, като повишава цените и разстройва веригите за доставки. В някои страни има оправдани опасения относно надигането на ксенофобия и страхове за „комунисти под леглото“, насочени към всеки, който е етнически китайски. Светът трябва да се пази от такъв расизъм, не на последно място, защото би било дълбоко сбъркано да се наказват точно хората, които са избягали в западните демокрации, за да се измъкнат от репресивната система. Пренебрегването на китайските попълзновения би било също толкова крайна форма на расизъм спрямо етническите китайци, тъй като те са основната цел на заплахите на Пекин и неговите операции за влияние в чужбина. Това би било и глупаво. Както наскоро пенсионираният ръководител на главната разузнавателна агенция в Австралия заяви, китайската комунистическа партия е много умела в експлоатирането на отвореността на западните демократични системи. „Ефектите може да не се проявяват с десетилетия, а дотогава вече ще е твърде късно“, казва той. „Събуждате се един ден и виждате решения, взети в нашата страна, които не са в неин интерес“, допълва той.  ", "date": "2020.01.28", "title": "Китай изнася идеологическата борба навън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405822-%D1%82%D1%80%D1%83%D1%81%D0%BE%D0%B2%D0%B5-%D0%BD%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%BA%D0%BB%D0%B0%D1%82%D1%8F%D1%82-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Трусове на недоволство клатят третия кабинет на Бойко Борисов. Протестите на измъчени от безводието и от мръсния въздух хора може и да се струват на властта дребна работа, но и малките камъчета често преобръщат колата. Управляващите се намират в епицентъра на екологични и хуманитарни проблеми, които се роят и задълбочават с всеки изминал ден. Водната криза в Перник, тоновете боклуци, захвърляни на всякакви места в България, замърсяването на река Марица и измрялата риба, каквато бе откривана и в реките Чая, Въча и Сазлийска, мръсният въздух в големите градове, калпавият водопровод в Свищов, изграден от тръби за поливане... Зачестилите трусове на обществено недоволство клатят, но не събарят третия кабинет на Бойко Борисов. Свикнали са, не се плашат Група протестиращи пред Министерския съвет перничани, които искат оставки и затвор за виновниците, едва ли ще притеснят особено властта. За десет години в управлението Борисов е обръгнал на гневни и отчаяни хора. В последните две години протестите зачестиха - на улицата излязоха майките на деца с увреждания, медицинските сестри, граждани и правозащитници срещу избора на Иван Гешев за главен прокурор, както и стотици хора заради избитите им заради чума домашни животни.  Перничани днес отново са на протест в София, този път пред Министерството на регионалното развитие и благоустройството (МРРБ), настоявайки да се потърси отговорност от министър Петя Аврамова. Политическите измерения на водната криза са твърде скромни, въпреки че близо стотина хиляди души в Пернишко са изправени пред хуманитарна катастрофа. Тя застрашава  бизнеса на тези хора, обезценява имотите и носи и всевъзможни други негативи. Тази седмица в парламента се чака отхвърлянето и на четвъртия вот на недоверие на БСП към правителството, поискан заради провал на политиките в областта на околната среда и водите. Подкрепата от ДПС не е достатъчна, за да бъде съборено правителството на ГЕРБ и “Обединени патриоти”. А “Воля” и независими депутати увъртат за гласуването и предпочитат да се пазарят с управляващите. И други се възползват. Ремонтът е трябвало да бъде извършен преди 3 години Като единствена “трансмисия” на вода към Перник, Столична община ще получи близо 30 млн. лева от държавата - срещу съгласието да предостави водопреносната си мрежа. А съгласието предстои да бъде дадено утре, 28 януари, когато на извънредно заседание Столичният общински съвет (СОС) ще гласува за  .     Тези количества ще дойдат от яз. ”Белмекен” през яз. “Бели Искър” и чрез бъдещ водопровод от 13,5 км ще влизат директно в мрежата на Перник, без да се вливат в язовир “Студена”. Екшън планът със срок от 45 дни и цена от 25 милиона лева обаче изисква да се отпуснат нови 20,5 милиона лева - за авариен ремонт на стената на “Бели Искър”. Тази работа е трябвало да бъде свършена още преди 3 години, след разпореждане на прокуратурата. През октомври 2018 г. правителството взима решение да се извърши основен ремонт на яз. „Бели Искър”, тъй като е констатирано, че стената е опасна и има предписание язовирът да се поддържа пълен на максимум 60% от капацитета си. Сега закъснелият ремонт ще се прави по спешност. Наред с това на СОС се предлага да одобри и изграждане на връзка за 8,5 милиона лева между двата язовира “Искър” и “Бели Искър”. Причината е, че властта взима предохранителни мерки за аварийното водоснабдяване на най-високите южни и югозападни райони на София, когато тръгне водата за Перник. Заради това се предлага и рехабилитация на яз. “Огняново” и свързването му към водоснабдителната мрежа на столицата. Само че липсва финансиране. Концесионерът на “Софийска вода” - френската Veolia, ще носи цялата отговорност за преноса на водата за Перник и за гарантиране на снабдяването на София. Компанията ще се отчита всеки месец пред Постоянната комисия по инженерна инфраструктура и енергийно планиране на СОС. Какво ще се случи, ако в язовир “Студена” не остане вода, която да се точи, а трасето, по което ще се прехвърля част от необходимата вода, не е готово? Никой не се наема да прогнозира. Кметът на Перник Станислав Владимиров вече обяви, че до 2 седмици язовирът ще достигне мъртвия си обем. А метеорологичните прогнози за февруари и март са за по-топло от обичайното за сезона време и слаби валежи. Не са доставени и тръбите за бъдещия водопровод от 13,5 км от Мало Бучино до пернишкия кв. Изток, след като допреди дни още търсеха производител и го откриха в Испания. Женени за ГЕРБ?  “Нормално е да омръзнем, но е като своята жена - омръзне ти, но си казваш - по-добро от своето няма”, беше коментарът на Борисов след последните местни избори миналата есен, спечелени отново от ГЕРБ, макар и с по-слаби резултати. Тогава за управляващите вече е било ясно, че язовир “Студена” е изпразнен и стотина хиляди души, в т.ч. деца, възрастни и болни хора ще останат на сухо. Но никой от тях не признава вина. Така както и министърът на финансите Владислав Горанов не вижда своята за “надплатените” в повече партийни субсидии за периода 2016-2018 г. И пак Горанов пропуснал да забележи как цели пет години частните лотарии плащат много по-малко данъци от държавната - заради отворена услужливо вратичка в закона от времето на втория кабинет на Борисов. Изглежда, за властта е по-лесно да контролира избора на главен прокурор, но не и какви ги вършат нейните министри, депутати и високопоставени чиновници. Или за второто ѝ е все едно, стига да осигури първото. Все пак оцеля след “Апартаментгейт” и аферата “къщи за гости”. Протестите на измъчени от безводието и от мръсния въздух хора сигурно ѝ се струват дребна работа, но малките камъни често преобръщат колата - а и пътят вече много се разкаля.", "date": "2020.01.28", "title": "Трусове на недоволство клатят кабинета на Борисов"}
{"url": "http://www.classa.bg/%D1%81%D0%B2%D1%8F%D1%82/item/405823-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%8F-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81-%D0%B1%D0%BB%D0%B8%D0%B7%D0%BE-3000-%D0%B7%D0%B0%D1%80%D0%B0%D0%B7%D0%B5%D0%BD%D0%B8,-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B0-%D0%B2%D0%B5%D1%87%D0%B5-80", "text": "56 милиона души под карантина: цели градове в Китай са напълно изолирани с цел да се спре разпространяването на опасния коронавирус. Но настъплението му продължава: 2800 са заразените, а броят на жертвите достигна 80.2794 души в Китай вече са заразени с  , съобщи днес китайската Национална комисия по здравеопазването. Само за една седмица са се заразили над 700 души, а броят на смъртните случаи достигна 80.       Китайските власти разширяват периметъра на борбата срещу опасната пневмония, която се причинява от коронавируса. От вчера е забранена търговията с дивеч, а всички скотовъдни фирми са поставени под карантина. Затворени са и развлекателните паркове „Дисниленд\" в Шанхай и Хонконг. А в най-засегнатата провинция Хубей повече от 56 милиона души фактически се намират под карантина. Епицентърът е в Ухан За Китай вече замина генералният директор на Световната здравна организация (СЗО) Тедрос Аданом, който ще проведе спешни консултации с тамошното правителство и с експерти в медицинската област. Досега СЗО отказва да обяви извънредно положение заради новия коронавирус. В организацията са на мнение, че това не се налага, защото извън границите на Китай случаите са все още твърде малко. Към днешна дата заболявания са регистрирани в Хонконг, Макао, Тайван, Австралия, Виетнам, Канада, Малайзия, Непал, Сингапур, САЩ, Тайланд, Франция, Южна Корея и Япония.     , столицата на провинция Хубей, спешно се строят две нови болници с общ капацитет от 2300 легла, първата от които трябва да бъде завършена след седмица. В 24 болници в града спешно се поставят нови легла. 1600 лекари и медицински персонал от всички части на Китай бяха изпратени в Ухан в помощ на тамошните медици. Предоставени бяха и 14 000 защитни костюма. Железопътните връзки и общественият транспорт са спрени, изходните артерии са затворени, а вчера беше спряно цялото автомобилно движение в големите райони на града. В най-многолюдната китайска провинция Гуандун, където живеят над 110 милиона души, хората вече задължително трябва да носят маски, когато посещават обществени места като ресторанти, кафенета и паркове. Медицинските власти са сериозно обезпокоени от бързото разпространяване на вируса. Според тях, всеки носител на вируса заразява двама до трима души. \"Такава епидемия не би трябвало да е възможна в страна като Китай\" Междувременно главният редактор на държавния вестник „Глобал Таймс\" отправи необичайно остра критика: \"Такава епидемия не би трябвало да е възможна в страна като Китай, където имаме толкова напредничави медицински стандарти и толкова добра социална организация. Лично аз смятам, че трябва да се потърси отговорност на град Ухан и на националните здравни служби\". Авторът добавя, че през последните години властите непрестанно са обезсилвали медиите. Именно в резултат от това журналистите не са предупредили навреме за избухването на епидемията. Смята се, че тя е тръгнала от междувременно затвореното пазарище в Ухан, където се продава и много дивеч. По сергиите там се предлагат както жива риба, миди и раци, така и змии, птици и различни видове бозайници. Сега търговията с всичко това е забранена - с надеждата, че така ще бъде спряно разпространяването на вируса.", "date": "2020.01.28", "title": "Настъплението на смъртоносния коронавирус: близо 3000 заразени, жертвите са вече 80"}
{"url": "http://www.classa.bg/%D1%81%D0%B2%D1%8F%D1%82/item/405824-%D0%B2-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BC%D0%B8%D1%81%D0%BB%D0%B8%D1%82%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D0%BB%D0%BE%D0%B2-%D0%B0%D0%BA%D1%82", "text": "Турската държава се нуждае от повече деца. Лично Ердоган съветва младите жени да се женят по-рано и да раждат повече. А един негов съмишленик дори изказа препоръка как точно да се правят \"порядъчни деца\".       В статия под заглавие \"За какво си мислите, докато правите деца?\", \"Франкфуртер Алгемайне Цайтунг\" отбелязва, че на една среща на хора с увреждания турският президент Ердоган направил следното странно изявление: \"За съжаление нашите млади хора вече не се женят толкова млади. Повечето сключват брак едва след 30-годишна възраст или не се женят изобщо. Така не може!\". Официалните статистически данни не потвърждават тези думи, коментира изданието: нито сключваните бракове са по-малко, нито е нараснала възрастта, на която се женят турците. Изказването на президента бе в много по-голяма степен опит за изместване на вниманието от някои други парливи въпроси. Кризата не позволява на мнозина да се оженят В близкия до семейството на Ердоган вестник \"Сабах\" дори бе публикувано предложение неженените да бъдат облагани със специален данък. Само че младите хора, които са визирани, не избират ергенския живот доброволно, коментира \"ФАЦ\". А и откъде ще вземат пари за ергенския данък хора, на които заради икономическата криза не им стигат парите да се оженят? Както се вижда от оповестена няколко дни след изявлението на Ердоган статистика за размера на безработицата (всеки четвърти млад човек е без работа), отказът от сключване на брак не е личен избор, а следствие от икономическата криза.     Но дори и да успеят да съберат необходимите средства за женитба, младите хора не могат да се отърват от опеката на държавата, която продължава да се меси в личния им живот. По указания на Дианет - Службата по религиозните въпроси, семействата не бива да имат по-малко от две деца, а най-добре поне три или четири. Но - както изтъква ФАЦ, подобна препоръка е лесно да се отправи, много по-трудно е да се раждат деца при сегашните икономически условия. Нима е случайно това, че в последните две години на икономическа криза раждаемостта е спаднала? Но да се върнем към поредицата препоръки от страна на държавата. Да кажем – пише по-нататък ФАЦ - че се вслушате в думите на Ердоган и сте сключили брак. И по препоръка на Дианет тръгвате да правите и деца. Само не си помисляйте да се насладите на това занимание - и в това отношение има препоръка, отправена от декана на Теологическия факултет на един от държавните университети - професор Рифат Окудан: \"По време на акта мислете за своя духовен водач, за да родите порядъчно дете!\". На какво ги учат в детските градини Да кажем, че и тези изисквания са спазени - какво оттам нататък? Повечето деца попадат в държавните детски градини, в които религиозното обучение е задължително. В резултат на което, както разказва бащата на едно петгодишно момче: \"През нощта синът ми има кошмари. Той вече не прегръща леля си, понеже била жена. И не влиза в тоалетната, докато не е произнесъл \"тоалетната молитва\", на която са го научили в детската градина\". По разказ на една майка пък детето ѝ постоянно говорело за смърт и ковчези. И казвало, че майките със забрадки са по-добри майки. А и това не е всичко - един нов законопроект в Турция предизвиква истинска вълна от възмущение, съобщава списание \"Фокус\". Съгласно този проект, изнасилвачите на малолетни няма да получават присъда, ако след деянието се оженят за жертвата си. Турският парламент ще гласува законопроекта още в следващите дни.", "date": "2020.01.28", "title": "В Турция: За какво трябва да мислите по време на полов акт"}
{"url": "http://www.classa.bg/%D1%81%D0%B2%D1%8F%D1%82/item/405825-el-nacional-%D1%80%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8-%D0%B3%D0%B0%D1%80%D0%B0%D0%BD%D1%86%D0%B8%D0%B8-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%BC%D0%B0%D0%B4%D1%83%D1%80%D0%BE", "text": "Русия изисква правни гаранции от Венецуела, преди да започне експлоатацията на петролните находища и рафинерии. Според изданието El Nacional това показва, че присъствието на сегашния венецуелски лидер на власт в близко бъдеще не е гарантирано и Москва по този начин се подготвя за края на ерата на Мадуро. Николас Мадуро трябва да предостави на Кремъл и Пекин правно основание за прехвърляне на венецуелския нефтен бизнес на руски и китайски компании през тази година. Следователно, според El Nacional, стратегията на Мадуро е да подкопае работата на Народното събрание, като му назначи за председател на депутата Луис Пару и забрани на Хуан Гуайдо да провежда сесия в Двореца на законодателството.  Според изданието Мадуро знае, че устойчивата тенденция на спад в производството на петрол във Венецуела през последните две години значително ограничава икономическата жизнеспособност на идеологията на чавизма в страната. Следователно, за да предотврати катастрофа, венецуелският лидер се нуждае от транснационалните корпорации на Русия и Китай, за да поемат контрола върху петролния бизнес във Венецуела.  Според автора на статията Мадуро се стреми да проведе предсрочни парламентарни избори в началото на второто тримесечие на тази година. В същото време петролните операции на руски и китайски компании ще бъдат легализирани - или под прикритието на споразумения, или в резултат на продажбата на част от акциите на съвместни предприятия.  „Търсенето на Русия за правни гаранции преди започване на експлоатацията на петролните находища и рафинерии показва, че оставането на власт на Мадуро в близко бъдеще не е гарантирано. Само високата вероятност Мадуро да загуби контрол над изпълнителната власт в обозримо бъдеще може да обясни искането на Кремъл да се одобрят официално споразумения или продажбата на акции в Народното събрание. Това означава, че Русия се подготвя за края на ерата на Мадуро “, заключва венецуелското издание.  ", "date": "2020.01.28", "title": "El Nacional: Русия иска петролни гаранции от Венецуела в случай на оттегляне на Мадуро"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405817-%D0%BA%D0%B8%D0%B1%D0%B5%D1%80%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5-%D0%B2%D0%BB%D0%B8%D0%B7%D0%B0%D1%82-%D0%B2-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5", "text": "Няма точни изчисления на пазара колко са загубите от киберпрестъпления, които засягат застраховането , но те са са за милиарди. Застрахователите все повече работят с брокери, за да идентифицират къде е рискът на клиента. Този проблем се разисква на  тридневна Европейска регионална конференция на WBN (Worldwide Broker Network) за 2020 г. в София . Участие в нея вземат повече от 160 представители от Европа, Близкия Изток, САЩ и Африка. Сред тях са застрахователите AIG, Zurich и Lloyd's, Vienna Insurance Group, Generali България, UnitedHealth Group, Европейската Асоциация на застрахователните брокери (BIPAR). Домакин на форума е  Застрахователeн брокер Балкан  АД. Предизвикателствата „WBN е създадена да обслужва международни клиенти. Сред въпросите, които се обсъждат, има чисто професионални – как да обслужваме клиентите си, какво се случва в брокерския бизнес в САЩ  и как това се отразява на европейския брокерски бизнес. От по-широк обществен интерес е въпросът с  киберзастраховането\" , посочи  Мария Велева , изпълнителен директор на ЗБК Балкан. \"Това, на което са свидетели нашите партньори от развитите страни, е фактът, че  традиционните застраховки – имуществено застраховане и застраховане на отговорности, за които фирмата отговаря пред клиенти, служители и трети лица, все повече се повлияват от кибер рисковете .“  Тя посочи, че брокерите, които са посредници в застраховането, работят тясно със застрахователите, за да идентифицират точно риска „Все повече навлизаме в сфери, които за застрахователите са нови и ние полагаме усилия да защитим клиента“, разкри Велева и даде примери за предизвикателствата пред бизнеса. Международните застрахователни експерти акцентират на подхода, който трябва да имат брокерите. Докато за различни видове клиенти и  за тези, които работят онлайн, най-важното е да защитят личната база на клиентите , то за  фирмите с производствени мощности е да се предпазят от киберриск , който може да причини най-големи вреди. Зависимостите  „Такъв пример е противопожарното оборудване на предприятията, което е свързано със системи, които се управляват автоматично“, разкри Себастиян Хес, съветник по кибер риск в AIG EuropeS.A. Той и колегата му Шариф Гарднър, директор трейнинг обслужване в AXIS Capital на LLOYD, коментираха как от единичен риск, който засяга едно предприятие, могат да пострадат всички производствени системи, независимо от държавата, в която е отделното производство. „Досега смятахме, а и машините и системите бяха направени така, че те обслужваха една производствена единица, в една държава, но сега са свързани по такъв начин, че  злонамереното проникване в една база данни в една страна може да засегне всички експозиции в света . Това е е една от тенденциите при киберрисковете“, напомни Мария Велева и допълни, че втората е, че защитата на имуществото на клиентите все повече е свързано с киберриска заради автоматичните системи.       Свързаност „Един от примерите показва как една автоматична спринклерна система на противопожарна инсталация може да се задейства дистанционно и да причини увреждане на имущество и то когато никой не присъства в предприятието, който да оперира с нея“, каза Вария Велева и обясни, че по  електронен начин системите се пробиват злонамерено и предизвикват щети . Друг пример по думите ѝ е ремонтът на амтомобили, когато всичко в сервиза става автоматично с роботи. При тази дигитализация на машините също трябва да се предвиди защита. През последните няколко месеца към застрахователните брокери има и въпроси колко би струвала застраховката при неблагоприятно въздействие от  търговските войни  – имуществени рискове, загуба на доход и печалба. „Има капацитет на пазара, може да се котира тук и не е необходимо да се прави сложен процес и да се изнася рискът навън\", съветва изпълнителният директор на Застрахователeн брокер Балкан. Дебатите  Участниците от фирмите членки на WBN ще обсъдят застрахователните регулации от европейска и международна гледна точка,  най-добрите практики  за постигане на международен клиентски и продажбен успех, дигитализация, работата по щети като инструмент за продажби и ключови елементи за разработване на ефективни международни програми за придобивки на служителите. В последния ден на конференцията група от  брокери ще се срещне с компании от региона на Балканите с фокус върху водещи пазарни практики за защита на инвестициите за частни фондове/ рисков капитал, стартъпи и портфолио компании . Мария Велева разкри, че застрахователните брокери имат няколко меморандума, които споделят при добрата си практика – единият е антитръст резолюция – нови документи, които се отнасят до  обединените отговорности , където водещи брокери от големите развити страни поемат отговорност пред големи концерни и конгломерати от фирми с голям обем и голямо географско разпространение. „Ще се изработи документ за уеднаквяване на нашата отговорност, както на по-малките държави, които обслужват техните инвестиции, така и на големите брокери, които класират рисковете“, информира тя и припомни, че WBN е най-голямата в света верига от независими застрахователни брокери и четвъртата по големина сред всички брокерски вериги. Създадена през 1989 г. от девет европейски брокера, днес веригата има над 115 фирми членки, в повече от 500 офиса на шест континента, с 5,6 млрд. долара приходи от застрахователно посредничество и консултантски услуги.  ", "date": "2020.01.28", "title": "Киберрисковете влизат в приоритетите на застрахователите"}
{"url": "http://www.classa.bg/%D1%81%D0%B2%D1%8F%D1%82/item/405818-%D0%B5%D1%80%D0%B4%D0%BE%D0%B3%D0%B0%D0%BD-%D0%B0-%D0%BA%D0%BE%D0%B9-%D1%89%D0%B5-%D0%BF%D0%BB%D0%B0%D1%82%D0%B8-%D1%81%D0%BC%D0%B5%D1%82%D0%BA%D0%B0%D1%82%D0%B0", "text": "След като се срещна с канцлера на Германия Ангела Меркел в петък, турският президент Реджеп Тайип Ердоган отново заговори за четиридесетте милиарда долара, които Турция е изразходвала досега за издръжката на бежанци от Сирия. Той сравни тази цифра с шестте милиарда евро, които Европейският съюз предостави на Турция в рамките на споразумението за бежанците от март 2016 г. От Анкара постоянно се оплакват, че ЕС не е спазил финансовите и други ангажименти на споразумението. Турция не е предоставила поне досега разбивка за тези 40 млрд. долара. Вероятно Анкара таксува всеки бежанец по 10 000 долара. Турският държавен бюджет е особено обременен от безплатния достъп на бежанците до здравната система и образованието на деца бежанци. Но тези 40 млрд. долара вероятно са политическо число - за получаване на по-високо финансиране от ЕС. Президентът Ердоган също така изисква бежанската помощ от ЕС да постъпва директно в турския държавен бюджет. Истанбул поема най-голямото бреме По-голямата част от сирийските бежанци са концентрирани в няколко града и региони. В провинция Килис близо до границата има 80 000 турски жители и 120 000 сирийски бежанци. Турската провинция Хатай е най-засегната от наскоро разразилата се война в сирийския регион Идлиб. В столицата Анкара бежанците живеят главно в района на Алтиндаг. Най-голямото бреме обаче поема Истанбул. 560 000 сирийски бежанци са регистрирани там. Регистрацията обаче е спряна, а неразкритият брой неристрирани сирийци се оценява на половин милион. Има и около 200 000 афганистанци, които не са регистрирани. Протестите сред турското население срещу четирите милиона бежанци в страната непрекъснато нарастват през последните години. Правителството в Анкара се опитва да облекчи напрежението с целенасоченото завръщане на стотици хиляди сирийци в „зоната на сигурност“, която създаде в Северна Сирия. То обаче не получава международна подкрепа за това, дори и от федералното правителство. Канцлерът Меркел предложи на Турция по време на посещението си в Истанбул в петък перспективата да подкрепи изграждането на каменни къщи в сирийската провинция Идлиб. Там около 400 000 бежанци лагеруват в палатки - на границата с Турция. Помощта от Германия трябва да предотврати преминаването на хората в Турция, а оттам - в Европа. Как Анкара възнамерява да интегрира сирийците Въпреки това, тъй като условията за доброволно завръщане не могат да се подобрят в обозримо бъдеще, а хуманитарната помощ не може да бъде поддържана в дългосрочен план, Турция също така активизира усилията си за интеграция на сирийците. Разрешителните за работа на сирийци под субсидирана защита се издават автоматично от октомври, а усилията се увеличават, за да могат колкото се може повече деца бежанци да се обучават. От 3,6 милиона сирийски бежанци приблизително 1,1 милиона са деца в училищна възраст. 650 000 от тях посещават училище. Класовете често са много големи, а качеството на преподаване е незадоволително. Помощта от ЕС по линия на споразумението за бежанците се фокусира върху образователни, здравни и хуманитарни проекти. Шестте милиарда евро ще бъдат изплатени на два транша. За тази цел са подписани договори за услуги на стойност 4,7 милиарда евро, от които са изплатени 3,2 милиарда евро. Към днешна дата Германия е предоставила на Турция 1,1 милиарда евро за справяне с кризата с бежанците. Сумата се състои от двустранна помощ за бежанци в размер на половин милиард евро и част от споразумението за бежанците, което се финансира от националните бюджети, а не от бюджета на ЕС. Облекчение за училищната система Един от най-важните проекти за Турция е изграждането на нови училища, за да се облекчи училищната система на страната. Досега са похарчени 225 милиона евро. С изключение на двете провинции Санлиурфа и Газиантеп Министерството на образованието приключи сливането на сирийските училища с импровизираните училища на арабски език, които преподават по сирийски учебни програми. В рамките на друг училищен проект ЕС финансира турското министерство на образованието с проект за 300 млн. евро. Турските учители са подготвени за работа с деца бежанци и преподаване в класове до шестдесет ученици; често повече от половината от децата са бежанци. ЕС също така насърчава разработването на специални учебни програми и курсове за подкрепа, тъй като сирийските ученици често не са можели да ходят на училище в продължение на години заради войната и преоборудването на училищата с военни материали. В допълнение към образованието вторият фокус е медицинската помощ, за която досега са изплатени или са договорени 300 млн. евро. Така например Европейският съюз финансира създаването на нови или мобилни здравни центрове в региони с много бежанци, както и по-доброто оборудване за такива центрове. Турската държава предоставя на бежанците безплатен достъп до здравната система. ЕС също така подкрепя проекти, които обучават персонала за по-добро справяне с нуждите и поведението на бежанците. Много жени не искат да се лекуват от мъже, например, а проблемите с комуникацията затрудняват лечението.   Децата трябва да ходят на училище Досега 2,4 милиарда евро са изразходвани само за хуманитарна помощ. По-конкретно, 63 хуманитарни проекта са финансирани чрез 21 неправителствени организации. Например семействата се подкрепят да изпращат децата си на училище. Въпреки това по-голямата част от 1,725 милиарда евро се отчита от мрежата за спешна социална сигурност (Emergency Social Safety Net), най-големият единичен хуманитарен проект в историята на ЕС. В момента тя достига до 1,7 милиона бежанци, които се нуждаят особено много от защита. Те получават кредитна карта, издадена от турските партньори Червен полумесец и държавната Halkbank. ЕС прехвърля по всяка такава карта по 120 турски лири на месец, което се равнява на около 18,50 евро на човек в семейство. Има и специално плащане от 150 лири на тримесечие на човек. Турското правителство не иска плащането на бежанци да надвишава 120 лири. Сумата е равна на тази, която получава всеки турски получател на социални помощи. Той обаче получава у други обезщетения, като субсидии за наем. Сирийските бежанци могат да изтеглят сумата от банкомати и да я използват например за плащане на наема или покупките си.     ", "date": "2020.01.28", "title": "Ердоган: А кой ще плати сметката?"}
{"url": "http://www.classa.bg/%D1%81%D0%B2%D1%8F%D1%82/item/405826-%D0%B4%D1%83%D0%B4%D1%87%D0%B0%D0%BA-%D0%B7%D0%B0%D0%BF%D0%B0%D0%B4%D1%8A%D1%82-%D0%BD%D1%8F%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%BE%D1%82-%D1%83%D1%80%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B8%D0%B1%D0%B8%D0%B9%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "Представителите на страните от ЕС не успяха да се споразумеят за преориентация на военноморската операция „София“, насочена към борба с трафикантите на нелегални мигранти в Средиземно море. Мисията стартира през 2015 г. на фона на миграционна криза. В операцията участваха кораби от ВМС на Европейския съюз. Техните задачи включваха провеждането на хуманитарни операции в международни води край либийското крайбрежие. Политологът Александър Дудчак, коментирайки новината, отбеляза, че международната общност трябва да премахне първопричината за миграцията от Северна Африка. Междувременно европейците напразно се опитват да коригират последствията от нея. Хората бягат в Европа по две причини - либийската криза и престъпленията на терористите и бандите, които завзеха властта в Триполи. По време на управлението на Муамар Кадафи Либия защитаваше европейците от потока бежанци. Убийството на либийския лидер, който застана на пътя на агресивна Америка, алчна за енергийните ресурси на другите народи, доведе до унищожаването на северноафриканската държава, до хаос в нея, до безнаказаността на екстремистите. Дудчак припомни думите на Кадафи, предупредил страните от Запада, че се борят срещу държава, която защитава Европа от миграция от Северна Африка. Брюксел не обърна внимание. САЩ започнаха война. Никой не спори, че бежанците трябва да бъдат спасени. Но проблемът трябва да бъде решен по различен начин. Африканските държави трябва да бъдат възстановени, но според политолога „има мощни сили, заинтересовани от притока на нелегални имигранти от Близкия изток и Северна Африка, те ще възпрепятстват процесите на нормализиране на положението в Либия и ще бъдат наречени истинските виновници на тази трагедия“. Анализаторът припомни също, че западните страни все още признават за легитимно така нареченото ПНС, водена от съюзника на терористи Фаиз Сарадж. Причината са дадени интереси в региона. Западът не направи нищо, за да спре кръвопролитието в републиката. Само Русия и Турция помагат за осъществяването на мирния процес в държавата, която на практика беше разрушена през 2011 г. от САЩ и ЕС. Берлинската конференция, която се свика на 19 януари сред представители на западните страни, Русия и Либия, показа, че единствено Москва иска мир и стабилност за африканската държава. Цивилизована Европа и Щатите преследват собствените си егоистични интереси, не им пука за дългосрочните страдания на либийския народ, защото тяхната цел е петролът.  ", "date": "2020.01.28", "title": "Дудчак: Западът няма интерес от уреждането на либийската криза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405807-%D0%BD%D0%B8%D0%BA%D0%B8-%D1%81%D0%B5-%D0%BF%D0%BE%D1%82%D0%B8,-%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0", "text": "Футболистите на Левски са в период на зимна подготовка и сменят един лагер с друг. Първата част беше в Сандански, а днес тимът на Петър Хубчев замина за Турция. В групата е и националният вратар Николай Михайлов.  И докато той и съотборниците му се потят в двуразови занимания, половинката му Николета Лозанова се излежава на приятни места.      Плеймейтката пусна снимки в социалните мрежи, загадъчно разголени, и призова всички да направят разходка с нея, но виртуална.  Николета споделя, че е на тридневна почивка в луксозен комплекс в Благоевград.", "date": "2020.01.28", "title": "Ники се поти, а Николета ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405808-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0", "text": "Руската супермоделка Ирина Шейк е проговорила откровено за раздялата си с американския актьор Брадли Купър, съобщават световните издания. Според нейните думи, не е задължително двама прекрасни хора да могат да създадат добра двойка. „Мисля, че имахме голям късмет да преживеем това, което беше между нас\", каза Шейк. Тя е добавила, че е силна личност и някои мъже се страхуват от това.       Моделката подчертава, че ако някой напусне живота й, то той си тръгва окончателно. „Наистина скъсвам всички връзки. Мисля, че някои наистина се страхуват от тази студенина. Малко хора знаят, че под всичко това е един добър, мил човек, който може да се разплаче в интервю \", добавя Шейк. Миналия юни бе съобщено, че Ирина Шейк и Брадли Купър са се разделили след четиригодишна връзка. Отбелязва се, че двойката се е съгласила всеки от тях да има еднакви родителски над двегодишната си дъщеря Леа Де Сейн. Документът все още не е официално подписан.", "date": "2020.01.28", "title": "Ирина Шейк разказа за ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405809-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%86%D0%B8%D1%82%D0%B8%D1%80%D0%B8%D0%B4%D0%B8%D1%81", "text": "Новият водещ и новото вечерно шоу вече са факт в ефира. Името на Николаос Цитиридис може и да е трудно за произнасяне, но дава заявка, че ще се запомни. Първото предаване стартира броени дни, след като Николаос беше обявен за титуляр на вечерния праймтайм, но въпреки това мрежата вече е пълна с майтапи по негов адрес: „Най-после грък да дойде у нас, все ние - у тях\", „Докато се опиташ да му прочетеш името и шоуто ще свърши\", Не го знам кой е този Индивидис\" и „Няма ли българи, че се прибягна до грък! Не че нещо, ама поне да си беше сменил името този човек, ако живее 20 години тук!\" са само част от колоритните шеги по адрес на водещия. [null] Наричат го още „Сиктиридис\" и „Цикатридинис Супозиторис\".      Може би затова и той реши да се пошегува със себе си и откри шоуто така: „Еееее,...добър вецер, казва се Ниоколаос Теодорос Илиас Цитиридис, иска благодари на ебитиви, це ми позволи говори смески по телевизор и да бъда лице на шоу. Първа моя смешка за вецерта е, .... Аз въобще не говоря по този начин. Добър вечер и добре дошли в Шоуто на Николаос Цитиридис\". В първите минути на предаването Цитиридис не се спря с майтапите по свой адрес. „bTV винаги са били дръзки. Продуцентите първо измислили името \"Шоуто на Николаос Цитиридис\". Направили лого с това име, изпринтирали фланелки с логото и чак след това започнали да търсят водещ.       „Как се казвате?\"  „Любо Жечев\".  „Довиждане. Ще ви се „обадим\".    Следващият, моля! Вашето име?\"  „Башар Рахал\".  „Еми, почти.  На косъм! Следващият моля!\"  „Извинявайте, аз само нещо да питам\".    „Как се казваш?\"  „Николаос Цитиридис!\"  „Нает си!\"    „Знам, че трудно ще свикнете с това име. На мен самия ми отне много време, докато се науча да го изговарям, призна Цитиридис и допълни: „И понеже нямаме краварка, която да стои в левия ъгъл, там сме сложили името на шоуто да си го четете и да го запомните\".", "date": "2020.01.28", "title": "Първи думи Цитиридис"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405810-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%8F%D0%BD%D1%83%D0%B0%D1%80%D0%B8", "text": "Не трябва да копаете в миналото, на своя възлюбен. Ако стигнете до там, където не трябва, скоро ще бъдете зад борда на кораба, наречен \"Любов\". На работното място, всичко ще е наред, парите сами ще идват при вас, а здравето ще е отлично. Но от пътувания с кола, по-добре се откажете. Не се препоръчва, рязко да променяте курса, ако сте го избрали заедно с близък човек. В любовта, човек трябва да търси компромис и да не използва критиката като \"оръжие\". Ясни изчисления, ще са необходими във финансовите въпроси. Ако се опитвате да спестите пари за пътуване и почивка, тогава е по-добре да ги вложите в личната си сметка. Трябва да се замислите сериозно и да прецените всичко, ако работата и финансите ви, са заложени на карта. Разсеяността и решителността, могат да ви навредят дори повече, отколкото безгрижността по важни въпроси. Благоприятен ден за промяна на имиджа, медицински преглед и лечение. Вечерта е възможна романтична среща.   Препоръчва се, да спрете за малко полета на фантазията си, докато нещата не се превърнат в реалност. Всъщност, половината от тях нямат нищо общо, както с вашите способности, така и с мъдрите решения. В любовната сфера, ще трябва да се конкурирате със съперници, за да спечелите сърцето на онзи, когото обичате. Само не се вълнувайте, без причина. Не прибързвайте, както в работата си, така и във финансите. Ако бързате-ще станете за смях! В интимен план, всичко ще е наред. Основното е, че избраникът ви, ще бъде с вас на същата вълна. Настъпателна позиция, ще ви трябва при комуникацията с приятели, които, ще ви водят по свой път. Отървете се от негатива, с помощта на йога. Очаква ви не лек ден, ако започнете да избързвате и насилвате нещата. Важните задачи, отложете, така че да не пречат, да анализирате новите проекти. Този ден е подходящ за строги икономии, а не за безразсъдни разходи и малки покупки. Въпреки това ако близки хора, ви искат заем, не отказвайте. Ще ви върнат всичко, с лихвата. Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива. Не се препоръчва да се включвате в разговори, които първоначално водят до неприятни слухове. Бъдете честни не само със себе си, но и с другите. Днес, ще сте през цялото време в движение, ще говорите с хора и ще се грижите за по-възрастните членове на семейството. От любимия, не трябва да скривате чувствата си, ако искате връзката да продължи.   Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор с шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмислите всички подробности. Очаква ви успех в работата. Може би увеличение на заплатата и нов по-висок пост. Толкова дълго сте се стремили към това, че днес за вас, ще бъде празник. В личната сфера, желанията ви ще се сбъднат, ако не се подадете на флирт с противоположния пол. Вечерта за приятелите си, ще се окажете незаменими. Може да получите толкова голяма сума пари, че да решите да изкупите всички стоки в магазина. Не забравяйте, че такива дни не се случват често, така че, няма да е зле да спестите нещо. В личната сфера, ще почувствате прилив на сили и вдъхновение, но в работата се очаква осезаем спад. Вечерта обърнете внимание, на възрастните си роднини. Очаква ви активна работа, резултата от която, ще ви удовлетвори. Но ако не сте готови да поемете нови проекти, кажете на шефа си за това. Вашите близки се нуждаят от подкрепа, така че не ги оставяйте сами. Тайните замисли в любовта, ще започнат да се реализират, което вече води до сериозни и официални отношения.", "date": "2020.01.28", "title": "Дневен хороскоп 28 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405811-%D1%87%D0%B5%D1%82%D0%B8%D1%80%D0%B8-%D0%B8%D1%81%D1%82%D0%BE%D1%80%D0%B8%D0%B8,-%D0%BA%D0%BE%D0%B8%D1%82%D0%BE-%D0%BF%D0%BE%D1%80%D0%B0%D0%B6%D0%B4%D0%B0%D1%82-%D1%82%D1%80%D0%B5%D0%B2%D0%BE%D0%B6%D0%BD%D0%B8-%D0%BC%D0%B8%D1%81%D0%BB%D0%B8-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Това е история за новичок, вода, газ и хазарт. И за националната сигурност на България, която изглежда под сериозна заплаха - заради стремежа на частни субекти да пожертват националния интерес  в името на своя собствен.         Скандалите с излишъка на руски шпиони и лотарийни билетчета навсякъде в България и с недостига на питейна вода в Перник и на други места имат нещо общо: всички те са симптом на сериозен проблем със защитата на националната ни сигурност. Проблем, който произлиза от желанието на частни субекти да пожертват националните интереси, за да наложат своите собствени - било то икономически или партийни. Изчезналата вода Освен ключова придобивка още от римско време, течащата питейна вода е и важен елемент на националната сигурност на всяка страна. Целият проблем с   е, че недостигът на вода в този град беше недогледан и дори умишлено крит месеци наред, най-вече от управляващите страната и града. Опозицията и медиите също имат вина, но основната е на управляващите, които би трябвало да имат представа за пълната картина. Криенето на драмата се случи поради две причини. Първо, партийните интереси на управляващите партии диктуваха разкриването на проблема да стане след местните избори през 2019. Второ, водата на Перник и на други градове се е използвала за частни цели от заводи, ВЕЦ-ове и т.н. За правителствата техните интереси очевидно са с приоритет пред интересите на гражданите, които в резултат от тази политика сега трябва да стоят на воден режим. Накратко: става дума за сериозно сгрешена политика на национално ниво, а основните отговорни лица са в правителството и парламентарното му мнозинство. Борбата срещу бедността е основна задача на всяка модерна държава. Това е въпрос и на национална сигурност, защото бедността води до социални напрежения и трудна управляемост. Новичок Водата изчезна, но за сметка на това се появи новичок. Или нещо подобно, което е било внесено в страната от същата секретна част на руските служби, отговорна и за отравянето на Скрипал във Великобритания. В България покушението е извършено преди аферата “Скрипал”, но без нея и без опитите на британците да стигнат до истината ние дори нямаше да разберем за химическите експерименти на братска Русия на наша територия. Куриозното беше, че по казуса “Скрипал” България защити Русия и официално подкрепи нейната (несъстоятелна) гледна точка. А именно, че няма достатъчно доказателства за умишлено отравяне. Как може страна-членка на НАТО и ЕС да изпадне в такава комична ситуация? Първо, да не знае за дейността на чужди служби или да крие казуса години наред. Второ, да си направи оглушки, когато много сходен казус се случва на територията на съюзник от НАТО и ЕС. И трето, официално да подкрепи позицията на Русия, а не тази на съюзника си. Историята има и продължение. Четири години след отравянето на наша територия вече имаме три заподозрени руски лица. Странно е обаче, че макар   многократно да намеква за български помагачи или дори поръчители на покушението срещу него, нашите служби и разследващи органи категорично отхвърлят тази теза и не е ясно дали изобщо са свършили нещо по нея. Ако не бяха чужди посолства и служби, историята с отравянето на Гебрев и досега щеше да се бистри само през призмата на борбите за собствеността върху “Дунарит” и вторичното усвояване на наследството на КТБ. По тези въпроси политическото разделение не е между ляво и дясно, а между тези, които ги защитава адвокат, и тези, които ги защитава прокурор. Гебрев към момента е от първите и оттам изглежда идват много от проблемите му. Но изводът, който се налага, е тревожен. Службите и държавните органи са толкова ангажирани да се месят в спорове между бизнеси, че или “проспиват” тежки пробиви на националната сигурност (което е много лошо), или пък жертват националната сигурност, за да защитават определени частни интереси (което е още по-лошо). Тук отговорността отново е системна и касае висшето ръководство на държавата. Цената на газа. И  \" Белене \". Без да е взето окончателно политическо решение за строеж на АЕЦ “Белене”, вече имаме купени два реактора. Как и защо се е случило - не знаем. И това ако не е пробив в националната сигурност… Тази история вече е забравена и заметена. Поуки не са извадени. А когато няма поуки, нещата се повтарят. Повторението може да се случи под формата не на атом, а на газ. Кой какво е обещавал на Русия - отново не е ясно, но вече се съгласихме да построим паралелен на съществуващия газопровод, с който Русия да избира дали да пуска газ през Украйна или през Турция. Може и да сме на загуба, но сме на газовата карта на Европа. Това добре, но сметката ни може да излезе доста крива. Ако САЩ наложат санкции на „Турски поток\" и не забележат разликата между него и  , ние можем да се окажем в странна ситуация. От една страна, ако изпълним строежа, ще влезем в санкционен режим с тежки последици. А ако не го завършим, ще трябва да плащаме неустойки на Русия. И в двата случая ще сме назад с един-два милиарда. Голям е натискът тези проекти да се случат. Натиск от страна на енергийни лобита и частни интереси. Тези лобита ще спечелят много и от нов АЕЦ, и от полагането на тръби. Но когато държавата поставя такива частни интереси винаги на най-първо място, страда и общественият интерес, и националната сигурност. Лотарийните билетчета От последните скандали в хазарта научихме, че българите дават над 1 милиард лева годишно за лотарии и други подобни. От социална гледна точка това е преразпределение на около 1% от БВП основно от по-бедните към по-богатите. Прав е Валери Симеонов да повдигне въпроса за целесъобразността на тази политика. От нея печелят определени бизнеси и медии, а част от парите отиват в бюджета. Но така или иначе става дума за взимане на ресурс от най-нуждаещите се в полза на други групи. Обикновено с данъчна политика държавата би трябвало да обезкуражава такъв тип бизнес “инициативи”. Въпреки разгорелия се скандал обаче, министърът на финансите Горанов успя да предложи (за кратко) облекчаване на данъка/таксата за хазарта. След това се стигна и до идеята да се въведе държавен монопол върху лотариите. Проблемът с всичко това е, че въпросът започна да се разнищва едва когато стана ясно, че между основните частни играчи в този сектор има сериозен конфликт. В бизнеса с лотариите основният разход на организаторите е за медийна реклама. Вероятно собствениците на медии са решили да затворят бизнес кръга: имат лотария, рекламират си я в собствената телевизия и отчитат разхода пред Горанов, който им вади този разход от данъка. Хубава идея, както се казва. Пък и осъществима. Особено ако те представлява не адвокат, а прокурор. Макар че ако опонентът ти е известен с антропоморфни прякори, може да се окаже, че казусът отива към извънсъдебно решение. И докато полицията ловеше въоръжени грузинци в ролсройси, държавата реши да се задейства за хазарта. И тук обаче не е съвсем ясно какъв е водещият мотив: общественият интерес, националната сигурност или подкрепата за един бизнесмен срещу друг. Поуките Националната сигурност не е (само) самолетите, корабите и многобройните ни служби. Това е на първо място способността ясно да формулираш обществен интерес и, второ, но не по-маловажно, да го отстояваш грамотно и ефективно срещу агресивни частни интереси. В разгледаните четири случая управлението има сериозни трудности и във формулирането, и в отстояването на националния интерес. А когато става дума за вода, газ, ядрена енергия и борба срещу бедността, тези провали са неизбежно и провали в защитата на националната ни сигурност. Дано този път поуките да бъдат извлечени.  ", "date": "2020.01.28", "title": "Четири истории, които пораждат тревожни мисли за националната сигурност на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405812-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%B5%D1%86-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%BD", "text": "  Църковният учител преподобни Ефрем Сирин се родил към 306 г. през времето на   (306–337 г.) в град Низибия  (Низибия, или Низибида, - голям и многолюден град в Месопотамия) , провинция Мигдония, която граничела с Персийското царство. Според сирийски актове той бил син на езически жрец, но според указания в собствените му съчинения неговите родители били прости земеделци и добри християни. Между неговите прадеди и сродници имало няколко мъченици и самият той бил възпитан в страх Божи от ранно детство. На сън била открита на майка му бъдещата слава на нейния син. С особено видение през време на неочакваното му престояване в тъмница, където бил затворен по недоразумение, той самият бил призован към духовно вглъбяване и молитвено внимание в изявите на Божия промисъл. Наскоро след излизане от тъмницата той напуснал света и се отдалечил при отшелниците в планината, където станал ученик на  , който в 314 г. заел Низибийската епископска катедра. Той скоро придобил славата на велик молитвеник и мъдър наставник, а някои братя имали видения, които свидетелствували, че на св. Ефрем била дадена особена благодат от Св. Дух да проповядва и поучава християните.     През своя дълъг молитвен живот преподобни Ефрем посетил много страни, взел участие със своя епископ Яков Низибийски в   (325 г.), а според някои предания бил и в египетските пустини при великите нитрийски подвижници. Но повечето от своето време той посвещавал на молитва и на писане проповеднически и изяснителни книги. Той писал полемични книги дори и в стихове, например срещу Аполинарий Младши, и изтълкувал стих по стих цялото Св. Писание. До наше време са се запазили много негови беседи, наставления, проповеди, увещателни слова към монасите, тълкования на Св. Писание, много съчинения по догматически въпроси, много молитви и песнопения, предназначени за богослужебна употреба и известната на всички негова  , плод на велик духовен опит. Според преданието, той написал около 300 стихотворения и чрез тях толкова успешно противодействувал на еретическите учения, че еретиците го нападнали с оръжие, като едва не го убили. Това не охладило неговата ревност да разпространява божествените истини, тъй че мнозина го наричали \"Сирския пророк\". Предмет на неговите беседи и поучения били предимно смирението, помненето на смъртта и съда, покаянието, благоговението пред Бога, бдителността към самия себе си, борбата с гордостта, всъщност всичко – проникнато от радостното упование на Божията милост.   (331–394 г.) писал за него – \"за Ефрем да плаче било същото, каквото за другите да дишат: ден и нощ по лицето му се леели сълзи, но лицето на Ефрем сияело от това.\" В 338 г. умрял покровителят на Ефрем, св. Яков Низибийски, а през 350 г. Сепор II (309–380 г.) превзел Низибия, и преподобни Ефрем се преселил в Едеса, град разположен на половината път между Низибия и Антиохия. Като по-близък до тази столица на Изтока, този град бил видимо по-голям, по-оживен и изпълнен с повече съблазни. За своето препитание преподобни Ефрем се наел да работи в една баня, а в свободното си време проповядвал словото Божие на езичниците, но все пак той се теготил от живота в големия град и по съвета на някой си старец Юлиан отишъл на подвиг в една от съседните на Едеса планини. Обаче на същия старец било открито във видение, че Ефрем е избран от Бога за вразумяване на съотечествениците, и Ефрем като се върнал в града, отново се заел с тълкуването на Св. Писание. Проповедта му привличала към него мнозина. Той отново започнал да се отегчава от постоянното струпване на народа около него и поискал отново да се отдалечи в пустинята. Но по пътя му се явил ангел: \"Къде бягаш ти, Ефреме?\" – Искам да живея в безмълвие, затова бягам от мълвата и от изкушенията на света. – Убой се, за да не се изпълни над тебе написаното слово: \"Ефрем е подобен на млад вол, който иска да освободи шията си от ярема...\" Ефрем се засрамил и се върнал към своето служение. За успеха на работата си той основал в Едеса училище, от което по-късно излезли много знаменити учители на Сирийската църква. Впрочем, понякога той все пак се отдалечавал за безмълвие и молитвен подвиг в пустинята и дори основал недалеч от Едеса малка обител – но след това наново се връщал в Едеса, където с поученията си привеждал към покаяние и придобивал за Бога много души. Голям приятел на св. Ефрем бил преподобни Авраамий Затворник* (336 г.). Те двамата често се посещавали един друг и прекарвали известно време в благочестиви беседи. * Св. Авраамий Хиданский († ок. 360) бил христиански монах, аскет, който повече от 50 години се подвизавал в Сирийската пустиня. Паметта му Православната църква чества на 29 октомври (11 ноември ст.ст.), а Католическата - на 16 март.  Невероятно било смирението на св. Ефрем Сирин. Настъпил смут един ден в Низибия, докато той бил още там. Градът бил развълнуван от новината, че дъщерята на виден търговец очаквала дете от Ефрема \"светията\". Самият преподобен не отхвърлил клеветата, виждайки и в тая неочаквана беда някакъв Божи промисъл. Запитан пред свидетели от самия владика св. Яков, Ефрем паднал в нозете му и с голямо съкрушение промълвил: \"Наистина, отче мой, аз съгреших и съм виновен!\" Всички изтърпнали пред това несъмнено признание на най-лошите слухове. Само светият старец Яков не изоставил своя послушник и Ефрем продължил да живее при него. Идва и денят, когато бащата на грешната девойка и в присъствие на епископа дава детето в ръцете на бедния Ефрем. – Ето син ти, гледай си го! – Наистина, отци мои, аз съм много грешен. Но умолявам ви: Молете се за мене, дано бъда помилван от Бога! Героично понесеният срам от невинния Божи човек скоро бил стократно възмезден. Сам Бог му внушава, как да възвърне доброто си име. В препълнения храм на един празник го видели да влиза през народа и да се запътва към св. Яков с детето на ръце. Взел разрешение от него и за общо изумление той се възкачил на амвона, вдигнал нависоко пеленачето и с висок глас му казал: – Заклевам те в името на Господа Иисуса Христа, открий ни истината! Кажи, кой е баща ти! – Ефрем, домакинът на митрополията! – три пъти повторило пеленачето. Цялата църква коленичила, а от очите на злодумците течели горчивите сълзи на разкаянието, и всички се втурнали да молят за неговата прошка. Преподобният кротко ги увещавал никого да не осъждат прибързано. Веднъж св. Ефрем Сирин имал видение. Видял на сън извисен до небето огнен стълб и чул глас: \"Ефреме, Ефреме! Какъвто виждаш този огнен стълб, такъв е и  \" Понеже не знаел гръцки език, а само родния си сирийски св. Ефрем Сирин, придружен от преводач, се отправил за Кесария и заварил Василий по време на проповед в храма. Умилен от това видение, Ефрем започнал гласно да слави Василия, а след службата те се запознали и беседвали приятелски. И двамата отдавна вече знаели един за друг. Василий Велики го запитал: – Честний отче, защо ти не си ръкоположен за презвитер, като си достоен за това? – Аз съм грешен, владико – отвърнал Ефрем. – О, ако бих могъл да имам само твоите грехове! – въздъхнал Василий и добавил: – Да преклоним колене! И когато коленичили, св. Василий възложил ръце върху Ефремовата глава и го ръкоположил за дякон. След това св. Ефрем чудесно проговорил гръцки, прекарал още три дни при Василий, който го ръкоположил и за свещеник и се завърнал в Едеса. Там той продължил предишния живот, прекарвайки в молитва и писане на своите назидателни поучения, като винаги избягвал човешката почит и временната слава. Един път народът искал насила да го улови и да го постави за епископ, но той се престорил на луд и тичал по града, влачейки дрехата си, докато за епископ бил посветен друг. Преподобни Ефрем малко спял, малко се хранел – колкото да не умре от изтощение. Денем и нощем пребивавал в молитви и сълзи, мислейки за Страшния съд, за който много писал и говорил. За него казвали съвременниците, че се уморявала устата му да говори, но не и умът му. А благодатта Божия била толкова изобилна в него, щото той молел понякога Бога: \"Намали вълните на благодатта Си!\" Преживял богоугодно много години, преподобни Ефрем Сирин тихо отминал във вечността, като своевременно написал знаменития си Завет към учениците си, понеже му било открито, кога ще умре. Той починал в ръцете на един от любимите си ученици през 373 година. Съгласно завещанието му, погребали го в края на градските гробища, където заравяли бедните странници. По-сетне неговите нетленни мощи били положени в гробницата на едеските епископи в една от градските църкви. Днес неговият гроб се показва в крайградския манастир \"Св. Сергий\". Части от светите му мощи се съхраняват в храма \"Св. Преображение\" на Синайския манастир. Свети Ефрем Сирин е един от древните отци, които са най-рано преведени на старобългарски език. Св. Йоан Рилски цитира неговия \"Паренесис\" (\"Увещание\") в своя Завет.", "date": "2020.01.28", "title": "Св. преподобни Ефрем Сириец (Ефрем Сирин)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405813-28-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1644 г. - Френският актьор Жан Поклен за първи път се подписва с псевдонима Молиер.     1687 г. - В Япония с императорски указ се забранява убиването на диви животни.   1738 г. - В Лондон започва строителството на Уестминстърския мост.   1820 г. - Руска експедиция начело с Фадей Белингсхаузен и Михаил Лазарев приближава брега на Антарктида.   1871 г. - Пада Парижката комуна.   1895 г. - Обнародван е Закон за насърчение на местната индустрия, който дава тласък на българското промишлено производство.   1935 г. - Исландия става първата страна в света, легализирала аборта.   1935 г. - В Германия е произведен първият изкуствен изумруд.   1937 г. - По нареждане на Сталин в Москва е арестуван Кръстьо Раковски по обвинение \"за участие в контрареволюционна терористична организация\".   1938 г. - Рудолф Карачола поставя рекорд за най-бързата официално отчетена скорост на обществен път - 432.7 км/ч с автомобил Мерцедес-Бенц W195 Rekordwagen.   1939 г. - Алберт Айнщайн обявява, че новооткритият химичен елемент уран може да бъде използван като мощен източник на енергия, което се използва за създаването на атомната бомба.     1946 г. - В Русе е открито Висше техническо училище, днешния Русенски университет.   1956 г. - Елвис Пресли се появява за пръв път по телевизията.   1981 г. - Държавите членки на Съвета на Европа подписват Конвенция 108 за защита на лицата при автоматизираната обработка на лични данни.   1985 г. - ЦК на БКП отчита, че преименуването на турците в България е приключило, с което се поставя началото на \"възродителен процес\".   1986 г. - Космическата совалка на САЩ \"Челинджър\" се взривява 73 секунди след своето десето излитане, при което загиват всичките седем астронавти на борда.   1988 г. - Върховният съд на Канада обявява за противоконституционен закона, който забранява абортите.   1998 г. - Открита е първата отсечка на Софийското метро - от бул. Сливница до бул. Константин Величков, с дължина 6,5 км и 5 станции.   2004 г. - Открита е втора версия на компютърния вирус Mydoom  ", "date": "2020.01.28", "title": "28 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405814-%D1%80%D1%83%D1%81%D0%B8%D1%8F-%D0%B8%D0%BB%D0%B8-%D1%83%D0%BA%D1%80%D0%B0%D0%B9%D0%BD%D0%B0", "text": "На 3 януари 2017 г., седмица преди Доналд Тръмп да премине през церемонията по инагурация за президент на САЩ, се появява наглед незначителен блог пост в съмнителен сайт, наречен Washington's Blog. Заглавието е \"Защо историята за руското хакване се разпада\", а в статията се намеква, че Украйна, а не Русия стои зад чуждестранната намеса в президентските избори през 2016 г. Материалът разчита на куп слухове, неясни обвинения и конспиративни теории, които уж са развенчани. Твърденията в блог поста можеше да потънат в забвение, но вместо това ги сполетява различна съдба - те проникват в потока на информация в социалните мрежи, блогове и новини, а след това стигат и до някои републиканци, както и до самия президент. В крайна сметка тези обвинения се превръщат в крайъгълен камък в обвиненията за импийчмънта на Тръмп. Публикацията в Washington's Blog се оказва сред първите, ако не и първото, споменаване на в момента скандално известната и вече развенчана теория на конспирацията - че украинската фирма за киберсигурност CrowdStrike е извършила хакрска атака и е обвинила за това Русия, макар че DNC сървърът се намира в Украйна. На 25 юли миналата година в телефонен разговор с новия украински президент Володимир Зеленский президентът Тръмп заявява, че би искал да разбере какво точно се е случило в Украйна. Тръмп подчертава и че сървърът на CrowdStrike се намира на украинска територия, сякаш това означава, че само украинци могат да имат достъп до него. Няма ясна информация как точно тази теория на конспирацията се превръща в популярна и си проправя път от периферията на интернет до огромен политически скандал. Някои експерти, включително бившият топ съветник в Белия дом по въпросите на Източна Европа и Евразия, смятат, че корените на хакерската атака все пак са в Русия. В крайна сметка, през 2016 г. именно руските власти започнаха ожесточено да хвърлят вината върху Украйна за намеса в президентския вот. Освен това разузнаването на САЩ представи обемен доклад, в който доказва степента на намеса на Русия в изборите през 2016 г. Разследването на специалния прокурор Робърт Мълър продължи над една година и установи, че руското правителство е упражнило \"щателно и систематично\" вмешателство във вота. Няколко служители от екипа на Тръмп пък бяха обвинени, че са излъгали ФБР за контактите си с руски лица по време на кампанията. Но други специалисти по дигитална сигурност твърдят, че няма доказателства или поне няма некласифицирани доказателства, които да доказват, че Русия е основоположникът на теорията \"Украйна го направи\". Те също така предупреждават да не се надценява ролята на Русия - ордите от руски тролове може би са подхванали обвиненията към Украйна на далеч по-късен етап, но самата теория не възниква на руска земя. А неясният път на тази хипотеза все още влияе на някои от най-големите въпроси, които възникват около импийчмънта. Хората се чудят колко е лесно чуждестранни агенти да си проправят път до политиката на Вашингтон, как би могъл Белият дом да се противопостави на това и как да различат истината от лъжите. Отговорите на тези въпроси са от особено значение по време на разследването за импийчмънт, което е затънало в конспирации и откровени неистини, които се изказват както от близки до президента, така и от демократите. Този петък беше третият подред ден, в който бяха изложени аргументите \"За\" отстраняването на Тръмп от президентския пост и се очаква до вторник екипът на президента да отговори. Засега не се забелязва особена промяна в гледните точки на нито една от страните. Разследването за импийчмънт започна през септември миналата година, така че поддръжниците на Тръмп в Конгреса се опитват да наложат идеята, че Киев се е намесил в президентския вот в полза на Хилъри Клинтън, за да оправдаят желанието на Зеленский да разследва CrowdStrike. След като разберете, че украинските власти са си сътрудничели директно с екипа на Тръмп, за да подкопаят кандидатурата му, е лесно да разберете защо президентът иска да научи пълната истина за тези интервенции и защо би бил скептично настроен към Украйна. Това казва през ноември месец Девин Нунес, републиканец от Комисията по вътрешно разузнаване. Нунес, който помага с надзора над разследването, подчертава, че републиканците са съгласни, че има руска намеса в изборите от 2016 г. Той обаче подчертава, че е напълно възможно две държави да се намесят в чуждестранни избори по едно и също време и че според републиканците всяко такова подозрение трябва да бъде внимателно проучвано. Линдзи Греъм, един от най-гласовитите защитници на Тръмп, признава, че Белият дом приема заключението на американското разузнаване, че Русия, а не Украйна се е намесила чрез онзи DNS сървър, но и споделя, че лично президентът смята, че хакерската атака е украинско дело. Останалите членове от екипа на Тръмп обаче смятат тази теория за измислица, която е разпространена от руските служби. Те отбелязват, че украинското правителство се е стремило да се възползва от кампанията на Клинтън, но с това просто е \"заложило на грешния кон\", както и много други държави. Това обаче не може да се сравни с руските опити за намеса, които идват директно от руския президент Владимир Путин и в които взимат участие руските тайни служби. Но докато разследването за импийчмънт ескалира, сенаторите получават от американското разузнаване информацията, че Русия от години провежда кампания, с която да набеди Украйна за хакването на DNS сървърите през 2016 г. Членове на руското разузнаване явно са споделили идеята с високопоставени руснаци и украинци, а оттам тя е стигнала и до руските олигарси и навлиза в САЩ. Затова в момента много от демократите, както и много от републиканците поддържат версията, че и Русия, и Украйна са се намесили в президентските избори. Документи от разследването на Мълър, публикувани през ноември миналата година, разкриват как през лятото на 2016 г., докато президентската кампания достига своя пик, бившият председател на кампанията на Тръмп - Пол Манафорт - казва, че Украйна най-вероятно е виновна за хакването на DNS сървърите, а не Русия. Тезата е подкрепена от един от бизнес партньорите на Манафорт - Константин Килимник, за когото съдът в САЩ твърди, че е бил служител в руското разузнаване със солидни връзки в руските разузнавателни служби. Смята се и че руският президент Владимир Путин е повлиял на възгледите на Тръмп по време на техните срещи на четири очи в Германия и Финландия. Проследяването на дългия списък от лица и оплетената мрежа от твърдения е трудно дори и за изследователите, които се занимават професионално с това. Още по-трудно е да се различат теориите, които може би са верни, от пълните измислици. Точно затова други руски кампании за дезинформация са толкова ефикасни - не поради тяхната изтънченост, а заради възможността им да наводняват с данни - верни и неверни. Един от примерите е сваленият с ракета \"Бук\" самолет на малайзийските авиолинии - и там целта не е публиката да бъде убедена в един-единствен аргумент, а да бъде засипана с теории, от които да избира. Дали теорията, че украинската CrowdStrike хаква DNS сървърите е дело на руснаците? Експертите все още си противоречат по този въпрос. Освен това докато тече делото за импийчмънт, излизат все повече свидетелства и документи за действията на Тръмп спрямо Украйна. А когато всичко се утаи, се надяваме да получим по-точна картина как точно конспиративните теории нахлуват в коридорите на Белия дом.", "date": "2020.01.28", "title": "Русия или Украйна"}
{"url": "http://www.classa.bg/%D1%81%D0%B2%D1%8F%D1%82/item/405815-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BC%D0%BE%D0%B4%D0%B5%D1%80%D0%B0%D1%82%D0%BE%D1%80%D0%B8", "text": "Мислите ли си, че вашата работа е стресираща? А срещали ли сте някога обява, в която в прав текст е написано, че въпросната работа може да има сериозни последици за психиката ви и дори да ви докара посттравматичен стрес (ПТС)? Едва ли си представяте нещо подобно, когато чуете, че става въпрос за международни компании като YouTube и Facebook. Модераторите на съдържание, които работят за тези платформи, обаче ежедневно са изложени на обезпокоителни материали. Тези снимки, клипове, текстове и звукозаписи могат да причинят също толкова силен стрес, колкото събития като внезапна смърт на близък човек или свидетелство на престъпление. Фирмите, които се занимават с модерация, добре осъзнават тази опасност, но фактът, че са наясно с нея, не означава задължително, че им пука за здравето на служителите им. Това разкрива технологичното издание The Verge, след като стига до копие от договор, с който модератори декларират, че са запознати със заплахите за психиката им на работното им място. Изданието провежда редица интервюта с вече бивши служители на Accenture - аутсорс компания в Остин, Тексас, която се занимава предимно с модерация на YouTube. Още в края на декември тези работници разпространяват копие от документа, който е крайно обезпокоителен по доста параграфи. Че работата на модератора е източник на сериозен стрес не е новина сама по себе си. Но като подпишат подобен договор, служителите не само заявяват, че са наясно, че съдържанието, което преглеждат, може да се окаже смущаващо. Те се съгласяват и че работата им може да доведе до посттравматичен стрес. Освен това се подписват и под изказването, че ще се възползват от програмите за грижа за служителите и ще потърсят допълнителна помощ, ако е необходимо. \"Ще кажа на моя специалист по човешките ресурси или на моя супервайзър, ако установя, че работата ми влияе негативно на психиката\", завършва договорът. Цялото това изявление е оградено с черен правоъгълник, за да се подчертае неговата значимост. До момента това е може би най-прякото и откровено признание на компания за модерация на съдържание, че работата в нея може да предизвика жестоки последици за психиката. Отговорът на Accenture не закъснява - техен говорител разпространява до медиите имейл, в който подчертава, че психичното здраве на служителите е приоритет номер едно. Оправданието за подобни клаузи в договорите на работниците е, че \"ние редовно актуализираме информацията, която предоставяме на нашите служители, за да сме сигурни, че те разбират напълно естеството на работа, която извършват\". Имейлът също така посочва, че компанията разполага с много добра уелнес програма и програма за подкрепа, ако подобни услуги са необходими. От Accenture уточняват още, че споделят информация за потенциално обезпокоително съдържание с всички свои модератори, независимо дали работят по проекти за Facebook, Twitter или YouTube. Това обаче не отговаря на въпроса дали служителите на Facebook и Twitter са информирани специално, че могат да получат посттравматичен стрес. В предишни свои материали The Verge разговаря със служители на Cognizant - конкурент на Accenture във Финикс, Аризона. Много от тях са били диагностицирани с ПТС, след като са напуснали работните си места. Нещата стават още по-сложни, след като от Facebook заявяват, че нито са преглеждали, нито са одобрявали формуляр като този на Accenture. От Twitter пък обясняват, че служителите им получават информация, че може да им се наложи да преглеждат обезпокоителни материали като част от задълженията си. Отново не се споменава дали кандидатите са информирани, че ги грози опасност от ПТС. Във формуляра на Accenture се споменава за уелнес програми и различни форми на подкрепа и взаимопомощ. Сред тях попадат уелнес треньор, гореща телефонна линия и връзка с отдела за човешки ресурси. Набляга се обаче, че въпросният уелнес треньор не е лекар и не може да диагностицира или да лекува ментални болести. Така че ако модераторите имат нужда от лекар - със сигурност не могат да разчитат на уелнес треньора си. Общо взето изводът, който изскача почти от само себе си, е, че служителите сами са отговорни за психичното си здравe, за това да следят за изменения в него и при нужда - да потърсят специализирана помощ. В документа на Accenture се споменава и че \"за нито една работа не бива да бъде жертвано менталното здраве\" и че \"тази професия не е за всеки\". Не се посочва, че компанията би предприела мерки за приспособяване, ако някой се почувства зле от работата си, макар че федералните закони в САЩ изискват точно това. Нито се казва, че фирмата ще поеме евентуални разноски за специализирана психологическа помощ. Нещо повече, според юристите така аутсорс фирмата си запазва правото да уволнява свои служители, под претекста, че те вече не са подходящи за тази дейност - друга ситуация, която е на ръба на щатските закони. Освен това адвокати по трудово право уточняват, че изискването служители да докладват за физическото и психическото си здраве на супервайзъри и специалисти човешки ресурси може да се разглежда като незаконно изискване да разкриеш медицинското си състояние пред хора, които не са медицински лица. А според Хю Баран, адвокат към неправителствена организация на име \"Национален проект за заетостта\", договорът на Accenture използва така наречената \"обратно насочена психология\", която има за цел да накара служителите да се почувстват виновни и да обвиняват себе си за влошеното си психично здраве. Вместо компанията да гарантира, че работниците й ще бъдат в безопасност на работното си място, тя им казва, че трябва сами да се погрижат за това. От Accenture се опитват да се защитят, като казват, че подписът под този договор е доброволен. Разбира се, това далеч не е така - двама от бившите служители споделят пред The Verge, че са били заплашени с уволнение, ако не сложат подписа си под документа. Към момента не е ясно кога Accenture забелязва, че служителите започват да страдат от посттравматичен стрес заради работата си по съдържание в YouTube. Не се знае и колко работници са засегнати. Разследванетo на The Verge в офисите на Accenture в Остин разкрива, че за фирмата работят десетки нископлатени мигранти, които се занимават с преглеждане на съдържание, маркирано с тагове като \"тероризъм\" и \"екстремизъм\". С други думи тези служители имат за задача да премахват съдържание с екстремно насилие. Те работят за около 18,50 долара на час или около 37 хил. долара годишно. С тези пари трудно се справят с наемите си, камо ли да се грижат за психичното си здраве. Изниква и въпросът колко често модераторите действително страдат от посттравматичен шок? И този въпрос остава с неясен отговор, но от интервютата с над 100 модератори през последната година, явно числото е значително. Важно е да се отбележи и че някои бивши служители не развиват ПТС, но страдат от други психични проблеми като депресия, тревожност и безсъние. Всички те са категорични - ако са знаели по-рано колко травмираща може да е работата на модератор, никога нямаше да се захванат с нея.", "date": "2020.01.28", "title": "Внимание модератори"}
{"url": "http://www.classa.bg/%D1%81%D0%B2%D1%8F%D1%82/item/405816-%D0%BF%D0%BE%D0%BC%D0%BD%D0%B5%D1%82%D0%B5-%D0%B8-%D1%82%D0%BE%D0%B7%D0%B8-%D0%BA%D0%BE%D0%B1%D0%B5", "text": "Всичко, което ми трябваше да знам за Кобе Брайънт, бе това: по време на приятелството ни всичките ни разговори, които имахме, бяха на една тема – за семейството. Оставете на страна изключителната работна етика, Мамбата и невероятната воля за победа. Ще оставя всеки да прецени за себе си. Но когато мисля за Кобе, се сещам за тези няколко специални разговора, които имах щастието да споделя с него. При всеки един от тях на някого от нас му се беше родила дъщеричка. Мислех си за човека, който бе повече от надарен като спортист, който бе обсебен от идеята да бъде шампион, който беше истински убиец с топка в ръце. А моментите, които успях да прекарам с него? Той не говореше много за това. Далеч по-важното за него бе да бъде добър съпруг на Ванеса и баща на момичетата си. Той обичаше семейството си. Той беше семейство. Това беше важното. Този Кобе ще запомня. Искам да изкажа най-дълбоките си съболезнования на Ванеса и семейството на Брайънт, както и на семействата на останалите пътници. Подобни трагедии ни напомнят кое е важното в живота – да прекарваш времето с любимите си хора и да бъдеш до тях, независимо от всичко. Но друго прави днешната трагедия още по-голяма, защото никой не се нуждае от припомняне колко велик беше Кобе. Виждал съм го да вкарва 81. Виждал съм го да бележи със сирената. Виждал съм го да печели златни медали и шампионски пръстени. Но никога не съм го виждал толкова щастлив на паркета, колкото беше извън него – с ръка на рамото на Джиджи, седейки покрай игрището и как двамата просто... си говореха. Да, може би, са си говорели за баскетбол – но имаш чувството, че могат да си говорят и за всичко останало. Кобе просто обичаше да бъде баща. И когато става въпрос за наследството му, наистина се надявам да помним и това като важна част от него. Почивай в мир, Джиана Брайънт. Почивайте в мир и останалите пасажери от хеликоптера. И почивай в мир, Кобе Брайънт – ти, който знаеше, че животът е точно толкова важен, колкото и любовта към хората в него. Ти, който знаеше, че си роден, за да играеш баскетбол. Но винаги семейството е било над всичко.    ", "date": "2020.01.28", "title": "Помнете и този Кобе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405806-%D1%81%D0%BB%D0%B0%D0%B2%D0%B8-%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D1%81%D0%B5-%D0%BF%D0%BE%D0%BC%D0%B8%D1%80%D0%B8%D1%85%D0%B0", "text": "Слави Трифонов лека-полека придърпва към екипа и новата си телевизия качествени кадри от конкуренцията. Новото му попълнение е Димитър Рачков, а също така и Магърдич Халваджиян, с който доскоро враждуваха и дори водеха съдебни битки.    Още тази вечер, когато е и пилотният епизод на новото шоу на мястото на Слави в bTV, той е поканил Димитър Рачков с цел трупане на рейтинг. Шоуто вече е заснето, но зрителите ще го видят след броени часове. По време на снимките обаче се случило нещо, което ще остане в историята като един от най-големите обрати.      Вечно враждуващите Слави Трифонов и Магърдич Халваджиян ще се помирят, а предаването ще бъде толкова емоционално, че ще видим Дългия да се разчувства така, както никога досега.    \"Димитър Рачков е изключително забабен, изключително чаровен и за мен е щастие, че работя тази работа и успяхме да направим такова шоу с него. Участва още Краси Радков, дори се включи Магърдич Халваджиян по скайп, без да знам аз. Беше много емоционално\", призна Слави Трифонов.", "date": "2020.01.28", "title": "Слави и Халваджиян се помириха"}
