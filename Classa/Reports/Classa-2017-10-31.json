{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374599-%D0%B7%D0%BB%D0%B0%D1%82%D0%BE%D1%82%D0%BE-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0", "text": "В началото на октомври в Лондон една от водещите консултантски компании за благородни метали в света, Metals Focus, представи прогнозите си за 2018 г. наред с годишен анализ за деветмесечието на тази година. Глобалните макроикономически и геополитически фактори бяха и продължават да бъдат с положително влияние върху представянето на благородните метали през 2017 г. Щатският долар е по-скоро в низходящ тренд, а популизмът в Европа е във възход. Ядрената военна програма на Северна Корея и агресивните изказвания на нейния ръководител предизвикват аналогична реакция от страна на САЩ, чиято непредвидимост в последно време се засилва. При всички тези обстоятелства е логичен въпросът защо цените на благородните метали нарастват толкова бавно? Среброто и платината не могат да достигнат ценовите си нива от 2016 г. Златото, което запазва възходящ тренд, ще отбележи едва около 2% ръст спрямо цените през миналата година. Отговорът е – основната причина е намалелият интерес на професионалните инвеститори към инвестиции в злато в краткосрочен и средносрочен план. На фона на все още силния пазар на ценни книжа възможността да се инвестира в злато, дори само частично, не е примамлива. Въпреки че корекции ще има и тогава печеливши ще станат онези, които са останали верни на благородните метали в дългосрочен план. Цени и трендове Единственият благороден метал, който се представя впечатляващо през тази година, е паладият. От началото на 2017 г. цената му се е увеличила с повече от 30%, като за първи път от 2001 г. насам изпреварва платината. Този процес е обусловен основно от сериозния физически дефицит на паладий от 2012 г. насам. Наличностите в края на 2010 г. са били 560 тона, докато към края на 2017 г. се очаква да бъдат 430 т. Големи сделки се извършват на Нюйоркската метална борса, в Китай също има спекулативни покупки с голям обем. Очакванията на анализаторите са цената на паладия да достигне средно ниво 880 щ. долара за 2018 г. Но да се върнем на златото – основния благороден метал – финансов инструмент, интересен за българските и световните инвеститори. През септември цената му достигна 13-месечен връх от 1350 щ. долара (1120 евро) за тройунция, отбелязвайки ръст 18% в сравнение с цената в началото на тази година. Покупките в този момент нараснаха двойно на годишна база и достигнаха 787 тона, но процесът включваше и много ликвидации на къси позиции, които доведоха до нов спад в цената. В момента тя отново е над 1300 щ. долара и 1100 евро за тройунция. Преглед на случващото се показва, че вълните в движението на цената на златото стават по-къси, а спадовете по-кратки и на по-високи нива. Вероятно това ще окуражи институционалните инвеститори да залагат повече на златото през 2018 г. В момента, въпреки че нарастването на цената му е значително по-слабо, отколкото в периода 2010 – 2013 г., продажбите в Близкия изток и Китай се увеличават непрекъснато, а минният добив отбелязва рекордни нива. При условие че ниските лихви и скептицизмът относно възхода на американската икономика стимулират инвестициите в злато, прогнозата за 2018 г. е увеличение на цената му с 10% и достигане на ниво от 1400 щатски долара за тройунция. Среброто, което винаги е тясно свързано с интереса към златото, би трябвало да се възползва от възходящия тренд на жълтия метал и да увеличи цената си до около 20 долара за тройунция догодина. Въпреки това обаче търсенето на сребърни кюлчета и монети остава на едно от най-ниските си нива за последните десет години. По-оптимистична е картината на индустриалното потребление на сребро, което се очаква да нарасне с около 2%. Подобна е ситуацията и в бижутерията, където потреблението на сребърни изделия се увеличава, особено в Китай и Западна Европа. Борсова търговия и инвестиции Благородните метали отбелязват рекордно високи нива на борсова търговия през първите осем месеца на тази година, като ръстът е доминиращ на западните пазари, докато в Китай и Индия търговските обороти са слаби. Общото количество на притежаваните ETP (борсово търгувани продукти) в злато в инвестиционните портфейли е нараснало с 6% до 2295 тона към края на август т.г., но като стойност ръстът е значително по-висок – 16%. Инвестициите във физическо злато под формата на кюлчета и монети са се увеличили с 5% през 2017 г. и се очаква да достигнат в края на годината 1081 тона – най-доброто постижение на пазарите от 2013-а насам. Две са страните, в които инвестициите намаляват и позициите в злато се ликвидират – САЩ и Япония. От другата страна на везните са други две страни: Китай и Турция, които общо добавят 70 тона в световното потребление на благородния метал. Като цяло европейските инвестиции във физически притежавано злато нарастват с 5% през първата половина на т.г. Своеобразни рекордьори в този процес са Германия и Франция, където несигурността около изборите и ниските, дори отрицателни лихвени проценти повлияха сериозно на инвеститорския интерес. Нещо повече, от 2008 г. насам Германия се превърна в един от най-големите инвестиционни пазари за злато, като през 2016 г. например около 6 милиарда евро са инвестирани в различни златни продукти. По мнението на няколко големи консултантски компании пазарът там има неразгърнат потенциал за развитие и навлизане на нови продукти и фирми. Пазарът на бижута Накрая няколко думи и за бижутерията. Традиционно около 75 – 80% от всички златни бижута се продават в развиващите се страни. Два от най-големите пазари за бижутерия са в Китай и Индия, където немалка част от населението няма финансови знания и култура, нито достъп до банково обслужване и модерни финансови продукти. Тази е основната причина златните накити там да се използват като инвестиция за тежки времена дори в наши дни. В Индия например поне 25 – 30% от закупените златни бижута са с инвестиционна цел, а не за носене, докато в Китай този дял е много по-висок и достига 85% от реализираните обеми. Сравнително слабото през последните години търсене на златна бижутерия в тези страни се засилва, като в Индия ръстът на продажбите през втората четвърт на 2017 г. е 41%. Като цяло обаче продажбите на бижута през първата половина на тази година остават под 1000 тона, определящо за което е намалялото търсене на златни накити в Китай. Значителното повишаване на цената на златото през август и септември т.г. също може да окаже дъмпингов ефект върху интереса към бижута от благородни метали. Д-р Валентина Григорова – Генчева", "date": "2017.10.31", "title": "Златото ще поскъпва"}
{"url": "http://www.classa.bg/%D1%81%D0%B2%D1%8F%D1%82/item/374593-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%B1%D1%8F%D0%B3%D0%B0,-%D0%B8%D1%81%D0%BA%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D0%B1%D0%B5%D0%BB%D0%B3%D0%B8%D1%8F", "text": "В неделя държавният министър по убежището и миграцията Тео Франкен (НФА) каза, че Пучдемон едва ли ще получи справедлив процес в Испания и може да потърси политическо убежище в Белгия.       Белгийският адвокат Пол Бекар съобщи, че бившият регионален премиер на Каталуния Карлес Пучдемон се намира в Белгия и той е поел защитата на интересите му.   Бекар не отговори дали подготвя молба за убежище в Белгия от името на Пучдемон.   Пол Бекар в миналото е бил адвокат на членове на баската сепаратистка организация ЕТА, съобщи вестник \"Вангуардия\".   Той е оказвал услуги на членове на ЕТА за получаване на международна защита в Белгия.   Възможно е Пучдемон да поиска убежище, но не мога да предскажа какъв ще е изходът от тази молба, заяви адвокатът. Той подчерта, че в Белгия решението по тези въпроси не е на правителството, а на независим орган - генералния комисар по въпросите за предоставяне на убежище.   По-рано днес вестник \"Вангуардия\" съобщи, че Карлес Пучдемон и други членове на разпуснатото правителство на Каталуния ще направят изявление от Брюксел в понеделник следобед.   Към 23 ч. българско време снощи обаче Пучдемон така и не направи изявление.   Същевременно белгийската партия мандатоносител Нов фламандски алианс (НФА) отрече Карлес Пучдемон да е в Брюксел по нейна покана.   Представители на партията \"Зелени\", която е в опозиция с шест места в Сената на Федералния парламент, призоваха премиерът Шарл Мишел да бъде изслушан от депутатите.   В неделя държавният министър по убежището и миграцията Тео Франкен (НФА) каза, че Пучдемон едва ли ще получи справедлив процес в Испания и може да потърси политическо убежище в Белгия.   Днес - ден след това изявление - премиерът Шарл Мишел се разграничи, а неговият заместник Александер де Кро уточни, че изразеното от Франкен становище не обвързва правителството.   НФА е водещата партия в Белгия и основна сила в коалиционното правителство.", "date": "2017.10.31", "title": "Пучдемон бяга, иска политическо убежище в Белгия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374594-%D0%BD%D0%B0%D1%82%D0%BE-%D0%B4%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0-%D0%BC%D0%B0%D0%B4%D1%80%D0%B8%D0%B4", "text": "            Когато окуражаваш една етническа общност да иска отделяне, би трябвало да си даваш сметка, че съвсем скоро и други етнически общности в най-различни държави ще поискат същото.   Този призив звучи адски варварски и нецивилизовано. Всеки либерал, хуманист и мултикултуралист ще изтръпне от ужас, когато го чуе. Само че койзнае защо хуманистите, либералите и мултикултуралистите не изтръпваха от ужас през нито един от 78-те дни, през които НАТО-вските самолети бомбардираха Белград. А защо се стигна до тази високохуманна военна интервенция срещу Сърбия? Просто защото Белград отказваше да се раздели с една от своите провинции, Косово, и затова трябваше да му бъде помогнато да вземе това решение. Ако перифразиримае Ал Капоне, ще кажем, че с добра дума и с бомби се постига много повече, отколкото само с добра дума.     Днес, както и преди 18 години, една държава, Испания, отказва да се раздели с една от своите провинции, Каталуния. Тоест, ако следваме мисловния модел на либералите, хуманистите и мултикултуралистите, трябва да кажем, че Мадрид потиска жестоко свещените човешки права на каталунците, точно както твърдяха, че Белград потискаше свещените човешки права на албанците в Косово. След като Белград беше наказан заради тази своя нецивилизованост, не трябва ли и Мадрид да бъде сполетян от същата участ - да бъде превърнат в легитимна мишена на НАТО-вските самолети?     Точно това трябва да се случи, ако в международната политика действа един стандарт. Само че, както всички отлично знаем, в международната политика действат множество стандарти и великите сили ги вадят от ръкавите си или от други части на телата си със скоростта, с която илюзионистът Дейвид Копърфийлд омагьосваше публиката си и Клаудия Шифър през 90-те.     И сръбският президент Александър Вучич е напълно прав, когато обвинява в лицемерие международната общност заради различната й реакция по казусите с Косово и с Каталуния. Разбира се, гласът на Вучич ще си остане глас на \"викащия в пустиня\". Може и да говори верни и логични неща сръбският президент, но няма кой да го чуе. Отдавна е известно, че толкова любимият на либералите, хуманистите и мултикултуралистите принцип за човешките права, които били свещени, се използва не универсално, а единствено, когато е изгоден на великите сили.    Отцепването на Косово от Сърбия стана не в името на справедливостта, а заради интереса на господарите на света. Ако интересът на господарите сега диктуваше Каталуния да бъде отцепена от Испания, вече щяхме да си имаме нова държава със столица Барселона, либералната преса щеше да прелива от възторг от действията на \"смелите каталунци\", а Карлес Пучдемон щеше да получи Нобеловата награда за мир. Но понеже господарите на света в момента са позабравили принципа за свещеността на самоопределението, днес каталунците, желаещи независимост от Испания, са наричани \"меркантилни шовинисти\", а Пучдемон е заклеймяван като \"безотговорен сепаратист\".   Всъщност толкова обругаваният днешен сепаратизъм е възможен именно защото беше направено възможно отцепването на Косово преди близо 20 години. Когато окуражаваш една етническа общност да иска отделяне, би трябвало да си даваш сметка, че съвсем скоро и други етнически общности в най-различни държави ще поискат същото. Ето тук са корените на днешния сепаратизъм. Да, има такива либерали, които откриват дългата ръка на Путин и в действията на каталунските националисти. Но да вярваш на тази теория е също толкова малоумно, колкото да вярваш, че Копърфийлд наистина разрязва на две Клаудия Шифър по време на представленията си.", "date": "2017.10.31", "title": "НАТО да бомбардира Мадрид!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374595-%D0%B2%D1%81%D0%B5-%D1%81%D0%B2%D0%B5%D1%82%D0%B8%D0%B8-%D0%B5-%D0%B1%D0%B5%D0%BB%D1%8F-%D0%B8%D0%BB%D0%B8-%D0%BB%D0%B0%D0%BA%D0%BE%D0%BC%D1%81%D1%82%D0%B2%D0%BE-%D0%BA%D0%B0%D0%BA-%D0%B7%D0%BB%D0%B8%D1%82%D0%B5-%D1%81%D0%B8%D0%BB%D0%B8-%D1%81%D0%B5-%D0%BF%D0%BE%D0%B4%D0%BA%D1%83%D0%BF%D0%B2%D0%B0%D1%82-%D1%81%D1%8A%D1%81-%D1%81%D0%BB%D0%B0%D0%B4%D0%BA%D0%B8%D1%88%D0%B8", "text": "    Все светии или Хелоуин е празник, който се чества на 31 Октомври и е най-популярен в англоговорящите страни. Води началото си от келтски вярвания за началото на зимата, а през VIII век католическата църква въвежда празника на всички светци и мъченици на 1 Ноември, който включва част от старите келтски обичаи. В днешно време това е забавен празник, в който всеки има възможност да се облече със забавен костюм, да похапне лакомства и да се потопи в страшния свят на духовете и привиденията. Смята се, че празника води корените си от келтския празник Сауин (Samhain). За келтите живели преди 2000 години 1 Ноември е бил началото на новата година, бележейки края на лятото и началото на студената и тежка зима. Вярвали са, че в нощта преди новата година границата между света на живите и света на сенките се размива и духовете се завръщат за да бродят по земята. За празника са се палели големи огньове, извършвали са се жертвоприношения за умилостивяване на боговете, а хората се се обличали в костюми - най-често животински кожи.   През VIII век папа Григорий III утвърждава 1 Ноември като празник на всички светци и мъченици и в честването на този празник са вплетени част традициите за честване на келтската нова година - голям пир с големи огньове, а хората са се обличали с костюми.         Предполага се, че това е бил начина на църквата да изтрие старите вярвания и да ги замени с християнски обичаи. В католическия свят се е вярвало, че душите на умрелите не напускат земята до деня на Вси светии, а в нощта преди него, на 31 Октомври, имат последен шанс да се върнат и да отмъстят за несправедливостите срещу тях. За да не бъдат разпознати от злонамерени духове хората са носили маски и са обличали костюми. Името на празника идва от името на Вси светии на английски - The All Saints Day, още наричан All-hallows или All-hallowmas и нощта преди него е All-hallows Eve, трансформирало се в Halloween - Хелоуин. Издълбаването на зеленчуци и използването им като фенери има интересна история. Стара Ирландска приказка разказва за Стиснатия Джак - пияница и мошеник. Една вечер историите за хитрините на Джак стигнали до ушите на Дявола, който решил да провери дали има за какво да завижда на този злосторник.      Както обикновено Джак бил пиян и се оглеждал за лесна жертва, която да обере или измами, за да може да плати следващото си питие. В този момент срещнал Дявола и осъзнал, че той е дошъл да прибере грешната му душа в ада. Като последно желание той поискал още алкохол и Дяволът го завел в селската кръчма. След солиден запой, дошло време за плащане - Джак убедил Дявола да се превърне в сребърна монета, с която да плати. Хитрецът, обаче, веднага прибрал монетата в джоба си - където вече имал разпятие и по този начин Джак пленил Дявола. Така успял да принуди Дявола да му подари още 10 години живот срещу свободата на Дявола.   Точно след 10 години на същият ден Дяволът отново посетил Джак - готов да прибере душата му. Джак отново измолил последно желание - този път да похапне малко ябълки, защото бил много гладен. Така накарал Дявола да се качи на дърво, което веднага оградил с кръстове - отново пленявайки Дявола. Този път цената на свободата за Дявола била по-висока - трябвало да обещае, че никога няма да прибере душата на Джак в ада.     След време, Джак починал. Душата му се запътила към Рая, но Св. Петър го спрял на входа - Джак не бил водил праведен живот и заради всичките злини, които бил сторил, не бил допуснат в Рая. Тогава се запътил към Ада - но там Дяволът го спрял, като му напомнил за сключената сделка - никога да не прибира душата му в Ада. За да се подиграе с него, Дяволът дал на Джак и горящ въглен от Ада. Джак издълбал една ряпа и поставил въглена в нея, като с този фенер бил обречен да броди до края на света, търсейки покой.   , включително и правенето на фенери за Хелоуин. Там обаче, бързо осъзнали, че тиквите са много по-удобни за издълбаване от репите и от тогава традиционните фенери са тиквени, но все още носят името Светещият Джак (Jack-o'-lantern). Хелоуин от много години е по-скоро забавление за малки и големи, отколкото празник на мъртвите. Изключително популярна част от празника е украсата - на дома, двора, храната. Прилепи от черна хартия, изкуствени паяжини (понякога с огромни паяци), черепи и всякакви други страшни декоративни елементи са част от съвременния облик на Хелоуин. Някои хора превръщат дворовете си в истински сцени от филми на ужасите с фалшиви надгробни камъни и зомбита, но най-малкото, което присъства във всеки дом е тиквен фенер.     Костюмите също са неотменна част от празника. Деца и възрастни се радват на възможността за една вечер да бъдат пременени като вампири, духове, зомбита, вещици и прочее страшилища, а защо не и като супергерои, принцеси, феи.     Със сигурност любимата част на децата е \"номер или лакомство\" (trick-or-treating). На групички малките \"чудовища\" нападат къщите в квартала и всеки съсед е поставен пред ултиматум - или дава лакомство на децата, или ще му бъде скроен номер. Родителите често съпровождат малките деца или най-малкото ги наглеждат от разстояние, а всеки \"заплашен\" съсед пълни кошничките на децата с предварително подготвени бонбони, близалки, бисквити, шоколадчета, кексчета и т.н. Естествено след тази обиколка малките лакомници преяждат със събраните вкусотии - истински празник.     Традиционните игри свързани с празника са изваждане на ябълки от леген с вода само с използване на уста и улавяне на лакомства (обикновено захаросани и лепкави), овесени на конец от тавана - отново само с уста. Днес те са заменени с гледане на филми на ужасите и разказване на истории за призраци - всичко след залез слънце, на тъмно или само на свещ. Всеки, който напуска дома си, трябва да носи такъв фенер, както и да окачи един пред къщата си, за да не влизат злите сили вътре. Ако все пак някоя влезе, идва ред на подкупването й със сладкиши.  ", "date": "2017.10.31", "title": "Все Светии е! \"Беля или лакомство\": как злите сили се подкупват със сладкиши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374600-%D1%81%D0%B2-%D0%B0%D0%BF%D0%BB%D0%B8-%D0%BE%D1%82-70-%D1%82%D0%B5-%D1%81%D1%82%D0%B0%D1%85%D0%B8%D0%B9,-%D0%B0%D0%BC%D0%BF%D0%BB%D0%B8%D0%B9-%D0%B8-%D0%B4%D1%80", "text": "Свети Стахий бил поставен от свети апостол Андрей за епископ във Византион; заедно с него свети Стахий въздигнал църква в Аргиропол*.    Като събрал тук много верни, той ги поучавал на заповедите Христови.      Той се трудил така цели шестнадесет години и след такива подвизи предал душата си на Господа.   Апостол Андрей ръкоположил в сан епископ Амплий и Урбан, Амплий - в Диоспол**, Урбан - в Македония.    Те ревностно проповядвали Христовото учение и разрушили много идолски капища; с това те настроили против себе си елините и иудеите.    Тези врагове на Христовата вяра предали на мъчения светите мъченици, които се удостоили да получат неувяхващи венци.   Светите Наркис, Апелий и Аристовул също проповядвали Христовото Евангелие: Наркис - в Атина, Апелий - в Ираклия, Аристовул - в Британия. Тези свети мъже след много трудове и подвизи предали душите си на Господа.   * Аргиропол, днес Фундукли, предградие на Константинопол близо до Пера и Галата.  ** Диоспол се намирал в Палестина, на северозапад от Йерусалим.   Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2017.10.31", "title": "Св. апли от 70-те: Стахий, Амплий и др."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374597-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0-%E2%80%9E%D1%80%D0%B5%D0%B3%D0%B8%D0%BE%D0%BD%D0%B8-%D0%B2-%D1%80%D0%B0%D1%81%D1%82%D0%B5%D0%B6%E2%80%9C", "text": "С 624 милиона лева ще бъдат реализирани проекти по оперативната програма \"Региони в растеж\" за подобряване на материално-техническата база в детски градини, училища и университети, каза днес на пресконференция министърът на регионалното развитие и благоустройството Николай Нанков. Той и министърът на образованието и науката Красимир Вълчев представиха дейностите за образователна инфраструктура по ОП \"Региони в растеж\", като за тези дейности МОН е бенефициент по осем договора за безвъзмездна финансова помощ. Акцентите във финансирането са върху основното, предучилищното и професионалното образование, каза министър Нанков. Той обясни, че тези 624 милиона лева са разпределени в 72 общини, които са бенефициенти, участват също МОН, Министерството на младежта и спорта, и Министерството на културата. Ще се извърши модернизация на материално-техническата база в общо 416 учебни заведения, в които се обучават 255 269 деца и младежи, съобщи министър Нанков. По думите му за всяко от тези деца \"се пада инвестиция от 2444 лева\", като целта на правителството е подкрепата на основния му приоритет - образованието, и създаването на здравословна учебна среда. \"За професионалните училища е осигурен бюджет от 166 милиона и 500 хиляди лева, при само 10 милиона лева в предишния програмен период\", каза министър Николай Нанков. Той уточни, че ще бъдат ремонтирани 144 професионални училища, като 102 от тях са с бенефициент МОН, а останалите 42 - са с бенефициенти общините. Тези 144 професионални гимназии, които ще получат финансиране, представляват близо 40 процента от професионалните гимназии у нас, но в тях учат близо 55 процента от учениците, каза образователният министър Красимир Вълчев. По думите му \"сега има около 16 пъти повече средства, насочени към професионалното образование, заради политическия приоритет, даден за него, но и заради важността му за икономиката\". Сред професионалните училища, които ще бъдат ремонтирани, са технически, земеделски и ветеринарни гимназии, както и училища по туризъм, икономика и строителство, обясни министър Вълчев. Той уточни, че професионалните гимназии са от всички 28 области в страната. По програмата тези 102 професионални гимназии към МОН ще бъдат финансирани с над 112 милиона лева, съобщи министър Вълчев. Той каза, че трябва да бъде подобрена цялостната образователна среда в тези училища, включваща саниране на сградите, ремонти на покривите, смяна на дограмите, подмяна на инсталациите, вътрешни ремонти и доставка на специализирано оборудване за професионалните гимназии, както и инвестиции в спортната им инфраструктура. В осем гимназии ще бъдат изградени нови физкултурни салони, в 59 гимназии ще бъдат ремонтирани физкултурните им салони, в 67 гимназии ще бъдат ремонтирани спортните им площадки, а в 79 гимназии - дворовете, информира образователният министър. Той каза, че по-голямата част от тези ремонти дейности се очаква да бъдат направени от май до септември на 2018 г.", "date": "2017.10.31", "title": "Средствата по програма „Региони в растеж“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374598-%D0%BF%D0%B5%D1%82%D1%80%D0%BE%D0%BB%D1%8A%D1%82-%D1%81%D0%BE%D1%80%D1%82-%D0%B1%D1%80%D0%B5%D0%BD%D1%82-%D0%BF%D0%BE%D1%81%D0%BA%D1%8A%D0%BF%D0%BD%D0%B0", "text": "Петролните цени задълбочиха възходящото си движение по време на търговията в понеделник, като петролът сорт брент поскъпна към важната бариера от 61 долара за барел за пръв път от повече от две години насам, докато фючърсите на американския лек суров петрол достигнаха нови 8-месечни върхове около 54,50 долара за барел. В основната на рязкото поскъпване на \"черното злато\" от миналата седмица насам стоят спекулации, че ОПЕК и другите важни производители ще се споразумеят за удължаване на срока на настоящото споразумение за ограничаване на петролните добиви. Говори се, че на предстоящата следваща официална среща на ОПЕК на 30-ти ноември може да се стигне до сделка, според която срокът на действие на договореното в края на 2016-а година споразумение за съкращаване на добивите с около 1,8 млн. барела на ден ще бъде удължен до края на 2018-а година. Към този момент пактът, чийто срок вече беше удължен по-рано тази година, трябва да остане в сила до март 2018-а година, но в последно време Саудитска Арабия и Русия изглеждат все по-склонни на по-нататъшно удължаване на действащото споразумение до края на следващата година. В подкрепа на подобно разширяване на постигнатото преди около година споразумение беше изказване през уикенд на саудитският принц Мохамад бин Салман. Тези спекулации допринесоха за ново поскъпване на петрола в началото на днешната търговия след ценови печалби от около и над 4% през изминалата седмица. По-рано днес фючърсите на петрола сорт брент с доставка през декември 2017-а година се повишиха с 0,5% към 61 долара за барел, достигайки най-високо от юли 2015-а година насам. Последва известно отстъпление, но въпреки това петролът сорт брент продължава да се търгува стабилно над важната психологическа бариера от 60 долара за барел. Декемврийските фючърси на американския лек суров петрол пък поскъпнаха с 0,6% към 8-месечен връх от 54,46 долара за барел (най-високо ниво от края на месец февруари) преди да опитат известна стабилизация около и малко под 54 долара нивото. Междувременно анализатори на банката JP Morgan Chase повиши съществено техните прогнози за петролните цени през следващата година. Те вече очакват средно ниво на петрола сорт брент от около 58 долара за барел (с 11 долара над тяхната предишна прогноза) и на американски лек суров петрол около 54,63 долара за барел (ръст с 11,4 долара спрямо предходната им прогноза). Според голямата американска банка, завишените прогнози отразяват намалените петролните добиви от и извън ОПЕК, както и по-високият растеж на очакваното потребление, което да доведе до по-нататъшно затягане на пазара на важната енергийна суровина.", "date": "2017.10.31", "title": "Петролът сорт брент поскъпна"}
{"url": "http://www.classa.bg/%D1%81%D0%B2%D1%8F%D1%82/item/374591-%D1%81%D0%B0%D1%89-%D0%BE%D0%B1%D1%8F%D0%B2%D0%B8%D1%85%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%BA%D0%B0-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D1%81%D0%B0%D0%BC%D0%BE-%D0%B7%D0%B0-%D0%B4%D0%B0-%D1%81%D0%BA%D1%80%D0%B8%D1%8F%D1%82-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B8-%D0%BF%D0%BB%D0%B0%D0%BD%D0%BE%D0%B2%D0%B5", "text": "\"САЩ мамят международната общност за истинските си намерения в Сирия и грубо нарушават суверенитета на страната\", гласи протестна нота на сирийското външно министерство, изпратена до Съвета за сигурност на ООН. В документа, цитиран от агенция САНА, се отбелязва, че изказванията на Вашингтон и неговата международна коалиция по отношение на \"предполагаемото освобождението\" на Ракка от терористи и прибързаните призиви за възстановяване на сирийския град, имат за цел \"да разсеят световното обществено мнение от престъпленията, които те извършват там. \" \"Ракка остава окупиран, 90% от града е бил разрушен от варварските бомбардировки на международната коалиция, а десетки хиляди жители на този град са били прогонени от домовете си, за да станат бежанци\", заявява министерството. Подчертава се, че \" Ракка ще бъде свободен, само когато сирийските войски и техните съюзници, които всъщност се борят с терористите, навлязат в града\". В същото време се призовава международната общност да поиска от САЩ да се придържат към резолюциите на Съвета за сигурност, които призовават всички да зачитат суверенитета и териториалната цялост на Сирия. Според изследване, публикувано през август миналата година в The Intercept, американците са нанасяли безмилостни въздушни удари над града, убивайки цели семейства. Мониторинг на журналистическата организация AirWars изчислява, че само между юни и октомври тази година в Ракка са убити най-малко 1300 цивилни граждани в резултат на атаките на международната коалиция, водена от Вашингтон. Наличието на територията на Сирия на американски войски и войски на страни, които са част от международната коалиция, се смята за незаконно и противоречи на международното право. Руските, иранските и други сирийски съюзнически сили са законно в Сирия, по покана на държавната власт, призната от ООН.", "date": "2017.10.31", "title": "САЩ обявиха освобождаването на Ракка от терористите само за да скрият истинските си планове"}
{"url": "http://www.classa.bg/%D1%81%D0%B2%D1%8F%D1%82/item/374592-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%BD%D0%B8%D0%B5-%D1%81%D0%BC%D0%B5-%D1%81%D1%82%D1%80%D0%BE%D0%B8%D0%BB%D0%B8,-%D1%81%D1%82%D1%80%D0%BE%D0%B8%D0%BC-%D0%B8-%D1%89%D0%B5-%D1%81%D1%82%D1%80%D0%BE%D0%B8%D0%BC-%D1%80%D0%B0%D0%BA%D0%B5%D1%82%D0%B8", "text": "Иранският президент Хасан Рохани, отново подчерта, че страната му ще продължи да развива балистични ракети, въпреки неодобрението на САЩ, твърдейки, че единствената им цел е да защитят Иран. \" Ние сме строили, строим и ще строим ракети, това не е в нарушение на международните споразумения\", каза Рохани в реч пред иранския парламент, като отново отрече, че Иран възнамерява да разработи ядрено оръжие или ракети с ядрен заряд. Президентът се срещна в Техеран с генералния директор на Международната агенция за атомна енергия, Юкия Амано, който отново потвърди спазването на историческото споразумение от 2015 г., което президентът на САЩ, Доналд Тръмп, отказал да удостовери. Рохани вярва, че отношението на неговия американски колега ще навреди на собствените му цели. \"Вие игнорирате преговори и споразумения, одобрени от Съвета за сигурност на ООН, как очаквате другите да преговаря с вас?\" се пошегува иранският президент, цитиран от Ройтерс. В четвъртък, Камарата на представителите на Конгреса на САЩ даде зелена светлина за нов пакет от санкции срещу Иран, които не предполагат да спре спазването на ядреното споразумение от 2015. Техеран предупреди, че може да се откаже от ядреното споразумение, ако САЩ започнат да налагат санкции. Великобритания, Германия, Франция и Русия, останалите подписали държави Общия план за Съвместно действие (JCPOA) отново потвърдиха подкрепата си за ядрената сделка.", "date": "2017.10.31", "title": "Президентът на Иран \"Ние сме строили, строим и ще строим ракети\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374596-endeavor-%D0%BF%D1%80%D0%B8%D0%B5-%D1%82%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8", "text": "Глобалната мрежа Endeavor, подкрепяща 1563 предприемачи от 978 компании в 30 страни, избра нови трима български предприемачи от две компании на 75-ия международен селекционен панел (ISP) на организацията, който се проведе в София на 23-25 октомври. Сред тях за първи път има и българка. Новите български предприемачи в мрежата на Endeavor са: • Райчо Райчев, основател и изпълнителен директор на EnduroSat, която проектира и произвежда нано-сателити. • Владимир Давчев, създател и мажоритарен собственик на HelloHungry, най-голямата компания за онлайн доставка на храна в България и Румъния, обединяваща брандовете BG Menu и \"Фабо\" (Lakom.bg) в България, и Oliviera в Румъния. • Зорница Чyгреева, изпълнителен директор на HelloHungry. Тя е първата българка, избрана в глобалната мрежа от предприемачи на Endeavor. На 75-ия международен селекционен панел на Endeavor в София бяха избрани общо 25 предприемачи, ръководещи 16 компании в 11 страни. Като част от мрежата на Endeavor, всички те получават достъп до експертизата на 3000 бизнес лидери, консултанти и ментори от цял свят, както и до редица услуги, насочени към подобряването на стратегията за растеж и оптимизирането на бизнес процесите на ръководените от тях компания. Endeavor ги подпомага и в привличането на клиенти, партньори и финансиране. Предприемачите на Endeavor участват също така в значими образователни и консултантски програми, разработени специално от партньори на организацията като EY, Harvard Business School, Stanford Graduate School и MIT. Международните селекционни панели са финалната фаза от детайлния процес на подбор, през който преминава всеки предприемач, желаещ да се присъедини към Endeavor. Кандидатите се явяват на серия от интервюта, за да бъде установен лидерския им потенциал и желанието им да подпомагат развитието на предприемаческата екосистема, както и за да бъдат оценени перспективите пред компаниите им да растат значително в бъдеще. Интервютата се провеждат от ментори и членове на борда на директорите на Endeavor - топ бизнес лидери и инвеститори, а изборът на финала става с единодушие. Предприемачите в глобалната мрежа на Endeavor, излъчени от българския офис на организацията вече са 14, а българските компании - 10. Останалите в мрежата са: Пресиян Каракостов, основател на Titan Gate, която предлага комбинация от консултантски услуги и продуктова платформа за оптимизиране на приходите от реклами за премиум издатели; Виктор Викторов и Васил Георгиев, създатели на онлайн магазина за облекла, обувки и спортна екипировка MyMall, развиващ дейност в България, Гърция и Румъния; Петър Митев, съоосновател на Chaos Group, която спечели технологичен Оскар за софтуерния си продукт V-Ray, използван масово в големите холивудски продукции; Любомир Янчев, съосновател на MClimate, който стана най-младият предприемач в Endeavor и който заедно със своя партньор Цани Събев внедриха на световния пазар ycтpoйcтвoтo Melissa зa диcтaнциoннo yпpaвлeниe нa климaтици; Юлиан Софрониев от Biodit, която разработва биометрични технологии за системи за сигурност и контрол на достъп; Венелин Димитров от SoftGroup, компания с пълно сериализационно софтуерно и хардуерно решение за фармацевтични компании и подизпълнители; Симеон Луков и Николай Недев, съоснователи на технологичната Browswave, която предлага иновативен софтуерен продукт за производители и търговци на потребителска електроника и бързооборотни стоки; Игор Левин, основател на българската „Електросфера\" (известна с бранда Antelope Audio), която е водеща в дигиталните аудиотехнологии в глобален мащаб. Продуктите на българската компания се използват от големи имена на световната музикална сцена от ранга на Андреа Бочели и Риана. ISP-то на Endeavor в София беше предхождано от конференцията Dare to Scale, която се проведе на 23 октомври 2017 в София Тех Парк, зала „Джон Атанасов\". Конференцията събра на едно място над 200 топ предприемачи, мениджъри, бизнес лидери и инвеститори от 27 страни, като специален гост-лектор на нея беше Росен Плевненлиев, президент на България (2012-2017 г.). Събитието беше организирано от българския офис на Endeavor, с подкрепата на глобалната структура на предприемаческата организация, водещи международни компании, финансови институции и медии. На конференцията стана ясно, че предприемачите от Централна и Източна Европа (ЦИЕ) ще могат да използват разрастващата се структура на Endeavor като платформа, чрез която да споделят общи предизвикателства и възможности за развитие. Линда Ротенберг, основател и изпълнителен директор на Endeavor, коментира: \"Международният селекционен панел е показателен за това, че независимо от предизвикателствата по света, предприемачите продължават да въвеждат иновации, да създават работни места, да изграждат силни компании и да подкрепят местните предприемачески екосистеми. С над 20 компании, които се представиха в София тази седмица, за мен беше изключително вълнуващо да наблюдавам как магията, енергията, страстта и стремежът към растеж на Endeavor достига до предприемачите по света.\" Момчил Василев, изпълнителен директор на на Endeavor Bulgaria, коментира: \"През тази седмица с наши усилия успяхме да позиционираме още по-добре България на картата на световното предприемачество. Организирахме в София първата мащабна Endeavor конференция в България - Dare to Scale, с много силни лектори и панелисти, както и първия международен селекционен панел на глобалната организация в страната. Над 200 топ бизнес лидери на световно ниво участваха в двете събития и припознаха страната ни като много хъб за предприемачество и иновации в Централна и Югоизточна Европа. Нещо повече, чрез Dare to Scale създадохме уникална платформа за предприемачите в региона. Планираме тази конференция да се развие в акселераторска програма за компании с голям потенциал от региона. Българският офис на Endeavor може да се гордее с нова силна селекция предприемачи след панела в София. След като на предходен панел излъчихме за първи път предприемач и компания извън София - Пресиян Каракостов от варненската Titan Gate, сега имаме и първата жена-предприемач - Зорница Чyгреева от HelloHungry. Желанието ни е да привличаме повече българки, както и да насърчаваме повече български компании извън София да се присъединят към нас и да ползват нашата мрежа.\" За Endeavor Endeavor избира и подпомага предприемачи с големи идеи и бизнеси, които имат потенциал да се разраснат бързо в международен мащаб. Организацията е вече в 27 държави, а българският офис е едва 3-ти в Европа. Предприемачите, част от Endeavor са тези, които могат да бъдат ключов фактор за дългосрочен икономически растеж, създаване на работни места и иновации. Те имат потенциал да променят страните си и света. Endeavor предоставя на селектираните предприемачи достъп до пазари, капитал и талант в мрежата си от над 3000 ментори и инвеститори на световно ниво. Предприемачите от мрежата на Endeavor са създали над 650 000 работни места и само за 2016 г. са генерирали приходи от над 10 млрд. долара. Фокусът на Endeavor е върху компании, които вече са успешни в това, което правят, но имат нужда от допълнителна експертиза, контакти, капитал и ресурси, за да предприемат следващата стъпка в своето развитие. За Endeavor Bulgaria Endeavor Bulgaria започва своята дейност през юли 2015 г. с цел да разшири присъствието на организацията в Европа. България е едва третата страна в Европа с местен офис след Гърция и Испания. Организацията е подкрепяна от борд на директорите, който се състои от дванадесет доказани предприемачи и бизнес лидери в различни бизнес направления, които вярват в мисията на Endeavor да подсили местната предприемаческа екосистема, като осигури на български предприемачи достъп в глобалната мрежа до пазари, капитал и програми, кадри и обучения. До момента, екипът на Endeavor Bulgaria се е срещнал с над 120 компании, от които 8 са селектирани официално и са станали част от световната мрежа на Endeavor.", "date": "2017.10.31", "title": "Endeavor прие трима българи"}
{"url": "http://www.classa.bg/%D1%81%D0%B2%D1%8F%D1%82/item/374590-%D0%B1%D0%B8%D0%B2%D1%88%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B2-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "САЩ не са подкрепили кюрдите, които бяха най-близките им съюзници в борбата срещу терористите от ислямска държава, и са позволили на Багдад да използва американски оръжия в атаката срещу Кюрдистан, заяви Масуд Барзани, президент на Иракски Кюрдистан, след отказа от позицията си. \"Никой не ни подкрепя, освен нашите планини\", цитира Ройтерс телевизионно обръщение на Барзани от 29 октомври, след като кюрдският парламент подкрепи оставката му. Бившият лидер се позовава на военната операция, започната от Багдад на 16 октомври след кюрдския референдум. Огромното мнозинство подкрепи независимостта на този район на Ирак по време на септемврийският плебисцит. Барзани осъди САЩ за изоставянето на кюрдите и за пускането срещу тях на американските танкове \"Абрамс\", предоставени на иракските сили за борба срещу ислямска държава,. \"Без помощта на Пещмерга (кюрдските бойци) иракските сили не биха могли сами да освободят Мосул от ислямска държава \", каза той. \"Сега нашите хора трябва да се питат дали САЩ са знаели за нападението на Ирак и защо не са го предотвратили. Защо Вашингтон иска да накаже Кюрдистан?\" попита Барзани.", "date": "2017.10.31", "title": "Бившият лидер на иракски Кюрдистан обвинява САЩ в предателство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374584-%D0%BF%D1%81%D0%B8%D1%85%D0%BE%D0%BB%D0%BE%D0%B7%D0%B8-%E2%80%93-%D0%BE%D0%B1%D0%B0%D1%87%D0%B5-%D0%B7%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "„Бедствията не са съдба“ – това ни казват в един клип на Би Ти Ви за поредните наводнения.  Наистина ли бедствията не са ВЕЧЕ част от Българската Съдба?  Дали така мислят и хората, които ги давят за поредна година?  Така ли ще ги утешаваме – че бедствията не са съдба?   ***  И после ведро ни съобщават, че психолози щели да помагат на пострадалите от наводненията.  Това си е жива подигравка.  Не е ли по-разумно психолозите да помагат на властниците – за да преодолеят кризите на съвестта си.  Ако тя не е в постоянен отпуск.   ***  Какво ще помогне някой психолог-пенкилер на клетия бедняк, останал с един фризер и с едно куче – то пък да му напомня за кучешката му съдба.   ***  И кой психолог ще е толкова студенокръвен, та да „помага“ по такъв начин?  Какво ще казва на клетниците, които сякаш живеят в 19-и век?  С какви лъжи ще ги баламосва, ако изобщо го слушат?  Как ще ги утешава: гледай ведро на живота, бъдещето ти ще е още по-розово – така ли?  Бъди доволен, че си работил цял живот – и накрая те удавиха в калта.  Трябва да си щастлив, че си оцелял. Не се тревожи, и това ще мине и замине – пък догодина пак ще се видим.  Обаче наводнението не ти е съдба.   ***  Пращането на психолози ще бъде живо варварство.  Дали ще се намерят кандидати, които да участват в подобно изтезание?  И как ще помогне един психолог на човек, който е обеднен – и не отсега – до крайна степен.  Който е останал сам самичък – и Нощта отдавна е паднала за него.   ***  По-добре психолозите да дундуркат властниците от всякакъв калибър.  Тях да питат, кога Властта се превръща в бедствие.   ***  И отново не стана ясно, кой/чий язовир донесе Злото.  Селата са удавени от поройните дъждове, а най-големият язовир – празен.  Не ви трябват психолози – ами разберете, кой дави хората.   ***  Обаче и досега не стана ясно, кой удави село Бисер.  През февруари „отбелязаха“ петгодишнината от потопа там.  Пак тогава съобщиха, че не е известно, чия собственост са 176 – 176! – язовира.  176 цъкащи бомби!  Минаха осем месеца – някой да е чул да е направено нещо смислено?   ***  Сякаш просто искат хората да се примирят.  Да приемат, че сме Раят на Бедствията. Чака се пълното примирение.", "date": "2017.10.31", "title": "ПСИХОЛОЗИ – ОБАЧЕ ЗА ВЛАСТТА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374585-%D0%B8%D1%81%D0%BA%D0%B0%D0%BC-%D0%B2%D1%81%D0%B8%D1%87%D0%BA%D0%B0%D1%82%D0%B0-%D0%BF%D0%B0%D1%80%D0%B0-%D0%BD%D0%B0-%D1%81%D0%B2%D0%B5%D1%82%D0%B0,-%D0%BA%D0%BE%D0%BB%D0%B5%D0%B3%D0%B0", "text": "\"Ше ти *б@ м@%ката, глупак. Аз съм кандидат-премиер. Другия път ше ме изберат и милиони микроби ше умрат. А дотогава как да си гледам кефа, бе?\", кънти в центъра на София.         11 ч. преди обед, работен ден, площадът пред храм-паметника \"Св. Александър Невски\". От подвижни платформи с тонколони звучи либретото на \"Колега\" от Ъпсурт. Работници и работнички в лилави мушами на КНСБ маршируват под акомпанимента на хип-хоп химна от 2005 г.     Хиляди души от цялата страна са писали този петък \"дъждовен\". За целите на манифестацията в София са пристигнали над 160 автобуса. Преди обед - протест по жълтите павета, следобед - културно-опознавателна програма по моловете, довечера - обратно по родните места.   Няколко униформени полицаи наглеждат шествието, но не чуваме да припяват \"Дай ми некой лев за бензин на Астрата\". Не се виждат и знамената на КТ \"Подкрепа\" - техният лидер Димитър Манолов предварително даде команда \"Свободно\", понеже не се занимавал със \"сглобки\" и \"игри\" срещу Бюджет 2018.   Целта на президента на КСНБ Пламен Димитров също не е тази, дума да няма. И той побърза да си каже, че не искал никого да сваля и не правел революции. Исканията не били \"политически\".   За да няма обидени: големият протест под прозорците на премиера се прави в ден, в който премиерът се намира на 400 км от София.     Вероятно затова протестът за по-високи заплати се прави тъкмо когато заплатите и без това вървят нагоре (по независещи от синдикатите причини).   По добро стечение на обстоятелствата: икономиката расте, откриват се нови предприятия, които имат нужда от повече работници, а кадровата база е ограничена. Ако заплатите нарастват, то се случва, защото хората са в позиция да договарят по-добри индивидуални условия.   Извън държавните служители, май никой не разчита на колективен трудов натиск поради една проста причина: никой не е виждал жив синдикалист, освен по телевизора.   Впрочем, още царува убеждението, че държавата има право да преразпределя печалбата на \"фабрикантите\" отвъд корпоративния данък, понеже на някого му се виждала прекалено голяма.     Искайте и ще ви се даде. Така и си знаехме. А ако не се даде? Да си търсим ли 13-та заплата от площад \"Македония\" 1? Един съвет за следващия път: \"На крак, о, парии презрени\" ще звучи доста по-уместно, отколкото препратките към времето, когато джойнтът беше левче.", "date": "2017.10.31", "title": "Искам всичката пара на света, колега"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374586-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2-%D0%BF%D0%B8%D1%80%D0%BE%D0%B3%D0%BE%D0%B2,-%D0%BA%D0%BE%D0%B5%D1%82%D0%BE-%D0%B7%D0%B0%D0%B2%D1%8A%D1%80%D1%88%D0%B8-%D1%82%D1%80%D0%B0%D0%B3%D0%B8%D1%87%D0%BD%D0%BE", "text": "Калоян Милев е едно обикновено 18-годишно момче, обича спорта - тренира усилено бокс и фитнес. Има много приятели, някои са фенове на Левски като баща му, други са свързани с Националната спортна академия. Ядосва се на момичетата, които понякога са готини, понякога са \"курви\", и като всяко момче на тази възраст често сменя приятелките. Напоследък обаче си има гадже.     Тази събота момчето влезе в новините, защото преби медицинска сестра в Пирогов. Но докато течеше поредният дебат за насилие над лекари, стана ясно, че младежът се е самоубил. Историята се оказа доста заплетена и придоби контурите на криминален сериал, който тепърва полицията ще трябва да реши.     От една седмица момчето е неадекватно, вече не тренира, нещо, което прави всеки ден, престава да се вижда и с приятелката си. Седи с Библия в ръка, говори за Исус, за ангели и демони и твърди, че той е избраният. Според чичото на Калоян - Атанас Милев, той е потрошил апартамента, след което бащата е извикал линейка и полиция.   Калоян е приет в токсикологията в Пирогов. В онзи момент той не е агресивен, правят му изследвания, които показват наличие на марихуана. Иво Милев, бащата на момчето, твърди, че никой не им е предлагал да останат в болницата със сина си. Предварителната информация беше, че родителите са отказали да останат, тъй като присъствието им дразни момчето.   По думите на Иво Милев, жена му е била с Калоян до 18 часа следобед, когато лекарите й казват, че няма смисъл да продължава да седи и те ще се погрижат. Преди това бащата прави видеоклип на сина си, за да му покаже после до какво води употребата на наркотици. Във видеото се вижда момчето, което лежи спокойно на леглото.     На смяна идва медицинска сестра, която по-късно ще попадне под ударите на Калоян. Заедно с дежурния токсиколог тя прави визитация на момчето. Всичко изглежда наред. След един час сестрата вижда, че момчето е извън стаята и го кани да се върне обратно и да легне на леглото. Калоян й удря едно кроше и тя изпада в безсъзнание. След това младежът иска да излезе от отделението, но то е заключено. Отива в друга стая, където кара пациентката да му отвори, тя обаче няма ключ и момчето започва да я души. Удря и противопожарната аларма, която се задейства. Счупва стъклото на вратата и успява да отвори, след което излиза от отделението, където оставя нанесени щети. Облечен е с къси панталонки и тениска.     \"В Пирогов има охрана на пет места и в двора, където един човек обикаля между клиниките\", казва директорът проф. Асен Балтов. Щом чуват задействалата се противопожарна аларма, охранителите се качват в асансьора, за да стигнат до отделението, но тъй като са твърде много, той блокира. Междувременно момчето вече е излязло от Пирогов. Според директора тепърва трябва да се видят камерите, но най-вероятно Калоян е прескочил някъде оградата, а не е излязъл през входа на болницата.   - Във вътрешен двор на бул. Васил Левски е открит млад мъж, който лежи в безпомощно състояние. Хората веднага се обаждат на телефон 112, но Спешна помощ единствено констатира смъртта на момчето. По тялото му няма следи от насилие, а травми в резултат на скачане от високо.      - Говорителят на главния прокурор Румяна Арнаудова съобщава пред медиите, че според прокуратурата най-вероятно намереният в столицата труп в събота е на Калоян Милев. До този извод водят дрехите и външните белези на момчето. Тепърва обвинението ще разследва причините, довели до смъртта на момчето.     Трагичната история на Калоян Милев, която приключи фатално за него и за семейството му, оставя много въпроси без отговор. Бащата обвинява Пирогов, че е оставил детето си в ръцете им, а някой го е развързал и той е успял да избяга. Според Иво Милев Калоян не се е самоубил, а е бил бутнат. Той се пита как по тениска и боксерки синът му е могъл да извърви пътя от Руски паметник до Попа и да остане незабелязан.   Според родителя, Калоян е искал да стигне до Гурко, където е живеела прабаба му и е прекарал едни от щастливите моменти в живота си. Такова желание е възможно и при наличие на психични разстройства.     Според него пред Пирогов го е чакала кола, която го е закарала.   Важен детайл в случая е религиозната увлеченост на Калоян. Бащата подозира, че синът му е бил замесен в секта от близо месец, като през последните дни религиозните постове във Facebook на сина зачестяват, на 25 октомври момчето публикува през десет минути. Родителите мислят, че става дума или за Свидетели на Йехова или за Бялото братство. Според бащата именно сектата е причина за смъртта на сина му.     Последният пост във Facebook на момчето е цитат от посланието на апостол Павел до Коринтяни на английски. Това е преводът на български - \"Когато бях младенец, като младенец говорех, като младенец мислех и като младенец разсъждавах; а като станах мъж, оставих младенческото\". Коментарът на Калоян е, \"Rano e mnogo, no e hubavo da ne se zabravq istinata, ne istinata ot falshivite \"istiniti\" a istinata\".       Във профила във Facebook на Калоян наистина постовете на религиозна тематика са много. Те са най-вече цитати от Библията на английски език за това, как Господ ще те спаси и ще бди над теб. Набляга се и на идването на Страшния съд и на ада - моменти, които са характерни за Свидетелите на Йехова.     Организацията е официално регистрирана в България - те се отличават с това, че обикалят по улиците и по домовете и разпространяват листовки и списания. Бог се казва Йехова в техните вярвания и в момента са последните времена, като малцина ще се спасят. Седалището им в София е в Павлово. Свидетели на Йехова отричат официалните църкви и остро ги критикуват като фалшиви пророци.   Свидетелите на Йехова по принцип не поощряват самоубийството, което считат за грях спрямо Йехова, нито приема на наркотични вещества. На теория смъртен случай, в който би било замесено името им, няма да им донесе полза, защото те искат да имат повече членове, а не да си навличат проблеми с полицията.   .    Православният богослов Филип Филипов счита, че мишени на религиозната организация са млади хора със здравословни проблеми или сериозни лични драми, от които пропагандаторите се възползват. „Крехката детска психика е лесна за обработка. Сектантите внушават чувство за вина у младежите и ги тласкат към депресивни и меланхолични състояния. Крайната цел е да генерират психоемоционална зависимост и да постигат лесни внушения от философски и екзистенциален характер\", обяснява Филипов.   Това, разбира се, са само хипотези. Няма доказателства, че Калоян е посещавал \"Свидетели на Йехова\", а организацията е официално регистрирана. Има нужда от сериозни улики, за да бъде обвинен конкретен човек, че е замесен в смъртта на момчето. Фактът, че си ходил на техни проповеди и после си се самоубил не значи нищо.   Поне от Facebook профила на Калоян си личи, че момчето е объркано.   Това би било сериозна причина за младеж на неговата възраст да изживява криза. Бащата обаче отрича да има проблеми в семейството.   От активността на Калоян във Facebook се вижда, че на моменти той страда, защото момичетата или приятелите му не го разбират и най-вероятно търси смисъл в живота. Може би така е стигнал до крайните си религиозни убеждения. В същото време изглежда страстен спортист, тренира усилено и редовно. Има много снимки от фитнес залата, както и фотоси на известни боксьори.   Също така бащата отрича момчето да е било агресивно като той не подозира кой би завел Калоян в евентуалната секта и твърди, че няма представа за контактите му във Facebook, както и че тепърва трябва да бъде разбита паролата му. Според Иво Милев постовете на религиозна тематика са от няколко месеца.    На въпрос говорихте ли със сина си за това, бащата твърди, че Калоян му е казал, че във Facebook ще си слага каквото си иска. Той признава, че синът му е пушил марихуана и преди.   Може би родителите е трябвало да се отнесат по-сериозно към религиозните залитания на Калоян по-рано, особено през последната седмица, когато той става неадекватен. Може би токсикологията не е била точното място за момчето, което би получило по-адекватна помощ от психиатър. Тук има и пропуск от страна на лекарите в Пирогов, които сами би трябвало да насочат родителите към психиатър, ако, разбира се, са наясно с предисторията на състоянието на момчето.   В началото Калоян не е дал индикации, че може да се държи агресивно. Друг е въпросът имали ли са полезен ход медиците - пребитата медицинска сестра е била в безсъзнание, а докато момчето е тичало надолу по стълбите на Пирогов, охраната е била заседнала в асансьора.   Според бащата няма как по гащи и тениска в петък вечерта момчето да стигне до Попа необезпокоявано и никой да не го забележи. Това не звучи толкова невероятно за съжаление, а докато бъде обявен за национално издирване Калоян вече е бил далече.   Най-вероятно причините са много и няма един-единствен виновник, който да го е подтикнал.   В цялата история има твърде много липсваща информация, за да може да се състави пълната картина. Дано полицията да успее да разкрие неизвестните, за да стане ясна истината около смъртта на Калоян Милев.   За съжаление все по-често медиците се оказват жертва на насилие и пациентите решават да се саморазправят с тях, а те няма как да се защитят. Не може до всеки пациент да стои полицай, но не може и лекарите да се страхуват за сигурността си, а виновните да остават безнаказани.   . МВР продължава да работи по случая и да са види как може да бъде предотвратено посегателството над медици в бъдеще.   През юли акушер-гинекологът д-р Албена Гагова също бе докарана до безсъзнание след нападение на баща, който искаше плацентата на детето си. Тя все още чака справедлив изход от делото, което не е приключило. Нападателят Владо Плацентата твърди, че той никога не е бил в болницата и не е посягал на лекарката, а тя си е измислила. В момента той е на свобода, а перспективите да бъде осъден намаляват с всеки изминат ден.", "date": "2017.10.31", "title": "Нападението в Пирогов, което завърши трагично"}
{"url": "http://www.classa.bg/%D1%81%D0%B2%D1%8F%D1%82/item/374587-%D0%BC%D0%BE%D1%80%D0%B5-%D0%BE%D1%82-iphone-8-%D0%BD%D0%B0%D0%B2%D0%BE%D0%B4%D0%BD%D0%B8-%D1%81%D0%B2%D0%B0%D1%82%D0%B1%D0%B0-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Видеото от сватба, която се е състояла тази седмица в саудитския град Джеда, се разпространи вирусно сред потребителите в Близкия изток, които остро критикуваха прекомерната демонстрация на разкош по време на церемонията. Във видеото, предхождани от музиканти, в залата с гостите влизат шест сервитьори, които носят няколко големи подноса, върху които са издигнати пирамиди от бели кутии с iPhone. И според описанието на изображенията, всеки от присъстващите на сватбата наистина е получил по един нов iPhone 8. След като в мрежата се вдигна шум, един от гостите разкри пред местните медии, че въпросните кутии не съдържат смартфон на Apple, а просто сладкиши. Интервюираният уточни, че даването на бонбони на гостите на сватба е традиция, която показва гостоприемство. И че приликата на кутиите с тези на iPhone не е нищо друго освен съвпадение. А дали е така – кой ще ни каже?", "date": "2017.10.31", "title": "\" Море от IPhone 8 \" наводни сватба в Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/374588-apple-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB,-%D1%87%D0%B8%D1%8F%D1%82%D0%BE-%D0%B4%D1%8A%D1%89%D0%B5%D1%80%D1%8F-%D0%B5-%D0%B7%D0%B0%D1%81%D0%BD%D0%B5%D0%BB%D0%B0-iphone-x-%D0%BF%D1%80%D0%B5%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BC%D1%83", "text": "Компанията Apple е уволнила един от своите служители, след като дъщеря му, Брук Амелия Питърсън, публикува видео, което показва iPhone X, разказа младата жена в своя видео блог в YouTube. По този начин се нарушавала политиката на компанията за забрана публикуването на нови устройства преди старта им. Момичето обясни, че преди около месец посетила баща си в Apple Campus, главното седалище на компанията в Калифорния. По това време баща й вече имал iPhone X. В сградата на компанията, където е строго забранено снимането и запис на видео, тя заснела \"забавно видео\", където се появява новият модел смартфон. Изображенията станаха вирусни и компанията поиска момичето да ги премахне от своя видео блог. Блогърката се подчинила, но вече било твърде късно, тъй като няколко потребители вече успели да го качат в акаунтите си в YouTube, където все още могат да бъдат видяни. Apple е взела решение да уволни бащата на Амелия, който работи като инженер по създаването на Apple Pay в продължение на почти четири години, за нарушаване на правилата на компанията. Тази \"невинна грешка\", както я нарича Амелия, е показала също QR кодове, достъпни само за служителите на компанията. Освен това, видеоклипът показва използването на бележки, в които са посочени ключовите имена на продуктите, които още не са пуснати от Apple.", "date": "2017.10.31", "title": "Apple изхвърли служител, чиято дъщеря е заснела iPhone X преди старта му"}
{"url": "http://www.classa.bg/%D1%81%D0%B2%D1%8F%D1%82/item/374589-%D0%B5%D0%BC%D0%B8%D1%80%D1%8A%D1%82-%D0%BD%D0%B0-%D0%BA%D0%B0%D1%82%D0%B0%D1%80-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%BE%D0%BA%D0%BE%D0%BB%D0%BE-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Страните от Персийския залив са влезли в конфронтация с Катар заради неговата независима позиция и очакват да има смяна на властта в страната, декларира катарският емир Тамим бин Хамад ал Тани, в интервю за американския канал CBS News. \"Те не харесват нашата независимост, нашето мислене и виждане за региона\", заяви Ал Тани, подчертавайки, че страната му иска да постигне свобода на изразяване за хората в региона. Според емира на Катар, страните от Персийския залив определят това като \"заплаха\" за тях. Ал Тани заяви, че страната му \"копнее дипломатическата криза да свърши\", но гарантира, че \"нищо няма да се наложи над достойнството и суверенитета\". На 5 юни Обединените арабски емирства, Бахрейн, Саудитска Арабия и Египет прекъснаха дипломатическите отношения с Катар, като обвиниха Доха в подкрепа и финансиране на терористични организации. Впоследствие правителствата на Йемен, Либия и Малдивите се присъединиха към блокадата. Катарските власти, от своя страна, описват мерките, наложени от тези страни, като \"необосновани\".", "date": "2017.10.31", "title": "Емирът на Катар разкри причината за конфликта около неговата страна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374581-%D0%BC%D0%B5%D1%81%D1%82%D0%B0%D0%BD-%D0%B8%D1%81%D0%BA%D0%B0-%D1%82%D1%83%D1%80%D1%81%D0%BA%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE-%D1%83-%D0%BD%D0%B0%D1%81,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%BB%D0%B1%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE", "text": "    Общото в политиката спрямо малцинствата на Р България и Р Албания е, че и двете държави са подписали и ратифицирали Рамковата конвенция за защита на националните малцинства (РКЗНМ) на Съвета на Европа, като България стори това на 18.02.1999 г. със Закон, приет от 38-то НС. Дотук с приликите.     За разлика от България обаче, Албания не само ратифицира Конвенцията, но и признава факта на съществуване на национални малцинства върху своята територия. Прави го със специален Закон за малцинствата. Съгласно този Закон, гласуван на 19.10.2017 г., албанският Парламент поименно изброява 9 малцинства, сред които е и българското национално малцинство в Албания.   Подходът в политиката на България далеч не е така последователен, а по-скоро е имитационен. България подписа и ратифицира Рамковата конвенция за защита на националните малцинства, но, видно от Декларацията, с която Законът е приет, в България има лица, принадлежащи към малцинства, като се отрича съществуването на самите малцинства. Затова и в Конституцията се говори за етническа принадлежност, за етнически и религиозни различия, но българският законодател категорично им отказва статут на малцинство. Това е класически арогантна политика на двойни стандарти.   50 000 българи в Албания имат статут на национално малцинство, а например близо един милион турци в България не са! Какво сме тогава ?!… Просто лица с различна етническа, религиозна и културна принадлежност. Какво още е необходимо, за да придобият тези различия качествения, юридически статут на малцинство? Отговор няма … Или отговорът е още по-циничен – просто не ви признаваме … Но отговорът така или иначе предстои … Той е дължим!   Дали едно малцинство съществува, или не, не е дори юридически въпрос, а въпрос на обективен факт, който стои по-високо от „ината“ на законовото отрицание. Законът, който отрича съществуването на едно малцинство, дори когато е конституционен, не заличава факта на неговото съществуване. Затова за българските политици и държавници, които с основание се гордеят с успеха на българите в Албания, с 3000 подписа убедили албанския законодател, че ги има, е полезно да погледнат и в собствения си двор.    В него, наред с българите, живеят близо милион турци, стотици хиляди роми, десетки хиляди арменци и прочие представители на малцинства, симетрично на очакванията за българите в другите държави (Албания, Сърбия, Македония, Украйна, Молдова, Румъния, Унгария, Чехия и др.), също заслужават своето юридическо признаване по европейски.   Отнася се и за Президента, който с охота говори за българското национално малцинство в щата Илинойс (Чикаго), но е време да погледне и да види и своите си сънародници, споделящи съдбата на етнически и религиозно различния.   Нека повторим. Непризнаването ни за малцинство не заличава факта, че сме малцинство, нито ще станем такова едва след като бъдем признати. Отричането, законовото непризнаване на статута ни обаче съвсем не е безобидно. То е в основата на проявите на дискриминационно отношение, на все по-зле прикриваната дискриминационна политика, което намира материален израз в непрекъснато налаганите ми глоби за ползване на майчин език и в неосъществената по европейски стандарти интеграция.   Имам съзнание, че срещу тази позиция ще се надигне силен антидемократичен, националистически „вой“ : „Ужас! Местан иска статут на национално малцинство“.   Да.   Искам го на същото човешко, морално и политическо основание, на което поискахме статут на национално малцинство за българите в Албания. Противното е двоен стандарт, имитация на демокрация и възраждане на тоталитарни рецидиви под формата на войнстващ национализъм, открито „аплодиран“ с прякото участие на крайните националисти във властта.   ДОСТ няма да замълчи по тази тема, защото мълчанието е съучастие.  ", "date": "2017.10.31", "title": "Местан иска турско малцинство у нас, след като Албания призна българското"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374582-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%E2%84%961-%D0%BD%D0%B0-%D1%82%D0%B8%D0%BA%D0%B2%D0%B8", "text": "  Според данните на статистическата агенция през 2016 година българските земеделци са произвели 130 000 тона тикви и кратуни, оставяйки след себе си страни като Испания (97 000 тона) и Франция (96 000).      Португалия е четвърта с годишно производство от 75 000 тона.     Евростат отбелязва, че близо 12 хиляди хектара земеделска площ в България са засадени с тикви.     Иначе в континентален мащаб България отстъпва само на Турция, която отчита 138 000 тона продукция.", "date": "2017.10.31", "title": "България е производител №1 на тикви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374583-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BD-%D0%BF%D0%B5%D1%82%D1%80%D0%BE%D0%B2-%D0%B5-%D0%B2%D1%8F%D1%82%D1%8A%D1%80-%D0%B8-%D0%BC%D1%8A%D0%B3%D0%BB%D0%B0,-%D0%B7%D0%B5%D1%82-%D0%BC%D1%83-%D0%B4%D0%B0-%D0%B2%D1%8A%D1%80%D0%BD%D0%B5-1-2-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0", "text": "         ", "date": "2017.10.31", "title": "Оставката на ген. Петров е вятър и мъгла, зет му да върне 1.2 млн. лева на Военна болница"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374580-%D0%B4%D0%BE%D0%BD%D1%87%D0%B5%D0%B2-%D1%89%D0%B5-%D0%B7%D0%B0%D0%BF%D0%B0%D0%BB%D0%B8-%D0%B4%D0%BE%D0%B1%D1%80%D1%83%D0%B4%D0%B6%D0%B0-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA-%D0%BF%D0%B0%D1%80%D0%B8", "text": "            Изследователския фонд за въглища и стомана (RFCS) на Европейската комисия дава безвъзмездно 60 процента от 3,06 млн. евро /пресметнато излиза около 1.836 милиона евро, или почти 4 милиона лева/ за да запали недрата на Добруджа. За съжаление това не са фантазии или намерения, а напълно реално съобщение от сайта на Овергаз – фирмата, чийто собственик е решил да добива газ от находище      Спасово и вече е направил хидравличен удар в Рогозина, въпреки всички забрани, мораториуми, протести и експертни инспекции от институциите /при които не са открити никакви нарушения, разбира се/. Ако не вярвате вижте тук:   ( ) За всеки случай сме направили и снимка – да не би случайно да го свалят, след големия читателски интерес:       Опитахме се да потърсим информация, какво представлява този метод за добив на „природен газ”, който всъщност се оказа, според горното съобщение, че ще е „синтетичен”? По темата има само едно издание на български език, в което се обяснява малко повече за технологията „подземна въглищна газификация“. Следващите цитати са от книгата на доц. Щерьо Льомов, Ефросина Занева-Добранова и Анатолий Ангелов, „Неконвенционални източници на въглеводородни ресурси, технологии и екологични предизвикателства”. И изглежда ето така:     От книгата разбираме, че общите залежи от въглища в Добруджа са 408 877 000 тона. Специално за находище Спасово няма точни данни. Но пък е подробно обяснено как се добива газ от въглища: Отиваме и на следващия раздел:     В книгата на Льомов и Добранова има още много интересни подробности за добива на „природен газ” /както е модерно да се казва/. Но след всичко прочетено човек остава с впечатлението, че жито и газ на едно не виреят. Т.е от житна нива газова площадка може да стане, но от газова площадка – житна нива не! Както прочетохте всички изброени по-горе методи за добив на газ изискват значителни, да не кажем   количества вода. Мераклиите за газ са си направили добре сметките – ще вземат водата от малмваланжа и след това ще я набутат там отново. Отделно има и идея – в освободената кухина от запалените въглища под земята да се вкара обратно CO2 на съхранение. Какви ще са последиците от това все още никой не знае, защото метода е експериментален.   Ако питате някой от МОСВ или МИЕ: – „Кое е по-важно – газ или нива?“ Отговорът най-вероятно ще бъде: – „Ами и сега всички зеленчуци и продукти са ви внос, така че какво губите?” – „А едната вода ли било? –„Ми ще си купувате бутилира Кока Кола. Не се притеснявайте! Ще сте независими от Русия пък и Сашо Дончев си гушна само от проекта почти два милиона евро!”   Дупчете, нивите да ги палим!   Разбрахме, че земеделците протестирали с едни големи трактори. Ми за какво са ви тези трактори, продайте ги? Малко ли пари насъбрахте до сега от жито? Време е Сашко и компания да поспечелят малко. Пък и ви очаква едно кариерно развитие – на престижната длъжност „пазач на сондаж”.    ", "date": "2017.10.31", "title": "Дончев ще запали добруджа с европейск пари"}
{"url": "http://www.classa.bg/%D1%81%D0%B2%D1%8F%D1%82/item/374574-%D1%81%D0%B5%D0%BA%D1%81%D0%B8%D0%B7%D1%8A%D0%BC-%D0%B4%D0%B5%D0%B1%D0%BD%D0%B5-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5", "text": "            Преди 16 години, пише Жан Данхонг, исках да се информирам как най-добре мога да вложа парите си и потърсих консултация с финансов съветник. На уредената среща срещу мен се изправи строен млад мъж, който ми се усмихна и ми подаде ръка: \"Добър ден, г-жо Жан!\". В отговор се усмихнах малко смутено и си признах, че съм очаквала да видя възрастен господин с прошарени коси.     Миналата седмица прочетох, че държавната секретарка Савсан Чебли била ужасно шокирана от думите на един бивш дипломат, който заявил, че не очаквал да види на този пост толкова млада и красива жена. \"Навсякъде се сблъсквам с прояви на сексизъм, но подобно нещо надминава всичко\", пише политичката на страницата си във Фейсбук. На нейно място аз лично спонтанно щях да си помисля, че това е един неловък, но все пак мил комплимент. За щастие обаче има политици, които винаги поставят нещата на мястото им. Във въпросната случка те виждат сексизъм, защото изявлението на по-възрастния господин всъщност внушавало, че на една жена, при това тъй млада, не може да се повери една толкова отговорна служба.     Случката тутакси ми припомни срещата ми с моя финансов съветник. И в моето изявление се криеше всъщност съмнение в неговите качества на съветник - защото е твърде млад. Освен това косвено го сведох до пола и външността му. И това ако не е сексизъм, здраве му кажи!   Веднъж събудени, сетивата ми вече навсякъде долавят сексизъм. В едно телевизионно предаване водещият запита бившия баварски премиер Едмунд Щойбер какъв подарък би занесъл на Себастиан Курц, ако той го покани на традиционния Виенски бал. Щойбер отговори, че би поднесъл букет цветя на прелестната приятелка на Курц. Ама какво, той да не би да си мисли, че възрастта го предпазва от сексизъм?   Моето пътешествие в света на сексизма продължи. Случайно се натъкнах на едно изявление на Хайнрих Хайне за Мюнхен: според поета, там и бирата, и \"женищата\" били \"великолепни\"... Всъщност би трябвало да напишем писмо до ректора на университета \"Хайнрих Хайне\" в Дюселдорф и да го попитаме как така неговата институция носи името на подебен сексистки мачо. А може би феминистките вече отдавна са сторили това.     Нямам нищо против феминистките. Те имат заслуги за равнопоставеността на мъжа и жената. Ако си припомним, че само допреди 60 години жените в Германия все още не са имали право на самостоятелна банкова сметка и са могли да работят единствено с разрешението на съпрузите си, тутакси ще забележим, че днес сме къде-къде по-напреднали.     В хода на равнопоставянето ние, жените, сме превъзпитали мъжете и сме ги поставили изцяло под наш контрол. Това се дължи както на майките, така и на възпитателките и учителките, които определят светогледа на момчетата. Момчетата се научават как да разбират жените и как да станат страстни любовници, модерни бащи, които съпровождат дъщерите си до балетната школа и дават на тийнейджъра съвети, а още по-добре, ако и печелят добри пари. Но въпреки всичките им усилия да станат по-добри хора, все им се вменява, че потискат жените и всъщност са говеда.   Просто жал да ти стане за германските мъже. Напомнят ми на китайските реакционери по време на Културната революция, които за щяло и нещяло биваха заклеймявани и трябваше да се самопокайват. Да казват примерно следното: \"Вярно е, като шеф използвах положението си и поканих една практикантка на вечеря; вярно, заглеждах хубавите жени и им правех тъпи комплименти\".     Можем да продължим да ги малтретираме, за да прогоним от тях и последния остатък от мъжката им природа. Но тогава не бива да се оплакваме, че вече не ни отварят вратата, не ни носят тежките куфари, не ни правят мили комплименти и вече изобщо не ни забелязват като жени. Особено последното е твърде тъжно. Китайците неслучайно казват: \"Работят ли заедно мъж и жена, делникът вече не е нито тъжен, нито сив\". Може би все пак не е препоръчително при всяка дреболия се правим на обидени.   Не ме разбирайте погрешно. Сексуалните посегателства и най-вече изнасилванията не са дреболия. Само че тъкмо за тях повечето защитнички на женските права и общественото мнение си мълчат. Не чувам някой да се гневи и възмущава от напълно остарялата представа за жената, която бе внесена заедно с последното масово преселение на млади мъже в Германия. Никъде не виждам да се публикуват гневни коментари, че в обществените къпални сексуалният тормоз над момичета и млади жени междувременно се приема като нещо нормално и в най-добрия случай се посочва, че през седмицата в басейна има и ден само за дами.   Лично аз поне мога да се извиня на младия ми финансов съветник за моето сексистко изявление преди години. От 14 години съм омъжена за него.", "date": "2017.10.31", "title": "Сексизъм дебне отвсякъде"}
{"url": "http://www.classa.bg/%D1%81%D0%B2%D1%8F%D1%82/item/374575-%D0%BC%D0%BE%D0%BD%D0%B0%D1%85%D1%8A%D1%82,-%D0%BA%D0%BE%D0%B9%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D0%B2%D0%B5%D1%82%D0%B0", "text": "            Мартин Лутер е роден през 1483 в Айслебен в семейството на дребен предприемач. Родителите и учителите му бързо осъзнават, че си имат работа със свръхнадарено дете. През пролетта на 1501 година младият Лутер започва следване в университета в Ерфурт. Четири години по-късно придобива научната степен Магистър Артиум, след което продължава да следва правни науки.     И тогава се случва нещо, което променя не само неговия живот: на 5 юли 1505 Мартин Лутер попада в страшна буря, мълния го поваля на земята. Младежът е обладан от смъртния страх, че му предстои да се изправи неподготвен пред Всевишния. В неволята си той се обръща към Света Ана със следната клетва: \"Ако ми помогнеш, ще стана монах!\". И наистина: само 12 дни по-късно Мартин Лутер постъпва в Ордена на августинците-еремити в Ерфурт, където през 1507 година е ръкоположен за свещеник.     Именно в монашеския живот Лутер вижда шанс да изпълни Господното поръчение за съвършенство и така да си спечели Божията милост. Още в първите си дни в манастира Лутер изпъква като много изпълнителен монах, който съблюдава педантично всички правила: моли се по шест часа на ден, спазва строги пости, самобичува се и работи усърдно върху собственото си самоусъвършенстване.   През 1510 Лутер е изпратен в Рим, за да обсъди актуални дела на августинците-еремити. По това време папската курия изпитва сериозни финансови затруднения, които до голяма степен се дължат на големите разходи по изграждането на базиликата \"Свети Петър\".    За да пооблекчи финансовите си проблеми, ръководството на църквата решава да въведе т.нар. продажба на индулгенции: опрощаване на минали и бъдещи грехове срещу пари. Тарифите са според доходите, а църквата дори твърди, че срещу съответно заплащане могат да бъдат опростени даже греховете на хора, които отдавна вече не са сред живите. Първоначално Мартин Лутер не вижда нищо лошо в тази практика. По-късно обаче отношението му се променя радикално.   Година и половина след престоя в Рим, Мартин Лутер придобива докторска титла по теология и става професор в университета във Витенберг. Още към този момент бъдещият реформатор вече се ползва с уважението на своите колеги и началници.   В тези години Лутер продължава да търси милостивия Бог. Напредва с теологическите си изследвания и усилено изучава Библията, като се занимава най-вече с писмата на апостол Павел в Новия завет. В своето търсене на милостивия Господ, Лутер постепенно се концентрира върху две понятия: Божията справедливост и оправданието на грешника пред милостивия Бог.   Именно в този процес на задълбочени прозрения се заражда онова, което по-късно ще залегне в основата на реформаторската теология. Лутер е убеден, че Господ е не само справедлив и строг съдия, но и баща, който обича децата си и който им изпраща своя син, за да им помогне да победят греховете. Оттук той прави извода, че който вярва в Бог и неговия син Исус, той вече е праведен. Така Лутер намира отговор на въпроса, който го измъчва от години: как да издържи изпита, когато бъде изправен пред Божия съд.     В хода на своите теологически изследвания Мартин Лутер формулира четирите стълба на християнската вяра:       С тези свои прозрения Мартин Лутер променя радикално тогавашните представи за връзката между хората и техния Бог: според тезите на Лутер, човекът може да се обръща директно към своя създател и няма нужда от никакви посредници. Тоест - за да общуват с Бог, хората не се нуждаят нито от църквата, нито от свещениците, нито от светците. А това означава край на опекунството от страна на църквата, край на йерархиите пред Бог, край на папския авторитет, край на цялостния светоглед, определял живота на хората векове наред.   През октомври 1517 година Мартин Лутер решава да организира теологичен диспут по темата, която го вълнува особено силно: продажбата на индулгенции. Но след като никой не се отзовава на поканата му, Лутер окачва своите 95 тези на вратата на църквата във Витенберг. С това той не само предизвиква мощно земетресение в католическата църква, но и отприщва истинска вълна на обновление в целия обществен живот.", "date": "2017.10.31", "title": "Монахът, който промени света"}
{"url": "http://www.classa.bg/%D1%81%D0%B2%D1%8F%D1%82/item/374576-%D1%80%D1%83%D1%81%D0%B8%D1%8F-%D0%BD%D0%B8%D0%B5-%D0%B2%D1%81%D0%B8%D1%87%D0%BA%D0%B8-%D1%81%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D0%BE%D1%84%D0%B8%D0%BB%D0%B8", "text": "«Глупост е, че Русия е заплаха за България. Най-голяма заплаха е човекът, който го е казал.  Ние приемаме вашата страна за приятел.  Нямаме желание и възможности да ви се месим». Това заяви пред Нова телевизия Александър Дугин.  «При нас е много силна петата колона, която вижда, че Путин се захваща с последния си мандат.  За нас вие не сте проблем, а Сирия.  Вие сте братски народ.  В Русия всички партии — либерали и патриоти, са българофили.  За нас е трудно да си представим, че има русофоби.  Какво лошо има да запазите руските паметници?  Ние в историята сме ви щадили много повече.  Вървете на Запад, като ни ненавиждате!  Ние вече не сме комунистическа държава.  Чудя се, противоестествено е да има русофоби в България.  Това са хора, които са с католическо и протестантско възпитание.  Ние сме възпитаници на Византия.  Който не харесва Русия, има заболяване.  Няма заплаха от Трета световна война заради опитите с ядрено оръжие от страна на Северна Корея»,  добави Александър Дугин.", "date": "2017.10.31", "title": "Русия: Ние всички сме българофили..."}
{"url": "http://www.classa.bg/%D1%81%D0%B2%D1%8F%D1%82/item/374577-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B5%D0%BD%D0%B8%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B5%D0%BD%D0%B5%D0%B4%D0%B8", "text": "ЦРУ разсекрети три хиляди документа, които хвърлят светлина върху убийството на 35-ия президент на САЩ – Джон Ф. Кенеди.   Повече от половин век това престъпление предизвиква много спорове и измислици. Някои изследователи смятат, че убиецът на Кенеди – Ли Харви Осуалд, е действал по поръчение на чужди специални служби. Други са уверени, че зад отстраняването на Кенеди стои американското разузнаване.     “Орст Пен, собственик на бар в Нови Орлеан, който през 1963 г. предоставял информация на агента на ФБР Уорън де Бройс, заявил, че неведнъж виждал Осуалд н агента Де Бройс в своя бар…” – пише в документите.   Т.нар. убиец е бил под контрола на специалните служби. От несекретни материали следва, че минимум два месеца преди убийството на Кенеди, ФБР знаело всичко за Осуалд, включително и за неговите визити в задграничното леговище на Съветския съюз.     “Според прехванат телефонен разговор в Мексико, Ли Осуалд се намирал в съветското посолство и общувал с консула. Това станало известно, когато Осуалд се обадил в посолството на Съветския съюз на 1 октомври. Той се нарекъл по име на развален руски и попитал охранителя: “Има ли нещо ново относно телеграмите за Вашингтон…” Охранителят проверил, а след това казал на Осуалд, че въпросът е изпратен, но още нищо не е получено…” – пише в документите.     От документите не се разбира дали той е вербуван или не. Но руската следа в убийството на президента американските специални служби започват да търсят веднага. Един месец преди фаталните изстрели те свалят наблюдението от Осуалд в Далас.     “Как само не се опитваха и се опитват да докажат, че това не е бил той. Не е възможно от карабина “Каркан” да се изстрелят три куршума за 5,6 секунди. От гледната точка на балистиката, стрелецът не би могъл да бъде един. Смъртта на 12-те свидетели по делото и, разбира се, убийството на самия Осуалд, и то от кого? От собственика на нощния клуб. Къде? В отдел на полицията. Нима това може да се случи без прякото участие на специалните служби? Косвено потвърждение на това е разпитът на Робърт Роулс, който в момента е в открит достъп…”   В разсекретените документи пише, че три седмици преди инцидента, в един от баровете в Нови Орлеан, се води спор за убийството на 35-ия президент на САЩ.   “Той разказва, че седял в бара в Нови Орлеан и чул как някой се хваща на бас срещу 100 долара, че след три седмици Кенеди ще бъде убит. Той не видял хората, които спорели. Помни, че единият бил в работнически дрехи. Не придал значение на този спор, защото му се сторило, че тези хора били весели и просто се шегували…” – съобщават документите.   Според донесенията на агентите, след убийството на Кенеди светът е шокиран, в Съветския съюз дори били църковните камбани. ФБР с подписа на своя шеф Хувър публикувало документ, в който пише, че Съветите имат специални сведения.   “КГБ има данни, които показват, че президентът Джонсън бил отговорен за убийството на покойния Джон Кенеди. Щабквартирата на КБГ даде да се разбере, че в светлината на тази информация на съветското правителство му е необходимо да знае какви са били личните отношения на президента Джонсън и семейство Кенеди…” – се казва в документите.   Ако се вярва на американските власти, по делото на 35-ия президент на САЩ са разшифровани около 90% от всичките документи. Но най-интересното остава в останалите 10%, които, както и преди, са строго засекретени и могат да останат завинаги такива.   Голяма част от документите Секретната служба публикува още през 1992 г., но 2% реши да остави до 2017 г. … Тези два процента са хиляди документи.   Много изследователи разказват за връзките на JFK с мафията. Но нима е възможно Джон Кенеди да се е срещал със съмнителни типове в захвърлени складови помещения или ги е приемал в кабинета си, или го привиквали с две думи, отклонявайки го от тържествени приеми? Едва ли.   Кенеди бил под силното влияние на жена си, охотно следвал съветите й, помагал на нейни “познати”. Жаклин Кенеди, с рождено име Жаклин Бувие – “Джаки”, била американска аферистка, тясно свързана с мафиотските картели на Източния бряг. Баща й – Джон Вернън Бувие, повече от 30 години прави услуги по пране на пари на Франк Кастело, Лъки Лучано, Мейер Лански и други подобни джентълмени.   Джаки по поръчения на мафията се свързвала с влиятелни персони от американската политика, за да ги застави да действат в интерес на престъпния синдикат. Нейното обаяние работи много по-ефективно от подкупите, шантажа или заплахите. Когато през 1953 г. Жаклин получава новата задача, в нейната сметка влизали петима конгресмени, двама генерали и един губернатор.   На мафиотските организации, силно притиснати в началото на 50-те години, бил крайно нужен свой човек в Конгреса. Проблемът не бил в парите, а в репутацията. Кандидатът бил намерен бързо – млад и обаятелен член на Палатата на Представителите в Конгреса, герой от Втората световна война, с чиста репутация и най-важното – ерген.   Жаклин се запознала с Джон Кенеди през май 1952 г. Нейният стил работел без пропуск, затова след първата среща младият конгресмен се влюбил. Някъде през лятото тя му внушила идеята да продължи нагоре в политиката и да стане сенатор на щата Масачузетс, което било поддържано от “приятелите” и “партньорите” й. Резултатът бил предвидим. Кенеди бил избран в Сената; през лятото двамата се оженили, а мафията подготвяла плана за бъдещето за нищо не подозиращия JFK.   Джаки не преставала да внушава на Кенеди, че той заслужава повече и у скромния млад мъж се появили честолюбиви намерения – да се кандидатира за президент. Използвайки неограничения ресурс на мафията, “сивият кардинал” Жаклин води мъжа си към победа на изборите през 1960 г. Така за втори път в историята на САЩ мафията назначила за президент свой човек.   Кенеди бил добър политик, но си загубил ума по Жаклин и изпълнявал нейните съвети. Тя винаги действала тънко и последиците от действията й винаги били невидими. Обаянието й било безгранично. Всеки, който я виждал, бил очарован от маниерите и красотата на първата лейди. Европейски политици, съветски посланици, южноамерикански бизнесмени, никой не можел да устои пред чара на агента на Коза Ностра в Белия дом.   Две години след изборите ситуацията започнала да излиза изпод контрола. Издигналият се на върха на властта Кенеди станал неузнаваем. Той охладнял към жена си, рядко я слушал и изпълнявал “малките” й молби. Всяка нова задача на мафията за Жаклин била все по-трудна. Плъзнали слуховете за връзката на Кенеди с Мерлин Монро. И мафиотите сработили бързо и чисто, макар че светът и днес смята, че холивудската звезда предозирала сънотворното…    През 1963 г. Жаклин научила, че Джон има намерение да се разведе с нея. При условие че тя напуснела Белия дом, под заплаха биха се оказали стотици хора, които контролирали престъпността на Източния бряг. Във Флорида бил свикан конгрес на гангстерските главатари, на които на JFK била произнесена смъртна присъда. Изпълнението било възложено на Жаклин.   Тя подходила към организирането на убийството творчески. За нея било важно да не предизвика ни най-малкото подозрение. Благодарение на контактите си Жаклин се свързала с Ли Х. Осуалд. Джаки започнала тайно да се среща с него, като се представила за Хуанита Арон, пламенна кубинска революционерка. След един месец чарът й подействал. Осуалд бягал след нея като кученце.   Тя му предложила да влезе в историята, като избави американския пролетариат от империалистическия президент, опънал нервите на света в Карибската криза, и Осуалд се съгласил. на 23 ноември Кенеди трябвало да пристигне в Далас в рамките на подготовката на предстоящите избори и Джаки предала на Осуалд точния маршрут на кортежа. Той трябвало да застреля президента със снайперска пушка, цевта на която била изкривена леко, но Осуалд не знаел това. Така шансовете му да улучи президента били минимални.   Има снимка, на която Жаклин вади револвер и след няколко секунди убива мъжа си. С този акт се обяснява загадката на “вълшебния куршум”, който незнайно откъде улучва в средата гърба на Кенеди, излиза през шията му и ранява седящия отпред губернатор на Тексас Джон Коноли. Един от изстрелите на Жаклин попада в гърлото на мъжа й, съответно отворът в гърба е изходен, а губернатора ранил Осуалд, който се опитвал да уцели Кенеди. В крайна сметка – два са изстрелите на Жаклин – и двата в президента, в главата и гърлото му, и два – изстрелите на Осуалд – един в Коноли, и един прелетял, без да улучи.   На снимката има един интересен детайл: портокалите до Кенеди. Италианските мафиоти често изпращат портокали на своите жертви преди убийството им. Това е своего рода “черен знак”. Вярна на тази традиция, Джаки взела няколко портокала и почерпила с тях мъжа си по пътя.   На Осуалд обещали да бъде спасен от кубински оперативни работници, които ще го преведат в Куба, трябвало само да издържи два дни на изтезанията и да отрича вината си. Той направил всичко според инструкцията и бил убит от Джек Руби, член на местна мафиотска групировка. Мафията се погрижила той да не излезе жив от затвора…   През 1968 г. братът на Кенеди – Робърт, получава данни, които сочат връзките на Жаклин с мафията и нейното участие в убийството на Джон Кенеди. Той участва в балотажа на изборите за президент, обещавайки да разкрие убийството на брат си и да отсече връзките на мафията с правителствените структури. Жаклин замита следите по същия начин, както през 1963 г. – тя съблазнява палестинския имигрант Сирхан Сирхан – окултист, антиционист, панарабист. Робърт Кенеди е убит в хотел в Лос Анджелис; в убийството е обвинен Сирхан, но той отрича да го е извършил… Редица свидетели твърдят, че виждали този ден Жаклин в Лос Анджелис…   След гибелта на втория Кенеди, Джаки забелязва, че я следят специалните служби. Тя получава разрешение от мафията да напусне делото, да вземе децата и срочно да напусне Щатите. Джаки бързо съблазнява възрастния гръцки милиардер Аристотел Онасис. Почти веднага след запознанството им се случват няколко трагични събития: синът на милиардера загива в автомобилна катастрофа, бившата му жена умира от предозировка на лекарства, а дъщеря му Кристина по чудо оживява след падане от седмия етаж.   Скоро по “естествени” причини умира и самият Аристотел. Състоянието му трябва да остане на Жаклин, но оцелялата Кристина руши всичките й планове, оставяйки бившата първа лейди на практика с нищо.   Защо въпросната снимка не изиграва никаква роля в разследването на убийството? Всъщност я открили много късно; след смъртта на Жаклин Кенеди през 1994 г. Било късно да се преразглежда делото, а и общественото мнение едва ли би приело тази версия, дори с убедителни доказателства.   Средностатистическият американец ще повярва по-скоро, че Кенеди е убит от зомби, отколкото от собствената жена, която обожавала цялата страна. Затова и въпросът – кой уби Кенеди, остава открит.", "date": "2017.10.31", "title": "Разсекретените документи за убийството на Кенеди"}
{"url": "http://www.classa.bg/%D1%81%D0%B2%D1%8F%D1%82/item/374578-100-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B2-%D1%80%D1%83%D1%81%D0%B8%D1%8F-%D0%BC%D0%B5%D1%87%D1%82%D0%B0%D1%8F%D1%82-%D0%B7%D0%B0-%D0%BC%D0%BE%D0%BD%D0%B0%D1%80%D1%85%D0%B8%D1%8F", "text": "Прадедите на Михаил Устинов са били разстреляни през 1917 г., защото подкрепяли царя. Сто години по-късно техният потомък живее в московско предградие и мечтае за завръщане на монархията.  “Руснаците са монархисти по душа, нищо че Съветите се опитаха да ги отклонят от правия път”, уверява Устинов, самопровъзгласил се за говорител на монархистките среди в Москва.     След разпадането на Съветския съюз през 1991 г. 68-годишният мъж облича всеки ден “в чест на царя” униформа, наподобяваща мундирите на Бялата армия, останала вярна на Николай Втори и водела битки с болшевиките от 1917 до 1922 г.   Убит от болшевиките през 1918 г., последният цар бе реабилитиран след рухването на СССР. Останките му бяха погребани през 1998 г. в Санкт Петербург, някога столица на империята, заедно с тези на други членове на неговото семейство. На церемонията присъства президентът Борис Елцин.   През 2000 г. монархът бе канонизиран от Руската православна църква като мъченик не заради ролята му като последен цар, а защото се “примирил със смъртта” през седмиците преди екзекуцията.  “Искам да умра с униформата си, провъзгласявайки любовта си към царя, както са сторили дядо ми, прадядо ми и целият ми род”, заявява Устинов, изгубил близо двайсет души от семейството си по време на революцията от 1917 г., която нарича държавен преврат.   Двайсет и осем на сто от хората в Русия са “за” или “не са против” връщане на монархията в страната, сочи анкета на института ВЦИОМ от март т. г. Те, разбира се, са малцинство, но се увеличават - през 2006 г. са били 22 процента.   Делът на хората с такава нагласа е по-голям сред младежта: 33 на сто в интервала между 18 и 24 години, 35 на сто от участниците между 25 и 34 години.  “Очевидно е, че “съветските” поколения са далеч по-враждебни към тази идея от младите, които допускат монархията като система за управление”, отбелязва социологът Степан Лвов, ръководел допитването: “Съветската ваксина май не действа при тях”.     Младите жители на Русия - продължава той, - не свързват вече монархията с липса на свобода и демокрация, “тя дори ги привлича със своята разумност и ефективност”.       Роден при сгромолясването на СССР, Павел Марков е сред младите руснаци, които виждат в монархията, по думите му, “по-адекватна и уравновесена система” от демокрацията.   “Демокрацията е неподходяща за руснаците, манталитетът ни изисква авторитарна и централизирана власт”, уверява младият преподавател по история в Нижни Новгород, на 400 км източно от Москва.  “С конституционна монархия ще може да затвърдим традиционните си ценности, за да вдъхнем нови сили и жизненост в населението”, твърди той и добавя, че монархическата нагласа е неделима част от православната вяра, преобладаваща в Русия.   За 22-годишната Елена Мелникова, студентка по специалност реставрация на икони, съмнения няма: Владимир Путин вече е цар, той действа като цар”, заявява тя. В евентуалното връщане на монархията тя вижда връщане “към същинските руски ценности”.     Царската титла “не ми приляга”, заяви Владимир Путин през 2015 г. Сближавайки се с православната църква, канонизирала царя, Кремъл обаче се вгражда в приемствеността на монарха. В името на националното единство и гордост властта претендира днес и за царското, и за съветското наследство.     Личността на Николай Втори и евентуалното връщане на монархията не са сред темите, вълнуващи политическите среди в Русия - с едно съществено изключение: прокремълската депутатка Наталия Поклонская, бивш прокурор на Крим, която афишира открито преданост към последния цар.   По думите на Степан Лвов монархията привлича някои, главно защото “хората предпочитат реда и предсказуемостта”, а са добили и “романтична” представа за царизма.   “Връщането на монархията остава нежелано от мнозинството и малко вероятно”, признава обаче той.   Фигурата на Николай Втори и до днес е предмет на дебати и полемика в Русия. Филмът “Матилда”, разказващ за негов роман с балерина, разгневи редица ултраортодоксални групи, подкрепени от Поклонская.   “Този филм оскърбява чувствата на руснаците, за които царят е все едно баща”, отсича пред АФП водачът на сдружението “Сорок сороков”, представящо се за православно, Андрей Кормухин, от чиято тениска гледа образът на Николай Втори.   В апартамента си Михаил Устинов запява песен в чест на последния руски самодържец. “Чакам връщането на царя, както някои очакват Месията”, споделя той.", "date": "2017.10.31", "title": "100 години след Октомврийската революция в Русия мечтаят за монархия"}
{"url": "http://www.classa.bg/%D1%81%D0%B2%D1%8F%D1%82/item/374579-%D0%BA%D0%BE%D1%8F-%D0%B5-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%BA%D0%BB%D0%B0%D1%81%D0%B0-%D0%BD%D0%B0-%D1%81%D0%B0%D1%89", "text": "Президентът на САЩ обещава данъчни намаления за средната класа. Не е лесно обаче да бъде дадена точна дефиниция на тази социална категория, която е ухажвана и от двете водещи партии в страната.   Президентът на САЩ Доналд Тръмп и републиканските лидери рекламират плана си за намаляване на данъците като необходимо облекчение за изпадналата в затруднено положение средна класа в страната и катализатор за създаване на работни места.     Демократите казват, че те се грижат за средната класа, като се борят срещу предложените данъчни съкращения, които ще са от полза за големите компании и богатите, но ще навредят на средния американец. Не е лесно да бъде дадено точно определение на средната класа, чиито членове са защитавани и ухажвани за гласовете им и от двете водещи партии в Съединените щати.     Законодатели и експерти се разминават в мненията си за числата. Мозъчният тръст Център за данъчна политика (Tax Policy Center) фиксира средния доход на домакинство, включително освободените от данъци осигуровки като здравната, между 48 300 и 85 600 долара годишно. Той обаче предупреди това да не се нарича средна класа - понятие, което според него няма официална дефиниция.", "date": "2017.10.31", "title": "Коя е средната класа на САЩ?"}
{"url": "http://www.classa.bg/%D1%81%D0%B2%D1%8F%D1%82/item/374571-%D0%B5%D1%81-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B5%D0%B4%D0%B8%D0%BD%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F", "text": "              От гледна точка на ЕС едностранно обявената независимост на Каталуния практически не променя нищо. Няма да възникне нова контролирана граница нито между Испания и Каталуния, нито между Франция и Каталуния, няма да има мита, няма да има ограничения за движението на хора, стоки и капитали. Според ЕС, Каталуния си остава част от Испания, което означава – и част от Евросъюза. Всички граждани на Каталуния запазват основните си права като граждани на ЕС – не само свободата на придвижване, но и но защитените си основни ценностни права, чиято закрила в Евросъюза е с по-голяма законова сила от националното законодателство. По въпроса за Каталуния ЕС е единен както рядко напоследък.   Декларацията за независимост нарушава испанската конституция. Суспендираното каталунско правителство застрашава правовата държава в Испания. Европейската комисия, Европейският парламент и всички 28 държави-членки отказват да признаят така наречената „Република Каталуния\". Председателят на Еврокомисията Жан-Клод Юнкер съвсем правилно казва, че и сегашните пукнатини в Евросъюза са достатъчни. Ако в Европа възникнат 95 малки държавици, това ще срути цялата система, добавя люксембургчанинът, който всъщност сам произхожда от една малка, самоуверена и исторически наложила се държава.     Независимо от всичко това Евросъюзът наистина трябваше да се намеси по-рано като политически посредник. Но вината, че не го стори, не е негова. Просто централното правителство в Мадрид не желаеше посредничество, а ЕС не е в състояние да го принуди. Иначе испанското правителство и европейските структури в Брюксел виждат ситуацията по абсолютно един и същи начин: териториалната цялост на Испания има приоритет както според европейските договори, така и според международното право. Международното право по никакъв начин не гарантира на каталунците свободно самоопределение. Правото на самоопределение не може да се наложи против волята на дотогавашната обща държава.   Освен това от гледна точка на ЕС в Каталуния и дума не може да става за някакво потисничество или за масивни нарушения на човешките права. Испания е функционираща демокрация. Абсурдно е, че точно привържениците на Брекзита и разни други националистически сили в Европа упрекват ЕС, че не е помогнал на Каталуния. Та нали тъкмо те непрекъснато припяват, че ЕС се меси във всичко, че Брюксел упражнява диктат! И сега изведнъж Брюксел трябвало да се намеси – макар че в случая това изобщо не му е работа! Накуцва и непрекъснато повтаряното сравнение с Полша и Унгария. В тези две страни ЕС проверява функционирането на правовата държава като цяло. В Полша и в Унгария не става дума за сепаратизъм или отделяне на територии, там става дума за нарушения на европейските договори в частта им за принципите на разделението на властите.     Заместник-председателят на Еврокомисията Франс Тимерманс каза дори, че използването на държавна принуда срещу сепаратистите е основателно. Независимо от това през следващите седмици испанското правителство трябва много да внимава с реакциите срещу евентуалната съпротива, която каталунците могат да окажат в отговор на решението на Мадрид да поеме централно управлението на провинцията. Защото нови кадри с насилие, подобни на онези от деня на незаконния референдум в Каталуния, само ще налеят вода в мелницата на сепаратистите.     Точно по този пункт ЕС би трябвало да упражни отрезвяващо въздействие върху двете страни, доколкото това изобщо е възможно, и да съдейства за провеждането на честни регионални избори още преди Коледа. А след изборите Евросъюзът трябва да поеме активна посредническа роля в евентуалните разговори за една работеща каталунска автономия и за умиротворяването на тежко разделения регион.   А това ще бъде изцяло в интерес и на гражданите на ЕС, защото Общността не може да си позволи Испания да бъде икономически отслабена и отново да избухне дългова и финансова криза, застрашаваща стабилността на еврото.   Колкото до репликата на белгийския държавен секретар по миграцията Тео Франкен, че сваленият каталунски президент Пучдемон би могъл да получи политическо убежище в Белгия, тя трябва да се тълкува единствено като това, което всъщност е: фламандски фолклор на един десен популист.", "date": "2017.10.31", "title": "ЕС подкрепя единна Испания"}
{"url": "http://www.classa.bg/%D1%81%D0%B2%D1%8F%D1%82/item/374572-%D1%86%D0%B5%D0%BB%D1%82%D0%B0-%D0%B8%D0%BC-%D0%B5-%D0%B4%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D1%82%D1%83%D1%80%D1%86%D0%B8%D1%8F-%D0%BA%D0%B0%D1%82%D0%BE-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D0%BD%D0%B0-%D1%81%D0%B8%D0%BB%D0%B0", "text": "            Според засегнатите, турското правосъдие е взело на мушка около 100 души, намиращи се в Германия. Става дума за хора от университетските среди, които - заедно с около хиляда други свои колеги - в началото на 2016 година са подписали един апел за мир. С този апел те призовават турското правителство да спре разрушенията в регионите, заселени от кюрди. Турските власти очевидно смятат да обвинят всичките 1128 души, подписали апела.   Част от подписалите, живеещи в Германия, вече са получили обвинителни актове, в които се казва, че „така нареченият апел за мир\" всъщност имал характера на „открита пропаганда в полза на терористичната организация ПКК\". Главният прокурор в Истанбул обвинява подписалите, че са си поставили за цел да представят турската държава като „нелегитимна, разрушителна сила\" и да оправдаят насилията, извършвани от ПКК. Според турските закони, терористичната пропаганда се наказва с лишаване от свобода до седем години и половина.     Мирната инициатива на турските интелектуалци съществува от 2012 година. Според участниците в нея, тя се застъпва за мирно и демократично уреждане на турско-кюрдския конфликт. В апела, подписан от представители на академичните среди, действията на турските сили за сигурност в кюрдските региони се определят като „политика на унищожаване и прокуждане\". „Ние, представителите на академичните и научните среди в тази страна, не желаем да имаме нищо общо с това престъпление\", се казва в апела.   „В текста на нашата петиция няма нищо противозаконно. Потвърждават го и няколко юридически експертизи\", казва правистката Зейнеп Къвълджъм, която очаква всеки момент да получи обвинителен акт. Юристката се опасява, че ако се върне в Турция, ще бъде подведена под отговорност. Къвълджъм разказва, че много от подписалите, които живеят в Турция, вече са имали неприятности, а стотици са изгубили работата си. „Аз самата също бях уволнена\", казва Къвълджъм, която в момента е намерила убежище в Берлин. Още стотина нейни съмишленици, подписали апела, живеят междувременно в Германия.   Според Къвълджъм, това масово съдебно преследване е било инициирано от президента Ердоган. „Още когато публикувахме петицията си, президентът започна да ни обижда по телевизията. И понеже оценката му за петицията е такава, държавните органи действат в съответствие с неговото мнение.\"   Музафер Кая, стипендиант по социология в Техническия университет в Берлин, подчертава, че подписалите апела протестират единствено срещу тежки нарушения на човешките права, извършвани от турските сили за сигурност - нарушения, които се критикуват и в няколко доклада на ООН.       Апелът на турските интелектуалци бе отправен в отговор на т.нар. \"антитерористична операция\" на турската армия през 2015 година, в рамките на която турските ВВС бомбардираха позиции на ПКК в Турция, в Сирия и в Ирак. Когато забранената (и в Германия) Кюрдска работническа партия ПКК призова към съпротива, младежката ѝ организация започна да изгражда улични блокади в град Сизре и в други населени места. В отговор турската армия обяви комендантски час и предупреди, че ще стреля по всекиго, който си покаже носа на улицата. В рамките на операцията срещу кюрдски селища турската армия използва също танкове и артилерия.", "date": "2017.10.31", "title": "\"Целта им е да представят Турция като разрушителна сила\""}
{"url": "http://www.classa.bg/%D1%81%D0%B2%D1%8F%D1%82/item/374573-%D0%BA%D1%83%D0%B1%D0%B8%D0%BD%D1%81%D0%BA%D0%B8%D1%82%D0%B5-%D0%B0%D0%BF%D0%B5%D1%82%D0%B8%D1%82%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": "            През юли 2014 много шум предизвика едно съобщение на авторитетния московски вестник \"Комерсант\", според което Русия отново щяла да активизира подслушвателната си станция \"Лурдс\" в Куба, разположена само на 160 километра от американското крайбрежие. Близо 3000 служители работеха някога в тази най-голяма секретна база извън Русия. По време на Студената война Москва я използваше, за да прихваща телефонни разговори и радиосигнали в САЩ. През 2001 г. Владимир Путин нареди по финансови съображения станцията да бъде закрита. Преди три години се заговори, че тя отново ще бъде открита. Тогава се смяташе, че това е израз на повишния интерес на Москва към Латинска Америка и към дългогодишния съюзник Куба - включително и поради напрегнатите отношения със Запада и САЩ вследствие на сирийския конфликт и украинската криза.     Подслушвателната станция продължава да не работи, а политическата обстановка не е по-различна от тази през лятото на 2014 г. Докато отношенията между Куба и САЩ охладняват бързо поради предполагаемите \"акустични атаки\" срещу американски дипломати на острова, отношенията с бившия партньор Русия стават отново по-близки. Както по съветско време Русия, помага на Куба с нефтени доставки.          Руската осведомителна агенция ТАСС съобщава, че в средата на октомври Кремъл и кубинското правителство са се споразумели за разширяване на руските нефтени доставки и за задълбочаване на сътрудничеството в нефотодобива на острова. Предвид на трудностите на Венецуела вследствие на икономическите и политическите й проблеми, петролните доставки за Куба намаляха и полудържавният руски енергиен концерн Роснефт е готов да помогне.     Още през март Роснефт се задължи да достави на Куба 250 хил. тона нефт и дизел. Сценарият напомня отчасти за времето на Студената война, когато Съветският съюз беше основен гарант за икономическото, а с това и за политическото оцеляване на Куба. Братската помощ вървеше ръка за ръка със съветизацията на страната. Съветски продукти течаха към Куба и заместваха хладилниците, телевизорите и други потребителски артикули от САЩ. Освен това по улиците на острова се появяваха все повече лади и москвичи. През 1972 г. наред с Виетнам, Куба беше единствената страна от т.нар. Трети свят, която стана член на Съвета за икономическа взаимопомощ.   През 1980-е Съветският съюз даваше на Куба икономическа помощ, възлизаща на 2 милиарда щатски долара годишно и близо 13 млн. тона нефт. Куба ставаше все по-задисима от Москва и чрез СИВ. Нищо чудно, че разпадането на Съветския съюз и на СИВ беше тежък удар за острова. Нефтените доставки паднаха от 13 на 4 милиона тона през 1993 г., вносът се срина със 75%.   Куба изпадна в дълбока и обхватна икономическа криза. Дълговете й към Съветския съюз възлизаха през 1991 г. на близо 35 млрд щатски долара.   Русия като наследник на Съветския съюз опрости през 2014 г. 90% от тези дългове. Останалите 3,5 милиарда щатски долара ще бъдат покрити чрез благоприятни условия за руски инвестиции на острова. Роснефт ще модернизира най-голямата рафинерия на Куба в Сиенфуегос, която поради намалените нефтени доставки от Венцуела понастоящем работи с половин капацитет.   Дипломатическите и икономическите контакти между Русия и Куба особено се засилиха след избирането на Доналд Тръмп за президент на САЩ. През септември двете страни подписаха пакет от споразумения, между другото в енергийния и в железопътния сектор, в хранително-вкусовата промишленост и текстилната индустрия. Освен това Русия ще изнася в Куба товарни автомобили, автобуси, локомотиви и асансьори.     Със 73% нарасна търговският обмен между двете страни през първото полугодие на 2017 г., достигайки 176,2 милиона щатски долара. Наистина той все още е много далеч от търговския обмен между Куба и най-важните й търговски партньори Китай и Венецуела. Тенденцията обаче е явно възходяща. Включително в туризма. Куба очаква тази година рекорден брой от 100 000 руски туристи. В спортната и културната области контактите също се разширяват.   В края на 2016 г. беше подписано споразумение, въз основа на което Русия ще помогне за модернизиране кубинската армия. Зачестиха и съобщенията, че Москва възнамерява отново да разкрие военна база на острова. Макар че това би било малко вероятно, ако Хавана е заинтересувана от подобряване на отношенията си със САЩ.     А те напоследък рязко се влошиха, след като през изтеклите месеци американски дипломати се оплакаха, че са жертва на \"акустични атаки\". У най-малко 22 американски дипломати и техни близки бяха констатирани мигрена, позиви за повръщане, \"бели петна\" в паметта, симптоми на глухота и дори загуба на слуха. Поради това преди няколко седмици американското правителство изтегли голяма част от служителите на посолството си в Куба и изгони от САЩ 15 кубински дипломати.   Докато напреженията между САЩ и Куба отново нарастват, партньорството ѝ с Китай, Иран и Русия се разширява. \"Куба се опитва да диверсифицира отношенията си\", казва Ричард Файнберг, експерт по Латинска Америка от мозъчния тръст „Брукингс\". \"Тъй като по-тесни икономически връзки със САЩ не са много вероятни през следващите години, Куба търси алтернативни съюзници, главно силни страни като Русия и Китай, които могат да й предложат изгодни платежни условия\", посочва Файнберг.   Русия преследва на острова съвсем ясни геостратегически интереси. \"Не е трудно да разберем посланието на Путин. Той се стреми да възвърне имперското величие на Русия и връзките с Куба следват този модел\", изтъква Файнберг.", "date": "2017.10.31", "title": "Кубинските апетити на Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374568-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%B0%D0%BA%D0%B2%D0%BE-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%81-%D0%B3%D1%8A%D1%80%D0%B4%D0%B8%D1%82%D0%B5-%D1%81%D0%B8-%D1%81%D0%BD%D0%B8%D0%BC%D0%BA%D0%B8", "text": "Джулиана Гани шокира всички с жертвоготовността, която прояви в мисията \"Хелоуин\", която Големият Брат възложи на съквартирантите в къщата.    Тя и Тото влязоха в ролята на вампири, които трябва да \"олижат\" стъкло, покрито с кръв. Разбира се, вместо кръв имаше фъстъчено масло, но тове не направи мисията на двамата по-лека.      Всички ВИП-ове се облещиха, когато плеймейтката оплези език и започна да обира мръсотията от стъклото.    Блондинката се омаза цялата, но тъй като и това не и даде предимство пред Тото, тя прибегна към крайни мерки.      Джулиана попита Биг Брадър дали може да използва гърдите си, съблече се и започна старателно да ги търка в стъклото.    Всички загубиха ума и дума, а тя съответно победи в мисията. Междувременно днес се проведоха поредните елиминации.      Изгонен от формата точно преди полуфиналите се оказа Алфредо Торес. Следващата седмица зрителите ще изберат победителя.", "date": "2017.10.31", "title": "Няма да повярвате какво Джулиана Гана направи с гърдите си (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374569-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес ще станете твърде избухливи и дори агресивни, когато научите новина касаеща любим човек. Обърнете се към здравия разум, за да не си създадете проблеми в живота. Не е желателно да давате пари на заем, които сте отделили за битови нужди. Малко е вероятно да ви ги върнат навреме. Денят, не ви обещава лесни пътища и пари, така че не трябва да вършите лекомислени постъпки. В семейния живот, ви очакват, както приятни, така и неприятни изненади. Един добър ден за пречистване на душата, посещение в храм и външни промени. Може да отидете в салон за красота, на козметик или да пазарувате. Днес, ще разчитате на всеки, но само не и на себе си. Това поведение, ще се превърне в истинско наказание, както морално, така и финансово. Опитайте се да бъдете по отговорни, така ще привлечете честни партньори към вашия бизнес. Вечерта ви очаква спешно пътуване, по време на което, ще се замислите за намиране на нова и обещаваща работа. Днес застанете на страната на този колега, с когото сте напълно съгласни. Дори, ако всички останали служители са против вашите убеждения. Днес е страхотен ден за икономисти, политици и журналисти, които наскоро са започнали своята кариера. Вечерта посветете на децата и семейството, както и изпълнете отдавна дадено обещание към съпруга. Ще ви бъде трудно да предскажете събитията, както в личната, така и в професионалната сфера. Но в областта на финансите сте истински ясновидци, ще получите точно толкова, колкото очаквате. Ако се почувствате зле по отношение на здравето, по-добре се консултирайте с лекар специалист. Съветите на познати, могат само да ви навредят. Денят ви обещава нови запознанства и доходоносни договори. Само в забързаните събития не забравяйте да изпълните това, което сте обещали на близките. Възможно е спешно преместване, закупуване на домакински уреди и ремонт на автомобил. В любовта, ще се къпите в страст и нежност, ако накрая, сте срещнали човек, които е близо до душата ви. Трябва да направите това, което сте планирали предварително. Ще почувствате дискомфорт, само ако нарушите собствените си задължения. Във финансовата сфера са възможни препятствия при получаването на пари, така че пестете това, което имате. Вечерта, ще трябва да подкрепите морално близки роднини. Днес е възможно противопоставяне от страна на приятел, на когото много сте разчитали. Това ще ви бъде урок за в бъдеще - разчитайте само на себе си. Не приемайте с враждебност това, което вашите колеги ще ви кажат, възможно е те да имат повече опит и знания в определена област от вас. Ако вечерта се налага да пътувате, по-добре вземете приятел с вас.   Днес, ще трябва спешно да разрешите паричните въпроси. В противен случай, всички ваши идеи за покупки няма да се сбъднат. Не губете време и енергия за хора, които ви използват. Вечерта, ще получите цяло море от впечатления и нови запознанства. Само не планирайте дълго пътуване, едва ли ще успеете. Започнете по-важните задачи чак следобед. Сутринта, настроението и физическото ви състояние, няма да бъдат на нужното ниво. Възможно е, да не възприемате всичко което се случва обективно. Капризите на избраника си, трябва да приемате с хумор и снизходителност. В края на краищата и вие си позволявате подобни слабости. Днес изцяло ще се отдадете, не на собствените си интереси, а на проблемите на близките хора. Ако финансовото ви положение е зле, потърсете подкрепата на близки приятели. Емоционални преживявания очакват тези, които наскоро са започнали връзка с колега, въпреки че са знаели за последиците. Бъдете внимателна по време на романтични запознанства. Възможно е да прибързате със заключенията и да направите безразсъдно предложение. За да постигнете целите в работата си, трябва да промените радикално, тактиката на поведението си и установените принципи. Възможни са здравословни проблеми, свързани със съдовете и сърцето.", "date": "2017.10.31", "title": "Дневен хороскоп 31 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374570-%D0%BB%D1%8E%D0%B1%D0%B0-%D0%BA%D1%83%D0%BB%D0%B5%D0%B7%D0%B8%D1%87-%D0%B7%D0%B0%D1%89%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D1%81%D0%B5-%D0%BE%D1%81%D0%BC%D0%B5%D0%BB%D0%B8-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BF%D0%B5%D1%82%D1%8A%D1%80-%D0%BC%D0%BE%D1%81%D0%BA%D0%BE%D0%B2", "text": "    Сърцето на генерала се пръсна през май тази година. Не издържа проточилото се две години прокурорско разследване, което така и не стигна до съда.     Но целта беше постигната. Публично унижение и омаскаряване на един вероятно не безгрешен мениджър на най-голямата болница в България. Но за годините, в които я управляваше, ген. Тонев я превърна в най-престижното лечебно заведение в държавата. Попитайте много от бившите му подчинени дали още не тъгуват за него.   Днес по зла ирония на съдбата след подобно скалъпено разследване на същия този услужлив репортер Нанев, който вече се сдоби с прякора Онанев, министърът на здравеопазването генерал проф. Николай Петров бе принуден да подаде оставка. Този път поводът се оказа одитен доклад за сключвани договори за обществени поръчки с подписа на професора в качеството му на наследник на ген. Тонев като директор на ВМА.     Проф. Петров бил дал обществената поръчка на стойност 1,6 милиона лева на консорциум, в който участва приятелят на дъщеря му. Двамата имат дете без да са женени. Визира се период отпреди три години. Докладът беше публикуван наскоро в един одиозен сайт и вися в него повече от месец. Междувременно Военно-окръжна прокуратура отказа да започне разследване с аргумента, че в случая липсва закононарушение. Самият проф. Петров коментира в началото на октомври, че атаката идва от среди, засегнати от орязаните от него с 20 милиона разходи на ВМА. Проблемът е, че деликатно премълча кои са те, явно в опит да не разбутва кошера с осите.     И ето че след като сюжетът изглеждаше изчерпан, БТВ се разписа със своя атака срещу министъра. На същата тема и сякаш без право на обжалване, защото проф. Петров моментално подаде оставка, а премиерът Борисов моментално му я прие. Цялата тази скорострелност засилва подозрението, че генерал Петров е бил сготвен въпреки блестящата му репутация на лекар и напук на високите оценки за него като ръководител.   Вицепремиерът Валери Симеонов ядосано реагира на тази благовъзпитана форма на саморазправа с един от най-уважаваните министри на Борисов    3. Генeрал Петров бил засегнал интересите на фармацевтичната мафия. Разследването на БТВ срещу него било медийно активно мероприятие. Но и той отказа да назове мафиотите, както и поръчителите на телевизионния побой срещу министъра.   С което усещането, че мафиотската матрица във властта е непобедима, става все по-силно. Както и че почтените хора няма какво да правят като министри, щом като при първия опит да наложат правила, особено в разсипани сектори като здравеопазването, отиват на дръвника.   Сега вече няма защо да се чудим защо срещу предшественика на министър Петров Петър Москов, по-известен напоследък като Пепи Готиното, след всички скандали, които забърка с опасни ваксини и фашизоидни пръстови отпеатъци, нито БТВ, нито Нова се осмелиха да произведат нещо подобно на разследване. Особено на такова, което поне малко да отговаря на етичните норми в журналистиката.   Уви, телевизионната екзекуция на проф. Петров доказва, че поръчковата отрова в медиите е проникнала толкова дълбоко, че и Господ не може да ги спаси. Затова, ако утре Москов се завърне в здравното министерство да продължи с безчинствата си под благия поглед на Борисов, биха се изненадали само наивниците.  ", "date": "2017.10.31", "title": "Защо никой не се осмели да разследва Петър Москов?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374565-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D1%81%D0%BA%D0%BE-%D1%81%D0%B5-%D0%BF%D1%83%D1%81%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-18", "text": " съвсем е загубила, женските си форми, шушукат в светските среди, пише в. \"Телеграф\". Красавицата от години тренира във фитнес залите, а напоследък дори се хвали с лични рекорди, които публикува в социалните мрежи. Запознати разкриват, че тежестите не са проблем за Крисковица, която има амбиция да се развива още и още.          Почитателите й са намнение, че нищо прекалено не е хубаво и са против усилените тренировки и хранителните добавки, заради които Ася прилича на културист. Тя обаче споделя, че спортът я разтоварва и няма никакво намерение да прекратява режимите, които лично изготвя с треньора си. ", "date": "2017.10.31", "title": "Бившата на Криско се пусна чисто гола(СНИМКА 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374566-%D0%BC%D0%B5%D0%B3%D0%B7-%D0%BF%D0%BE%D0%B3%D0%BD%D1%83%D1%81%D0%B8-%D1%81%D1%8A%D0%BA%D0%B2%D0%B0%D1%80%D1%82%D0%B8%D1%80%D0%B0%D0%BD%D1%82%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8", "text": "В тазгодишния сезон на ВИП Брадър прави впечатление, че много рядко показват съквартирантите сутрин, когато се събуждат. А когато го правят, Мегз винаги е перфектно гримирана. Така известният й \"контуринг\" не пада от лицето й, а е залепен като маска през цялото време.      Даниел Петканов и Алекс Богданска направиха видео за влога на Лудия репортер. То показва именно как изглеждат съквартирантите докато спят и то веднага след сватбената вечер на младото семейство.      Двмата нахлуха в спалнята и заснеха всеки в спяща позиция. Енджи, Джулиана и Ваня Щерева спят като бебета без капка грим. И в един момент камерата стигна до Мегз, която все още има черни сенки и спирала по очите, а скулите й са перфектно контурирани с руж.      Преди известно време, в един от дейли епизодите, шеф Петров нападна Мегз, че от 30 дни не е прала розовата си пижама, с която спи всяка вечер. Раковската Шанел побърза да отговори, че той няма представа кога й се перат дрехите, но очевидно проблемът не е само там.", "date": "2017.10.31", "title": "Мегз погнуси съквартирантите!(СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374567-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D1%81%D0%BF%D0%BE%D1%80%D0%B5%D0%B4", "text": "Варненката Ралица Василева оглави класацията на родния „Плейбой“ за най-сексапилна българка.         Блондинката от години живее и работи в чужбина, има десетки фотосесии за различни списания като Maxim, Penthouse и Esquire, а миналата година даже успя да влезе в криминалната хроника на медите зад Океана – хубавицата се оказа участник в пътнотранспортен инцидент, но за щастие се отърва без никакви наранявания.         Ралица, която в САЩ е известна като Рали Иванова, се прочу като една от любимките на Хю Хефнър. Живяла е за кратко и в Санкт Петербург, но Тампа във Флорида сега е любимото й място.         Освен нея в класацията на най-сексапилните българки попадат и бъдещите майки Радина Кърджилова и Вики Терзийска, настоящата Диляна Попова, както и актуалната поп звезда Михаела Филева.         В класацията очаквано попадат Николета Лозанова и Бориса Тютюнджиева.         Както и актуалната плеймейтка Ася Капчикова.         В Топ 100 намират място всички по-известни български плеймейтки и няколко носителки на титлата „Мис България“. От звездите на телевизиония екран най-сексапилни са Алекс Раева и Жени Калканджиева.", "date": "2017.10.31", "title": "Най-сексапилните българки"}
