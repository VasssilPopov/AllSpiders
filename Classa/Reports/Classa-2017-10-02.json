{"url": "http://www.classa.bg/%D1%82%D0%B5%D1%85%D0%BD%D0%BE/item/373428-%D0%BD%D0%B0%D0%B9-%D0%B5%D0%BA%D1%81%D1%82%D1%80%D0%B5%D0%BC%D0%BD%D0%B8%D1%8F%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB", "text": "Стоя бос в средата на дизайнерското студио на Aston Martin и гледам през малък отвор към една тъмна капсула. Заобиколен съм от старши членовете на дизайнерския екип, като до лявото ми рамо е ръководителят Марек Райхман. Всички са притихнали в очакване на това как ще се сгъна, за да се побера в шофьорската седалка. решавам да вляза с краката напред, като се възползвам от малкото оголени карбонови издатъци, като в същото време заемам позиция, каквато за последно усетих, когато ми правеха зъбите – стъпала над бедрата, свалена облегалка, отворена уста. Valkyrie не е кола за обикновения път, която прилича на болид от F1, а по-скоро е истински болид от Формула 1, легализиран за обикновения път. Не бихме очаквали нещо друго, когато говорим за проект на най-великия дизайнер в историята на F1. В момента съм в неговия офис, намиращ се в базата на Red Bull Racing. Стъклена стена разделя неговото бюро от голяма дъска за чертане, пълна с на пръв поглед случайни изчисления и драскотини. Ейдриън Нюи, облечен в карирана риза и дънки, докато налива чаша вода, ме пита дали искам да ми разкаже история. ''Идеята за проекта се роди през 2014. реших, че ми трябва ново предизвикателство, по-голямо от Формула 1. Откакто бях дете, мечтая да проектирам автомобил за обикновения път. По време на преговорите за подновяване на договора с Red Bull убедих собственика Дитрих Матешиц да ми дадe шанс. Използвах почивката през август, за да начертая предварителни скици. Възползвах се, че пред мен има лист хартия и мога да развинтя въображението си.'' Нюи веднага се фокусира върху нещо екстремно, което обаче е използваемо на пътя. ''Ако продуктът е просто спортна кола, която на пътя се усеща като такава, бих приел това за провал.'' Моделът е трябвало да бъде по-малък и лек от обичайното и да прилича на най-бързите мотоциклети. Неслучайно Нюи нарича McLaren, LaFerrari и Porsche 918 ''тромави, нескопосани и тежки''. Нюи твърди, че новият автомобил трябва да е и ''произведение на изкуството''. Той ми разказва за американска дама, която е сред клиентите: тя е организирала дизайна на цялата си къща около Valkyrie. През зимата между 2014 и 2015 Нюи започва да прекарва все повече време в своя гараж. ''Проектът бе хоби за уикенда, тъй като вкъщи разработвах скици, базирани на основните принципи на модела.'' В същото време той събира екип от доверени колеги от Red Bull F1, с които превръща скиците в компютърен модел и започва работа по по-сложните технически елементи. Така се пренасяме към есента на 2015. Нюи вече разполага с кола, чрез която да провежда ранния етап на развойната дейност. ''Разполагахме с пакет, който изглеждаше, че работи и чието тегло бе изчислено от нас, че е около 1000 кг. Следващото решение бе дали да намерим частен инвеститор, или да заложим на голям производител. При втората опция нямаше големи възможности, за нас беше ясно, че от гледна точка на имидж и история Aston е единственият реален кандидат.'' Оказва се, че в Aston вече са започнали работа по тяхна хиперкола. ''Тя беше много по-голяма, с размерите на LaFerrari, докато нашата беше по-тясна и по-ниска.'', разказва ни Нюи. Предложението му е одобрено, като от Aston добавят стилови елементи, но оставят недокоснати аеродинамичните повърхности и формата на купето, което е било желанието на Нюи. ''Ако погледнете първия модел, който показахме на публиката, зелените части са на Aston, а останалите са наши. По този начин събрахме нашите идеи в едно цяло и оттам започнахме с реалната развойна дейност. '' Кодовото наименование е Nebula - абревиатура на Нюи, Red Bull и Aston. Името не живее дълго, тъй като от Aston обичат всичко да започва с ''V''. Все още няма конкретна спецификация. Всъщност все още няма и прототип с реални размери, тъй като той ще бъде създаден в началото на следващата година, а първите доставки към клиентите ще бъдат направени в началото на 2019. Ето какво научихме от разговорите с Нюи, Райхман и изпълнителния директор Анди Палмър. Ще започнем с аеродинамиката, защото... нали виждате този звяр? В предницата се вижда, че активно крило ''виси'' под плоския нос. То е направлявано от дупки в корпуса, намиращи се зад предните колела, за да освобождават налягането. Клапите за спирачно охлаждане са в стил F1 и се намират отвътре в колелото. ''Трябва да прекараме въздуха от вътрешните спирачни клапани навън, затова трябва да има как въздухът да излезе през колелата'', обяснява Нюи. Първоначално покривът беше с традиционен спортен отвор, но сега е с нещо като черпак, който отхвърля въздуха към двигателя. Повечето биха спрели дотук, но Нюи е бил притеснен от въздуха, който бяга от черпака при вдигане на педала на газта. Внимателно оформени канали от двете страни на акулската опашка гарантират, че този изпуснат въздух тръгва по пътя си максимално гладко. Така той става по-полезен, когато достигне задното крило. Вероятно ви прави впечатление, че отзад има единична LED светлина, която е на върха на акулската опашка. В задвижването все още са заровени големи тайни, като например къде ще бъде ограничителят на оборотите и каква ще бъде максималната мощност. Но все пак може да поспекулираме. 6,5-литровият V12 е с нов дизайн, частично заимстван от способния на 18 000 оборота CA2010, чиято V8 версия с обем 2,4 литра бе използвана от Williams в F1 болида от 2010. Ясно е, че моторът ще бъде с извънземни обороти и голяма мощност. Но колко голяма? Оригиналната цел на Нюи за теглото беше 1000 кг, но той признава, че леко е надскочил тази стойност и все пак остава верен на твърдението, че съотношението мощ към тегло ще бъде дори повече от 1 към 1. Това означава, че общата мощност от V12 двигателя и електромотора ще бъде чувствително над 1000 к.с. Не трябва да забравяме, че това е кола за обикновения път и съответно има задачи, които трябва да изпълнява. Моментално впечатление прави чистачката, макар че Нюи смята, че собствениците веднага ще я махнат. Поставянето на регистрационен номер няма да е лесно – той ще виси някъде под ауспуха, макар че това може да се промени. Емблемата е лазерно изрязана и е с дебелина от 0,07 мм. С други думи, тя е с 99,4% по-лека от обикновената емблема на Aston Martin. Нюи признава, че влизането в колата няма да бъде бляскаво за нито една жена в пола. Големината на отвора обаче е била неизбежна, ''защото шасито е доста тясно и няма място за стъпало, а е задължително страничните бордове да са високи''. Вратите тип ''крило на чайка'' също са били задължителни, за да могат шофьорът и пътникът по-лесно да се изправят при излизане от колата. Както бихте очаквали, интериорът е безмилостно икономичен, но е и сравнително удобен, щом веднъж сте влезли. Пред вас е волан в стил F1, отрупан с бутони, централен тъч скрийн и още два екрана от двете ви страни. Това са ''огледалата\", които показват кадрите от камерите за задно виждане. Самите камери са скрити от въздушния поток в страничните хриле, зад предните колела, като така Нюи се възползва от новоприетите правни норми, според които дигиталните огледала за задно виждане са легални. Има две възможности за седалките – омекотяване, поставено директно към карбоновата седалка за по-високи клиенти, или подвижна карбонова ''черупка'', която е леко отделена от основата, спомагаща на ощетените от височината като мен. Също като във Ford GT можете да променяте позицията на волана и позицията на педалите. И елементите на интериора приключват дотук. Динамика? Не бих искал да прогнозирам, но моля Нюи да постави колата срещу P1, LaFerrari и 918. ''Направихме няколко симулации и видяхме, че нашият автомобил ще бъде значително по-бърз от тези съперници.'' Нюи бързо зачерква всички шансове за рекорд на Нюрбургринг: ''Тази писта е опасна за MINI, камо ли за Valkyrie. Ако някой клиент иска да атакува рекорда на пистата, трябва да се справи сам''. Нюи загатва, че постигането на добри времена на модерни F1 писти като Силвърстоун е много по-привлекателна цел за него. Явно е, че на Нюи не му пука за т.нар. конкуренти, за общественото отношение към проекта и за традициите на демонстриране на невероятните автомобилни способности. Той не се интересува от измерване на височината на летвата и от отбелязване на точки. За Нюи просто е най-важно да не изневерява на принципите си и да направи най-бързия и най-силно задоволяващия шофьорските изисквания автомобил. Джак Рикс, ВВС Топ Гиър", "date": "2017.10.02", "title": "Най-екстремният автомобил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373422-%E2%80%9E%D0%B6%D0%B5%D1%80%D1%82%D0%B2%D0%B0%D1%82%D0%B0%E2%80%9D-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D0%B8-%D0%B3%D0%B5%D1%80%D0%B1%D0%B5%D1%80%D1%81%D0%BA%D0%B8%D1%82%D0%B5-%D0%BA%D0%BE%D1%82%D0%B5%D1%80%D0%B8%D0%B9%D0%BD%D0%B8-%D0%B1%D0%BE%D1%80%D0%B1%D0%B8", "text": "В новините на БНТ казаха, че Делян Добрев подал оставка заради атаките на БСП… Откога на ГЕРБ им пука от опозицията? Това е вътрешен проблем на ГЕРБ, който медии и политици се опитват да прехвърлят на БСП. Шуробаджанащината и корупцията ги представят като резултат от външна атака, едва ли не Добрев е жертва.  Водещата в бТВ Жени Марчева обяви как Делян Добрев постъпил достойно, и посочи Елена Йончева като „лоша”.  Това са нашите обслужващи мейнстрийм медии. От тях нито може да научиш фактите, нито да получиш адекватен коментар, дори да е за тежък скандал.       Роднините на Добрев били зарязали доходен частен бизнес, за да станат „дрийм тийм” в общината…  Само че не е Елена Йончева инициатор на този скандал, както се опитват да го представят. Тя се намеси след като избухна, изреждайки каква шуробаджанащина е в общината в Хасково и как роднини и близки на Добрев заемат ключови длъжности. Хасково се гордее като първенец в санирането.   Защо никой не коментира и  Той излезе с отворено писмо, че стои зад ГЕРБ, но се дистанцира от Делян Добрев. И припомни какво се е случило, което медиите кой знае защо пропускат, а го представят като някаква схватка между Елена Йончева и Делян Добрев.  Сам кметът Беливанов обяснява как се е стигнало до конфликт – отменил „опорочени конкурси за назначения” на 21 септември. На 22 септември, пише кметът, излязла статия, че ГЕРБ му искат оставката. После и „осъдителна декларация” на местния ГЕРБ (виж  ).   В следващите дни Делян Добрев се разприказва пред медиите, че кметът всъщност бил човек на БСП, свързан с местния бизнесмен Иван Стаматов. Малко е смешно, защото става дума за кмет, наложен като кандидатура лично от Делян Добрев преди местните избори. И сега същият, който го издига, казва, че въпросният Иван Стаматов, който седял зад кмета, е човек на БСП, който с парите си осигурил гласуването за Тройната коалиция БСП-НДСВ-ДПС в парламента преди години. Което е също смешно, защото тройната коалиция беше избрана с почти квалифицирано мнозинство, тоест не е имало нужда от никакво купуване на депутати. Въпросният Стаматов не е бил никога от БСП, а депутат от Български народен съюз преди повече от 10 години. За него веднага излязоха жълти новини, че бил на почивка в Монако с кмета, че карал „Бентли” и др. – жълтата медийна машина се задейства да обслужи Добрев. Стаматов опроверга това, но никой не разбра (виж  ).    приличат на публикации в жълти вестници и изглежда създадоха проблем на ГЕРБ, който Борисов не е искал и не е очаквал. Очевидно Добрев не е срещнал подкрепа от него, защото неговите роднини и приближени, назначени на ключови длъжности в общината подадоха оставки. След тях оставка подаде и Делян Добрев. И започна трагикомедия. Партийни организации на ГЕРБ по места, включително софийската начело с Фандъкова, излязоха с декларации в подкрепа на Добрев. И коалиционният партньор на ГЕРБ Валери Симеонов защити Добрев и призова парламентът да не му приема оставката. В защита на Добрев се изказа във Фейсбук и бившият коалиционен министър Петър Москов.  Така политически скандал се превърна във водевил. Сега Борисов като добрият баща ще сдобрява герберските котерии, които са се скарали за кокала.", "date": "2017.10.02", "title": "„Жертвата” Делян Добрев и герберските котерийни борби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373423-%D0%B0%D1%82%D0%B0%D0%BD%D0%B0%D1%81-%D0%BC%D0%B5%D1%80%D0%B4%D0%B6%D0%B0%D0%BD%D0%BE%D0%B2-%D0%BE%D1%82%D1%80%D0%B8%D1%87%D0%B0-%D0%BF%D1%80%D0%B5%D0%B2%D1%80%D0%B0%D1%82-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0", "text": "Не мога да повярвам, че хора от БСП пускат неверни слухове, каза Атанас Мерджанов. Не готвим преврат срещу Нинова. Нямаме намерение да сваляме Корнелия извън уставните средства.  Онзи купон в Пловдив е нещо регулярно, което правим, каза още той и допълни: ”Дори снимките, които се въртят в интернет пространството, ние ги пуснахме”. Лично аз, бих пожелал усхех на СлавиТрифонов, той ползва италиански модел. Но там видяхме, че хората останаха разочаровани, каза още Атанас Мерджанов в ON AIR.", "date": "2017.10.02", "title": "Атанас Мерджанов отрича преврат срещу Корнелия Нинова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373424-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F-%D1%81%D0%BA%D0%B0%D1%87%D0%B0-%D0%B4%D0%BE-200-%D0%BB%D0%B2-%D0%BE%D1%82-%D0%B2%D1%87%D0%B5%D1%80%D0%B0", "text": "Минималната пенсия става 200 лв. от днес. Сумата ще получават възрастните, натрупали необходимите осигурителен стаж и години. Скокът ще се усети от над 800 000 пенсионери у нас. С това 40% от хората от трета възраст получават ръст на доходите си. Увеличението на пенсиите е второ за тази година.     От 1 юли минималият праг за осигурителен стаж и възраст се вдигна от 161.38 лева на 180 лева. Около 450 000 от 800 000 пенсионери до момента получаваха минималната сума от 180 лева.", "date": "2017.10.02", "title": "Минималната пенсия скача до 200 лв. от вчера"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373425-%D0%BC%D0%B0%D0%BB%D0%BA%D0%B8%D1%82%D0%B5-suv-%D0%BD%D0%B0%D1%81%D1%82%D1%8A%D0%BF%D0%B2%D0%B0%D1%82", "text": "Kакъв вид автомобили купуваме масово? Не, за съжаление не говорим за двуместните спортни коли с V8 двигател, а за супермини SUV машините, които настъпват с такава скорост, че едва ги побираме в oписанието. Само този месец премиерите са четири. Колкото и да сме скептични, трябва да признаем, че групата е разнообразна. Докато SUV моделите се смаляват, клиентите стават все по-млади и с все по-разнообразни изисквания. Или поне това казват маркетинговите изследвания. Съответно, дизайнът трябва да отразява това. Вземете за пример новия C3 Aircross. Citroen смята, че колата „вкарва свеж въздух в компактния SUV сегмент и е предназначен за феновете на стила, здравето и приключението, които търсят новото автомобилно изживяване\". Е, ако колата е дори наполовина толкова силна, колкото PR празнодумията твърдят, значи сме намерили победител. Aircross е с 200 мм по-дълъг и с 20 мм по-висок от C3, с което споделят еднаква платформа. Колесните арки са удължени, добавени са и големи странични прагове. Не забравяме и за персонализацията – налични са 90 възможни цветови комбинации за екстериора и всевъзможни теми за интериора, който според Citroen води класа си по просторност. Участват и утвърдени SUV стълбове като Grip Control, който може да сменя режимите си измежду сняг и пясък. Контрол на спускането при екстремен наклон също е част от оборудването, но нямаме представа защо би ви трябвал в кола, която не се продава с двойно предаване. Ако вкусът ви е повече smart casual, отколкото ексцентричен по френски, то новият Seat Arona може да бъде за вас. Базиран на същата MQB A0 платформа като новата Ibiza, Arona е със 79 мм по-дълъг и с 99 мм по-висок от нея. Седите по-високо, стъклото е под по-отворен ъгъл, а окачването е повдигнато с 15 мм. Нали е SUV. Моделът споделя и двигателите си с Ibiza. Това означава бензинови агрегати с 3 или 4 цилиндъра и дизели с 4 цилиндъра. На разположение са ръчни и DSG кутии, но все още не се споменава двойно задвижване. Засега няма официални данни, но най-бърз трябва да е 4-цилиндровият бензин с около 150 к.с., който идва с технология за деактивиране на някои от цилиндрите и ще бъде ексклузивна част от по-спортната FR версия. Би трябвало да бъде доста бърз срещу разумните си опоненти. С изключение на Nismo Juke. Но почакайте, корейците също се намесват. Резултатите са очаквано завършени. Hyundai Kona изглежда доста мъжки, с истински гумени колесни арки и опция за двойно предаване. Разделените светлини напомнят на определящия летвата Nissan Juke, както и на C3 Aircross, а предната решетка на Hyundai жестоко напомня на Audi. С мощност от 180 к.с. от 1,6-литровия бензинов двигател Kona би трябвало да е ненужно бърза и способна да ускорява до 100 км/ч за 7,7 секунди. Завършваме с вдъхновения от свежия джин Kia Stonic, което си е дегизирана Kia Rio. Също като Kona, Stonic е с бойни брони, но има и чудесен покрив с контрастиращи цветове, който объркващо е описван от Kia като „покрив в стил Тарга\". Хмм, можем да потвърдим, че покривът на Kia Stonic не се повдига като Honda NSX или Porsche 911 от средата на 80-те, затова не трябва да се определя като „Тарга\". Трябва да му казват „покрив с контрастиращи си цветове\". Ако се чудите – 20 различни дизайна с 5 различни цвята са на ваше разположение. Отвътре положението е едно към едно с Kia Rio, но с по-висок таван и оранжеви цветове в тон с покрива. Стандартното оборудване включва Apple CarPlay и Android Auto, докато опционалните пакети добавят толкова антикатастрофиращи и пазещи живота на пешеходците технологии, че Stonic може да получи номинация за Нобелова награда за мир. Да, това е поредният кросоувър, но все пак от Kia са си написали домашното за първото си участие в B-SUV сегмента. Същото важи и за другите. Този сектор отговаря за 1,1 милиона от европейските продажби и вероятно до 2020 ще стигне до 2 милиона на година, което ще изпревари C-SUV сегмента. Така че пригответе се. Явно по пътищата често ще срещате подобни модели", "date": "2017.10.02", "title": "Малките SUV настъпват"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373426-%D0%B7%D0%B0-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "Много често хората си търсят работа в спешен режим. „Мразя шефа си и трябва да се махна веднага\" или „Пак пропуснаха моя ред за повишение, напускам\". Или, когато всяка неделя са със свит стомах, защото трябва да отидат на работа на следващия ден, работната атмосфера ги прави нещастни, а те от своя страна прехвърлят тези негативни емоции върху семейството си. Да, това определено са сериозни причини да търсите нова работа, но процесът може да отнеме време и последното, което искате, е да приемете оферта, която ще ви постави в подобна токсична среда като тази, в която се намирате. И причината е само защото искате да напуснете кораба колкото е възможно по-бързо. Обратното, изключителна рядкост е служител, щастлив на работното си място, с любезен шеф и прилично заплащане, да си каже: „Обичам работата си, но тръгвам на интервюта за нова\". На пръв поглед изглежда нелогично, но съвсем не е. Вижте ситуацията по този начин: Ако винаги сте в режим на търсене на работа, вие действате от силна позиция. Не сте притиснат от обстоятелствата, че \"утре трябва да започнете на ново място\". Това означава, че възможността да се провалите на интервютата, защото сте нервни, е малка. Ще имате и възможност спокойно да оцените новия си работодател (не забравяйте, че трябва да ги интервюирате, така както те интервюират вас). Като държите очите си постоянно отворени, актуализирате резюмето си, приемате срещи на кафе, кандидатствате за работа „просто за забавление\", изграждате връзки с работодатели, което означава, че сте силен. Когато ходите на интервюта при такива обстоятелства, оценявате обективно дали си заслужава и какви са вашите възможности. И тъй като процесът е нормален и протичащ по вашите условия, вие не се притеснявате да отговаряте на предизвикателни въпроси или да оспорвате нещо от казаното, защото сте уверен в себе си. Потенциалните работодатели усещат това и го ценят. Никой не знае какво ще му донесе утрешният ден. А практиката показва, че рядко има вечно щастие. Дори и сега да се чувствате фантастично на работното си място, утре може да съкратят отдела ви или да го слеят, или невероятният ви шеф да бъде прехвърлен на друга позиция. Добрите времена няма да траят вечно, така че, ходейки на интервюта и поддържайки форма, ще имате активна и здрава мрежа, която може да ви потрябва. Какво лошо може да произтече от това? Да отхвърлите оферта за работа? Да прекарате малко време извън офиса? Има и нещо друго – в тези случаи винаги ще договорите добри условия, защото потенциалният работодател ще знае, че не сте притиснат. Ще може да обърнете внимание на всички аспекти: заплащане, работно време, длъжностна характеристика, отговорности и перспективи. Ако действате в режим на спешност, най-вероятно ще обърнете внимание само на парите, мислейки за ипотеката. Може би сте виждали кандидати за работа, които се явяват на интервю с нагласата „просто искам да видя какво предлагате\". Тези кандидати често контролират интервюто, очевидно са щастливи в работата си и излъчват позитивна енергия по време на разговора (вместо тъжната емоция на търсещия на всяка цена работа човек). Ето защо трябва да актуализирате автобиографията си, да кандидатствате за работа и интервю по всяко време, особено когато сте щастливи. Отидете на разговор и вижте какво ще излезе, бъдете отворени към потенциалните резултати, защото този подход може да ви отвори вратите към по-добро бъдеще.", "date": "2017.10.02", "title": "За търсенето на работа"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/373427-%D0%BA%D1%80%D0%B0%D1%8F%D1%82-%D0%BD%D0%B0-%E2%80%9E%D0%BA%D0%B0%D1%81%D0%B8%D0%BD%D0%B8%E2%80%9C", "text": "На 15 септември беше финалът на една от най-успешните космически мисии в човешката история. Космическият кораб „Касини\", част от мисията „Касини – Хюйгенс\", промени траекторията си, за да изгори в атмосферата на газовия гигант Сатурн. Драматичен край наистина, но необходим, защото двигателите на сондата почти бяха изчерпали горивото си и ако „Касини\" не беше унищожен, би могъл да се удари в спътника Енцелад и така да замърси океана, който се крие под повърхността му. А учените смятат, че Енцелад е едно от най-обещаващите места за търсене на следи от извънземен живот. „Касини – Хюйгенс\" бе невероятно успешна мисия, разказва ръководителят на проекта Линда Спилкър от Лабораторията по реактивно движение (JPL) към американската космическа агенция NASA. – Тя буквално пренаписа учебниците и обогати знанието ни за Сатурн.\" Сатурн е смятан от мнозина за най-красивата планета в Слънчевата система. В продължение на 35 години газовият гигант е заснеман за кратко по време на прелитанията на корабите „Пионер-11\", „Вояджър-1\" и „Вояджър-2\". Историята на „Касини\" обаче е различна. Той е изстрелян през октомври 1997 г. и след успешното влизане в орбита около Сатурн на 1 юли 2004 г. остава там, за да предоставя непрекъснато кадри за научен анализ. Благодарение на данните учените разбраха много за атмосферата на планетата, системата от пръстени и големия брой естествени спътници на Сатурн. „Касини\" преживя и 130 близки срещи с Титан, най-голямата луна на Сатурн. Всички те са били специално изчислени така, че гравитацията на Титан да отклони кораба и да не позволи сблъсък с някой от другите по-малки спътници. Най-впечатляващото наследство на мисията е колекцията от почти 400 000 снимки. Всяка една съдържа огромно количество научна информация, но представлява и впечатляващ кадър на Сатурн, неговите спътници или пръстени. Част от образите наистина са заснети и поради естетични съображения. „Любимата ми снимка е от 19 юли 2013 г., когато Слънцето е зад Сатурн, гледано от „Касини\", разказва Спилкър. „Вижда се и малък светъл проблясък, който по-късно се оказва... нашата родна планета – Земята! Гледката на миниатюрната Земя ни помага да разберем по-добре нашето място във Вселената\", подчертава Спилкър. Облаците в атмосферата на Сатурн се образуват на по-голяма дълбочина в сравнение с тези на Юпитер. Причината е, че Сатурн се намира по-далеч от Слънцето и съответно получава по-малко количество топлина. Затова Сатурн не предоставя чак толкова впечатляващи гледки като Голямото червено петно на Юпитер. От друга страна, „Касини\" заснема вълнообразни модели, множество малки вихри и дори гигантска буря в северните ширини, която се случва веднъж в течение на една година на Сатурн (която пък трае около 30 земни години). Учените са изненадани от мощните водовъртежи и въртопи, които се наблюдават около полюсите – като например постоянни циклони, двадесет пъти по-големи от познатите на Земята. Около Северния полюс експертите откриват и гигантски шестоъгълен вихър, образуван от стоящи вълни. Пръстените на Сатурн обхващат окръжност с диаметър цели 273 000 км, но средната им дебелина е едва 20 метра. Учените все още не са сигурни за точната им възраст – дали се е образувала преди милиарди години заедно с раждането на цялата Слънчева система, или пък е по-скорошно явление, получено в резултат на наскоро разрушен спътник? Това са част от въпросите, на които екипът зад мисията „Касини – Хюйгенс\" се надява да отговори", "date": "2017.10.02", "title": "Краят на „Касини“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373419-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B8-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%B2-%D0%BF%D0%B8%D1%81%D0%BC%D0%BE-%D0%B4%D0%BE-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BE%D1%82%D1%82%D0%B5%D0%B3%D0%BB%D0%B5%D1%82%D0%B5-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%BE%D1%82-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D0%B4%D0%BE%D1%81%D0%B8%D0%B5%D1%82%D0%B0%D1%82%D0%B0", "text": "          До Димитър Главчев – Председател на Народното събрание Бойко Борисов – Министър-председателя на Република България   До председателите на комисии   До Средствата за масова информация       Ние, подписаните група български граждани – журналисти, изследователи, преподаватели и други, отправяме това открито писмо чрез което заявяваме, че първо, категорично възразяваме срещу това Антон Тодоров да бъде избран за председател на Комисията по досиетата и второ, решително   по който се предполага да бъде номиниран и съответно избиран  състава на тази комисия.     Според сега действащия „Закон за достъп и разкриване на документите и за обявяване на принадлежност на български граждани към държавна сигурност и разузнавателните служби на българската народна армия“ Комисията, натоварена да обявява принадлежност към органите на политическата полиция на бившия комунистически режим, се състои от девет души, които се избират от Народното събрание за срок от пет години с право на преизбиране, предложените от   в комисията (чл. 5 и 6 от закона).      Народното събрание избира членовете на комисията, но законът за нея не забранява на обществеността да прави номинации за членове и за председател. Ние мислим, че при предстоящия избор на членове и на председател на Комисията   а да бъде дадено възможност за широк обществен избор. Защото Комисията по досиетата е експертно тяло, а от друга – израз на волята на обществото да знае миналото на хората, които са на ръководни позиции в редица нива на властта, медиите и бизнеса.     Миналото на хората на ръководни постове трябва да се познава, за да може тези, които избират хора на ръководни позиции, да могат да направят информиран избор.     Дали някои от тях – както е ставало неведнъж – ще допуснат хора с обременено минало да бъдат предлагани и избирани на ръководни постове, вече е въпрос на човешката и политическа съвест на тези, които ги предлагат на избиращите.     Точно поради изключително   по досиетата и нейният досегашен авторитет, на функциите ѝ на колективен страж на историко-политическата съвест на народа ни, трябва номинациите на членове на тази комисия да бъдат правени от възможно на-широк кръг заинтересовани групи и индивиди: неправителствени организации, професионални гилдии, заинтересовани граждани. В още по-голяма степен това се отнася до номинацията на председател на тази комисия.     Затова, ние призоваваме Народното събрание да прекрати процедурата по предлагане на членове и на председател на Комисията по досиетата и да открие колкото се може по-широка кампания за подаване и обсъждане на имена за членове и председател.           Ако парламентарните групи мислят за интереса на родината, а не за теснопартийните си щения и за конюнктурните си кадрови боричкания, те трябва да оставят предложенията за членове и председател в ръцете на широката общественост чрез      Що се отнася до кандидатурата на г-н Антон Тодоров за шеф на Комисията на досиетата, ние мислим, че досегашната му дейност дава много сериозни аргументи против неговото номиниране (вече направено, за жалост, от парламентарната група на ГЕРБ) и евентуално избиране.     Защото г-н Тодоров, първо, не е безпристрастен. Напротив, той в досегашната си дейност неведнъж  е променял политическата си принадлежност и съответно пристрастията си.     Може ли да се повери длъжността на индивидуален „пазител на историко-политическата съвест“ на страната на човек, който пише книга („Шайка. Бойко, Росен, Цецо и другите“, изд. Millenium, 2013 г.) чиито изводи, според него, се основават на документи, срещу сегашния си шеф Бойко Борисов, а след това приема да стане депутат от партията, срещу която е извършвал в писмен вид дискредитиращи текстове?     Това, разбира се, не говори никак добре за тези, които са му предложили да бъде техен народен представител, но още по-зле говори за качествата на г-н Тодоров.     Кога е бил искрен той – когато е заклеймявал сегашните си шефове, или когато е приемал тяхното предложение да стане депутат?     Второ, досегашната дейност на този човек дава всички основания да се мисли, че той би използвал евентуалната си нова длъжност като плацдарм за кална борба (защото той има уникалната способност да прави спекулативни и нараняващи хората изводи от иначе известни факти и документи за тях), но не срещу дейци на т.н. „опозиция“, т.е. на БСП и на ДПС, които не само не крият, но дори  се гордеят с позорния факт, че са били членове на комунистическите тайни служби, а срещу хора, принадлежащи към сегашната демократическа опозиция.     Затова ние призоваваме ГЕРБ да оттегли предложението си Антон Тодоров да бъде избран за председател на Комисията по досиетата. Ние искаме да има широк обществен дебат за качествата на бъдещия председател на тази комисия. Но най-важните качества са ясни още сега:    /по азбучен ред/        ", "date": "2017.10.02", "title": "Журналисти и преподаватели в писмо до парламента: Оттеглете Антон Тодоров от Комисията по досиетата!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373420-%D1%81%D0%B2-%D1%81%D0%B2%D1%89%D0%BC%D1%87%D0%BA-%D0%BA%D0%B8%D0%BF%D1%80%D0%B8%D0%B0%D0%BD-%D0%B8-%D1%81%D0%B2-%D0%BC%D1%87%D1%86%D0%B0-%D1%8E%D1%81%D1%82%D0%B8%D0%BD%D0%B0-%D1%81%D0%B2-%D0%B0%D0%BD%D0%B4%D1%80%D0%B5%D0%B9,-%D1%8E%D1%80%D0%BE%D0%B4%D0%B8%D0%B2-%D0%B7%D0%B0%D1%80%D0%B0%D0%B4%D0%B8-%D1%85%D1%80%D0%B8%D1%81%D1%82%D0%B0", "text": "Св. свщмчк Киприан и св. мчца Юстина. Св. Андрей, юродив заради Христа   Св. свещеномъченик Киприан Антиохийски и света мъченица Юстина били родом от Антиохия.   Киприан бил жрец-магьосник в Антиохия, наставен във вярата от девицата Юстина, която, със силата на кръстното знамение, събудила у него пламенно желание да се поклони на Христа.   Възведен в епископски чин, после, за вярата Христова, заедно с девица Юстина били хвърлени в затвора и положени на мъчения. С тях имало и друг християнин - Теоктист.     Посечени били с меч в Никомидия в III век по времето на император Декий. Телата им били отнесени в Рим и предадени на Руфима, роднина на императора. Тя ги погребала с чест. При гроба на Юстина ставали изцерения.   Св. Андрей Юродиви - раб у Теогност в Цариград. Освободен, живял в пълна нищета. Търпял презрения, считали го за безумен. Прозорлив, просиял в духовни подвизи. Починал в 911 година.   Много страдал св. Андрей Христа ради юродиви, но бил утешаван от Бога с много видения и откровения, а накрая Господ гo удостоил и с такова неизказано блаженство, че както св. ап. Павел св. Серафим Саровски, още през земния си живот са бил възнесен до третото небе.   По време на молитва във Влахернския храм блажени Андрей се сподобил да види Пресвета Богородица, покриваща молещите се със Своето покривало (омофор).", "date": "2017.10.02", "title": "Св. свщмчк Киприан и св. мчца Юстина. Св. Андрей, юродив заради Христа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373421-7-%D0%BF%D0%BE-%D0%B5%D0%B2%D1%82%D0%B8%D0%BD-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-%D0%BE%D1%82-%D0%B4%D0%BD%D0%B5%D1%81", "text": "Цената на природния газ пада от 2 октомври. Намалението, определено от Комисията за енергийно и водно регулиране, е със 7%. Така цената на 1000 кубически метра газ вече е 343,22 лева. Въвежда се и нов входно-изходен модел за такси пренос и достъп до газопреносната система, каквато действа в ЕС.     За българските топлофикации това означава понижение на цената с около 4 на сто. Засега обаче парното и топлата вода за крайните потребители ще запазят цените си.", "date": "2017.10.02", "title": "7% по-евтин природен газ от днес"}
{"url": "http://www.classa.bg/%D1%81%D0%B2%D1%8F%D1%82/item/373418-%D0%BC%D0%B0%D1%89%D0%B0%D0%B1%D0%B8%D1%82%D0%B5-%D0%BD%D0%B0-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D1%87%D1%83%D0%B6%D0%B4%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D1%81%D0%B0-%D0%BE%D0%B3%D1%80%D0%BE%D0%BC%D0%BD%D0%B8", "text": "Американските власти искат да заставят алтернативните СМИ да замълчат, това заяви членът на палатата на представителите към конгреса в САЩ Рон Пол.     Пол отбеляза, че по такъв начин се нарушава правото на свобода на словото.     Политикът също отбеляза, че «Радио Свобода» е било замислено като инструмент за влияние върху други страни и то съществува и до днес.     Той подчерта, че в САЩ има немалко подобни програми и ЦРУ нееднократно се е намесвало във вътрешните работи на чужди държави и по време на изборите им.          ", "date": "2017.10.02", "title": "Мащабите на намесата на САЩ във вътрешните работи на чужди държави са огромни"}
{"url": "http://www.classa.bg/%D1%81%D0%B2%D1%8F%D1%82/item/373413-%D0%B0%D1%80%D0%BC%D0%B8%D0%B8%D1%82%D0%B5-%D0%BD%D0%B0-%D0%B8%D1%80%D0%B0%D0%BD-%D0%B8-%D0%B8%D1%80%D0%B0%D0%BA-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D1%8F%D1%82-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD", "text": "Иран и Ирак ще проведат съвместни военни учения в отговор на \"незаконния\" референдум за независимост на иракски Кюрдистан, съобщава АФП, цитирайки ирански военни представители. Иран, граничещ с Ирак и с кюрдския автономен регион, силно се противопостави на референдума от 25 септември поради страх, че това ще създаде сепаратистки движения сред неговото кюрдско население. Иракското централно правителство, както и няколко държави в региона, не признават резултатите от широко проведения референдум, в който над 90% гласуваха за независимостта на иракски Кюрдистан. \"Съвместно военно учение между иранските въоръжени сили и подразделенията на иракската армия ще се проведе през следващите дни по протежение на общата граница\", казаха източници, като добавиха, че маневрите ще бъдат изпълнени и на няколко гранични пункта между Иран и иракски Кюрдистан. Те също така подчертаха, че Техеран защитава териториалната цялост на съседната държава и отхвърля \"незаконния\" референдум на Ербил, столица на иракския кюрдски регион. Но също така подчертаха, че Ислямската република \"приветства\" Ирак, чиито сили ще заемат позиции по граничните пунктове между двете страни. Тази седмица иракската армия вече участва в маневри с турски военни в близост до иракската граница. Освен това Анкара обяви, че нейната армия е готова да използва \"необходимите мерки\" срещу иракски Кюрдистан.", "date": "2017.10.02", "title": "Армиите на Иран и Ирак се обединят срещу иракски Кюрдистан"}
{"url": "http://www.classa.bg/%D1%81%D0%B2%D1%8F%D1%82/item/373414-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "През октомври в Малайзия ще започне процесът за убийството на Ким Чен-нам, полу-брат на севернокорейския лидер Ким Чен-ун, който беше отровен на международното летище Куала Лумпур на 13 февруари. Двете жени, които извършиха убийството, бяха арестувани, но предполагаемите организатори успяха да избягат. Заподозрените са Сити Айся от Индонезия и Доан Ти Хунг от Виетнам. Официалната версия показва, че са били наети от агенти на специалните служби на Северна Корея, но очевидно не са подозирали, че ще участват в престъпление. Разследване, публикувано от списание \"GQ\", дава подробности за тези две жени- убийци, които е възможно да са подмамени да реализират една невинна шега, която се превърна в смъртоносна. Сити Айся е родена в малко село близо до Джакарта, а в началото на 2017 г. тя работи като проститутка в хотел в Куала Лумпур. Там среща мъж, който твърдял, че е японец, името му е Джеймс и търси момичета, които да филмира, докато цапат лицата на непознати с лосиони, за скрита камера. Той обещал да плати по 100 долара за всяка шега - много повече, отколкото е печелила по това време Айся и тя приела предложението. Всъщност Джеймс е севернокорейският агент Ри Джи-у, който по-късно предава жената на Хонг Сонг-хак, северокорейски офицер от разузнаването. През следващите няколко седмици Сити Айся прави няколко такива шеги, които всъщност са част от обучението й за убийството на Ким Чен-нам. В един момент хонорарите й се удвояват и тази жена наистина смята, че ще направи кариера в телевизионно шоу и дори се хвали за перспективите пред приятелките си. Другият убиец, Доан Ти Хун, е наета в Ханой и е подготвена отделно с подобни методи. На 13 февруари на Айся е посочена целта на летището в Куала Лумпур: човек с раница. Тогава агентът слага мазна субстанция в ръката на всяка от жените, с която да оцветят лицето на Ким Чен-нам, след което да се извинят, да се придвижат бързо и да измият останките. VX2 е модификация на синтетичното химично съединение VX, създадено на базата на два сравнително безвредни компонента, които стават токсични само когато бъдат смесени. По този начин вероятно тези жени \"са създали активната отрова по лицето на Ким Чен-нам, защото всяка е имала една съставка\", обяснява Випин Наранг, професор по политология в Масачузетс, САЩ и експерт в химическата промишленост. Пет севернокорейски агенти са наблюдавали сцената и след като целта е нападната и отровена, веднага напускат Малайзия по сложен маршрут - избягвайки страни, където самолетът може да направи аварийно кацане - и стигат до Пхенян без проблеми. Всичко показва, че Сити Айся наистина вярва в разказаната й история, защото преди нападението над Ким Чен-нам живее в Куала Лумпур, без да крие, а след престъплението, се държи така, сякаш не се страхува да бъде арестувана и очевидно без да знае, че е замесена в убийство. Всъщност тя се завръща да работи в същия хотел, където е задържана. Няколко от заподозрените, включително севернокорейският дипломат и агент Ри Джи-у, не успяха да избягат и се укриха в посолството на Северна Корея. След дипломатически конфликт малайзийските власти им позволиха да напуснат страната.", "date": "2017.10.02", "title": "Невероятната история зад убийството на брата на Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/373415-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%82%D0%B5-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%BD%D0%B5-%D0%BF%D0%B8%D1%8F%D1%82-%D0%B8-%D0%BD%D0%B5-%D1%85%D0%BE%D0%B4%D1%8F%D1%82-%D0%BF%D0%BE-%D1%81%D1%80%D0%B5%D1%89%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0", "text": "Куатро Мъсер е 17-годишен американски тийнейджър. Той никога не е опитвал алкохол, не се е научил да шофира и не излиза с момичета. Никога не е имал лятна работа. \"Струва ми се малко странно да излизаш с момичетата в гимназията, а какъв е планът - да продължиш да излизаш и да се ожениш по време на колежа? Изглежда нереалистично \", казва убедено момчето. Той и приятелите му прекарват свободното си време в дейности като катерене или дискусии за книги. И този тийнейджър, който може да изглежда като изключение, не е единственият, с този начин на живот. Според резултатите от неотдавнашно изследване на американски учени, все повече тийнейджъри се отдръпват от \"инициращите обреди\", които традиционно маркират навлизането в зряла възраст. Експерти анализираха анкети на 8.4 милиона млади американци на възраст между 13 и 19 години, проведени между 1976 и 2016 г. Този мащабен анализ показа, че броят на учениците от средните училища, които са опитали алкохол, имали са романтична среща или са извършили някаква работа, е намалял значително през последните 40 години, а най-радикалната промяна е наблюдавана през последното десетилетие. Вярно е, че около половината от младите хора все още се държат по стария модел, но броят на онези, които забавят преминаването към зряла възраст, се увеличава. Между 1976 г. и 1979 г. например 86% от учениците в гимназията са имали романтична среща, цифра, която в периода от 2010 г. до 2015 г. е била 63%. По същото време процентът на подрастващите, които някога са се занимавали с платена работа, е намалял от 76% на 55%, докато броят на онези, които са опитвали алкохол, е намалял от 93% на 67%. Този спад се наблюдава независимо от расовите, географските и социално-икономическите фактори, което може да показва глобална тенденция. Жан Туен, водещ автор на изследването, казва: \"Хората считат, че това е така, защото тийнейджърите са по-отговорни, мързеливи или скучни, но пренебрегват една по-обща тенденция. Според нея младите хора са по-малко заинтересовани от дейностите, свързани с възрастта, като например запознанства, шофиране или намиране на работа, защото в съвременното общество те нямат нужда да го правят\". Според еволюционна теория \"жизнената стратегия\" на човека се забавя или ускорява в зависимост от околната среда, така че докато излагането на \"твърда и непредсказуема\" среда насърчава по-бързото развитие, сигурната и богата на ресурси среда има противоположен ефект. Преди един век, когато продължителността на живота е била по-ниска и по-малко хора са имали университетски дипломи, главната цел е била да се оцелее, а не да се научиш да свириш на цигулка. Ако живеехме по това време, щяхме да започнем да имаме по-рано деца, които на свой ред също ще започнат да се размножават в по-ранна възраст, тъй като \"в средата има повече болести и по-малко ресурси\". Според стария модел, наричан в проучването \"ускорен модел\", тийнейджърът би планирал по-сериозно сключването на брак и намирането на стабилна работа, тъй като способността да осигури ресурси, би била решаващо качество в очите на потенциалните партньори. Но САЩ се движат към по-бавен модел и промяната е очевидна в целия социално-икономически спектър. \"Дори и в семейства, където родителите нямат колежанско образование... идеята, че децата трябва да бъдат отглеждани с грижа, се е утвърдила\", каза изследователят. Според проучването, отлагането на навлизането в зряла възраст не може да се дължи на увеличаване на домашните и извънкласните дейности, тъй като днешните тийнейджъри прекарват по-малко часове в дома, отколкото младите хора през 90-те. Не може да бъдат обвинявани интернет или смартфоните, тъй като упадъкът започва преди да са били широко достъпни. Изглежда забавеният модел се корени в първия етап на детството. В последните десетилетия родителите са станали по-рестриктивни по отношение независимите дейности на подрастващите. Тенденцията дори е влязла в законите на някои щати, които например забраняват на децата да излизат или да остават в къщи без да са придружени от възрастен.", "date": "2017.10.02", "title": "Съвременните тийнейджъри не пият и не ходят по срещи: какво се случва?"}
{"url": "http://www.classa.bg/%D1%81%D0%B2%D1%8F%D1%82/item/373416-%D0%B0%D0%BB%D0%BB%D0%B0%D1%85-%D0%B0%D0%BA%D0%B1%D0%B0%D1%80", "text": "Mъж, въоръжен с нож, е убил двама души на централната гара в град Марсилия преди да бъде застрелян от военни, съобщи AFP. “Две жертви са пронизани смъртоносно“, заяви местният общински служител Оливие де Мезие. Нападателят извикал “Аллах Акбар” (Аллах е велик), преди да се нахвърли с нож на минувачи. Френската полиция разглежда атаката като терористичен акт. Тя призова жителите на Марсилия да избягват района на жп гара “Сен Шарл”. ", "date": "2017.10.02", "title": "Аллах Акбар!"}
{"url": "http://www.classa.bg/%D1%81%D0%B2%D1%8F%D1%82/item/373417-%D0%BA%D0%BE%D0%B3%D0%B0%D1%82%D0%BE-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D1%81%D0%BB%D0%B5%D0%B4%D0%B2%D0%B0%D1%82-%D0%BF%D0%B0%D1%80%D0%B8%D1%82%D0%B5", "text": "Вземете Ингмар Линдстрьом, който е завършил медицинското училище в Тарту в Естония през 2001 г. Всичко, което трябвало да направи, за да удвои заплатата си, било да се премести на 200 километра. Той изкарвал около 600 евро месечно като лекар в Естония, като работел докато учел за докторска степен.   Той изпитвал удоволствие от работата си и харесвал мястото, където живеел. “Но това не плаща всички сметки”, каза той. „Това е основната причина да помисля, че мога да отида във Финландия.“   Просто отвъд залива младите лекари изкарват 2 000 или 3 000 евро месечно – четири до пет пъти повече, отколкото биха могли да направят в Естония – и недостигът на финландски лекари улеснява намирането на работа. “Няколко години след като завърших, 30-40 процента от всеки дипломиращ се випуск се изнася”, каза Линдстрьом.         Обучението на лекарите е дълъг и скъп процес, но не всяка страна може да възнагради абсолвентите си. Разходите за здравеопазване на глава от населението варират драстично в страните от ЕС, от 816 евро годишно в Румъния до над 4 000 евро в Люксембург, Германия и други западноевропейски страни. И така лекарите и медицинските сестри следват парите.   Изследване малко преди присъединяването на Естония към ЕС през 2004 г. – само три години след като Линдстрьом завършва медицинско образование – показва, че повече от половината от естонските 17 749 здравни работници обмислят работа в чужбина. През 2004 г. страната е имала 4 312 практикуващи лекари; от тогава повече от 1800 лекари са кандидатствали за квалификация в чужбина.   През 2011 г. член на Управителния съвет на Естонското дружество за семейни лекари предупреди за бъдеще в страната, в която “няма семеен лекар в радиус от 100 километра”, съобщават местните медии.   Естония не е единствената страна, която е изправена пред напускането на своите здравни работници.   Румъния е загубила половината си лекари между 2009 г. и 2015 г. Няколко години след присъединяването на Полша към ЕС повече от 60 процента от учещите в пети и шести курс студенти по медицина планират да работят в чужбина. Словакия има около 15 000 практикуващи лекари, когато се присъедини към ЕС през 2004 г., 3 800 от тях са подали молба за напускане. Най-тежко засегнати от изселването на лекари и медицински сестри са най-новите членове на ЕС, плюс Португалия и Гърция, засегнати от кризата, сочи анализът на „Политико“ въз основа на данните на Комисията.   Тази миграция на млади специалисти към запада се случва във време, когато средната възраст на един лекар в ЕС се увеличава. Повече от един на всеки трима лекари в ЕС е на възраст над 55 години през 2014 г. До 2020 г. този “пенсионерски връх” ще означава, че повече от 60 000 лекари – 3,2% от работната сила – ще напускат професията всяка година, твърдят от Еврокомисията.   В някои страни загубата на лекари и медицински сестри вече буди тревога. Например в Румъния 10% от населението съобщава, че остава без медицинска помощ.   Що се отнася до набирането на медицински сестри и лекари от развиващите се страни, се приема, че приемащите държави носят отговорност да не пресушават откъм кадри страните, от които наемат специалисти. През 1999 г. например Министерството на здравеопазването на Великобритания приложи стандартите за “етично международно наемане”, включително списък на развиващите се страни, от които следва да се ограничи подборът на здравни работници.   Списъкът включваше и Хърватия – тя е загубила 570 лекари (5% от общия брой) поради емиграция към ЕС след присъединяването си към блока през 2013 г., както и няколко страни в преговори за присъединяване към ЕС.   ЕС прие и политически документи, в които признава своята отговорност да предпазва някои страни извън ЕС от влошаване на недостига на здравни грижи. Но в рамките на съюза няма такова признание; всъщност Комисията улеснява миграцията.   Процесът на преместване в друга държава от ЕС по традиция е бил остарял за строго регулирани професии, като например лекари или медицински сестри. Кандидатите невинаги са сигурни къде да подадат своите заявления, за да бъдат признати техните документи, изискванията варират в отделните страни, а националните власти често пропускат крайните срокове за отговор на исканията.   Миналата година Комисията стартира програма, която рационализира процеса за някои служители, като го направи онлайн. Чрез уебсайта на Европейската професионална карта професионалистите, работещи в пет от професиите с най-много знания в сферата на вътрешна мобилност в ЕС – медицински сестри, фармацевти, физиотерапевти, агенти по недвижими имоти и планински водачи, могат да видят какво се изисква във всяка страна, да качват своите квалификации и да плащат регистрационна такса. След като страната домакин ги приеме, те могат да се движат и (ако приемем, че отговарят на всички езикови изисквания) започват да практикуват. Ако приемащата страна пропусне срока за отговор, заявката автоматично се одобрява.", "date": "2017.10.02", "title": "Когато лекарите и медицинските сестри следват парите"}
{"url": "http://www.classa.bg/%D1%81%D0%B2%D1%8F%D1%82/item/373412-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE%D1%82%D0%BE-%D0%B7%D0%BB%D0%BE", "text": "    След юлския казус за избор на по-малкото зло „корейската криза“ успя да мине през поредния си цикъл. След размяната на войнствени изявления, които не бяха последвани от нищо, шумотевицата започна да утихва и заглавията от типа на „Корейският полуостров на границата на война!“ бяха заменени с такива като „Кризата отмина“.      Този път в ученията взеха участие „всичко на всичко“ малко повече от 50 хиляди южнокорейски и американски военнослужещи. Следва да се припомни, че белоруско-руските съвместни стратегически учения „Запад-2017“, наброяващи къде-къде по-малък брой участници, предизвикаха смесени чувства и гръмки изявления, че „Русия трупа войски и се готви за агресия“. При това, за разлика от „план 5015“, там се тренираха военни действия срещу условната държава Вейшнория, а не открито назованата Северна Корея.   Не става дума за това, че подобни учения се провеждат няколко пъти в годината, давайки на Пхенян съвсем неилюзорното усещане за заплаха.     .   По-късно, на 3 септември, Ким Чен Ун отново демонстрира пред света термоядрена бойна глава, теоретически напълно готова да се инсталира на междуконтинентална балистична ракета (МБР). Практически същия ден КНДР осъществи шестото си ядрено изпитание, чиято мощност – според различни източници – се оценява на 50 до 250 килотона. Не е сигурно дали Пхенян е изчислил правилно всички последствия от него. Проведените изпитания на фона на срещата на върха на лидерите от БРИКС и Източният икономически форум предизвикаха относително бърза реакция. На 11 септември 2017 г. Съветът за сигурност на ООН единодушно прие резолюция № 2375, предвиждаща затягане на санкциите срещу КНДР.    .   В отговор Пхенян също повиши скоростта, макар и не в максимална степен. На 15 септември КНДР изстреля поредната балистична ракета, която прелетя 3700 километра.    .   Тази крачка не остана без ответна реакция. Първо Доналд Тръмп нарече в профила си в „Туитър“ Ким Чен Ун – Rocket man, а след това, вече от трибуната на ООН, открито предупреди, че ако КНДР не прекрати своята ядрена програма, която представлява заплаха за САЩ и съюзниците им, САЩ няма да имат друг избор, освен напълно да я унищожат.   Малко по-късно, на 21 септември, Тръмп обяви, че ще има нови икономически санкции по отношение на Северна Корея и страните, които имат бизнес с нея, окончателно оформяйки концепцията на вторичен  бойкот. Севернокорейският отговор не закъсня. В началото, на 20 септември, министърът на външните работи на КНДР Ри Йон Хо сравни изявлението на Тръмп за изразената готовност за унищожаване на страната в случай на пряка заплаха с „кучешки лай“. После, на 22 септември, Rocket man отговори лично. И въпреки че интензивната реторика достигна нови висоти, ако се пренебрегне обидата, същността на нещата се свежда до следното: „Действията на САЩ  по никакъв начин не ме плашат и не ме спират, а обратното – те потвърдиха, че избраният от мен път е правилен и той трябва да се следва докрай“.   , заяви Ким в последната част на обръщението си. След това министърът на външните работи на КНДР Ри Йон Хо предположи, че обещанието за „свръхтежки ответни мерки“ може да включва „най-мощния взрив на водородна бомба в Тихия океан“. Той също така отбеляза:      .   Изявлението на дипломат №1 на КНДР предизвика нови предупреждаващи заглавия в медиите, при което репликата на Ри бе трансформирана в „КНДР обеща да взриви бомба над Тихия океан“. В следващия рунд на президентската баталия Тръмп заплаши „безумеца“ Ким с „невиждани изпитания“, а северняците отвърнаха с видео с кадри от унищожаването на американски самолетоносач. После Сергей Лавров сравни ситуацията със сбиване на деца в пясъчник в детската градина и предложи да се работи за „разумен, а не емоционален подход“. До края на септември 2017 г. дуелът продължава.         Да, в очите на непрофесионалистите динамиката на корейската ракетно-ядрена криза изглежда като някаква вълнообразна графика, в която пиковете (свързани с поредното ядрено изпитание, военни маневри на едната или другата страна, или резки изявления на лидерите) се сменят със спадове, за които експертите, „поставяли“ преди това полуострова на ръба на войната, започват да обясняват, че опасността е отминала.   Всъщност сме свидетели на бавно и неизбежно нарастване на вероятността от силово решение, която към настоящия момент е около 35% и уверено се приближава към четиресетте. Разбира се, цифрите са условни, но става дума за факта, че тенденциите, водещи към изостряне на положението, не са изчезвали и всякакви подобни излияния увеличават вероятността от нагнетяване на обстановката.     Ако на ситуацията се погледне от севернокорейска гледна точка,   ръководството на страната има повече от обосновани подозрения, че  Съединените щати и техните съюзници при първа възможност ще унищожат КНДР като държава. Това се вижда от редица факти.           Ако оставим настрани реториката на „самозащитните мерки, предприемани в отговор на провокации“, нивото на южнокорейско-американската военна активност по нищо не отстъпва на севернокорейската, дори може би я превъзхожда.        Тези действия обаче, по никакъв начин не предизвикват международна суматоха – въпреки че полетите на американските бомбардировачи В1-В са не по-малка заплаха и провокация за КНДР, отколкото изстрелването на вражески ракети към цели, намиращи се в опасна близост до севернокорейската граница.   За разлика от Република Корея (РК), Северна Корея няма съюзници, които в рамките на някакво политическо споразумение да са готови да я прикрият с ядрен чадър или да ѝ се притекат на помощ в случай на външна агресия. Освен това Северная Корея получи редица преки и косвени уроци, даващи ѝ да разбере, че всякакви опити за договаряне с противоположната страна не от позиция на силата са обречени на провал. Договореностите или не биха били изпълнени, или – в определен момент – биха били преразгледани, или анексирани с допълнителни условия.    Така бе с Рамковото  споразумение от 1994 г.  , така приключи и възможността ядреният проблем да се уреди на базата на плана, отразен в Съвместното изявление на участниците в преговорите през 2005 година.   .   От друга страна КНДР има примера на маоистки Китай, който в момента на началото на своята ядрена програма притежава не по-малко одиозна репутация. Само че след превръщането на Китай в ядрена държава значителна част от вариантите за решение на въпроса са „свалени от масата“.   В така описаната ситуация ръководството на Северна Корея върви по прост и разбираем път: на всяка цена да прескочи „прозореца на уязвимостта“; да излезе на минималното равнище на гарантирано ядрено сдържане – което за Пхенян ще се превърне в „пропуск за висшата лига“.   След евентуално военно решаване на въпроса, обстоятелствата вече ще бъдат неприемливи – заради определени рискове и врагове, ще се наложи недолюбващите КНДР да прибегнат към договаряне с нея. А това, най-малкото, ще позволи да бъдат отстранени част от заплахите, свързани с насилствената смяна на режима, и да се смекчи натискът на санкциите, свързани с неприемането на ядрения статут на страната.   На този етап в Пхенян са убедени, че нещата ще се развият по изгодния за тях сценарий. По-точно, че войната на американското ръководство няма да се състои. Това се потвърждава и от факта, че нито през лятото, нито сега, в Пхенян е имало подобие на военно положение, което би могло да се смята за подготовка за конфликт от страна на КНДР. Действително, по въпроса „да се договаряме или да воюваме“, изборът изглежда очевиден. Обаче пхенянското ръководство не би трябвало да има чак толкова много основания за оптимизъм. Съществуват групи от фактори, които правят избора на Вашингтон по-нетривиален.   Първата група аргументи против признаването на ядерния статут на КНДР могат условно да бъдат наречени „системни“, тъй като засягат целия съществуващ световен ред. Съвременната „архитектура на глобалната сигурност“ като минимум е изградена на базата на авторитета на ООН като наддържавна организация. Ако погледнем на „мирния изход“ от този ъгъл, ще се окаже, че в продължение на десет години международната общественост се е опитвала, но така и не е успяла, да „сложи юзди“ на Северна Корея – нещо повече, сега е принудена да приеме нейните условия. Колко изобщо струва тогава ООН и не я ли заплашва участта на Обществото на народите при всяка повече или по-малко сериозна криза?   Втората важна съставна част на съвременния световен ред засяга режима на неразпространение на ядрено оръжие.    Това е път към отпадането на Договора за НЯО, което удря по интересите на Съвета за сигурност на ООН, тъй като ще се окаже значително по-трудно за него да прокарва своите виждания по проблемите на новия световен ред.     Затова от гледна точка на много привърженици на действащия днес световен ред, новият, мултиядреният, изглежда значително по-зле. И за да бъде спрян той, за допустими се смятат всички възможни средства. Причините от следващата група могат да бъдат наречени „морално-етични“. Равнището на демонизация на КНДР е такова, че преговорите с тази държава изгой биха се възприели като отстъпление пред Злото, от което същото това Зло само би се засилило. Това се вижда много ясно от аргументите на привържениците на използването силови решения в САЩ и Република Корея.    Темите за отпадането на Договора за НЯО или намаляването на авторитета на ООН там почти не се разискват. Вместо това аудиторията бива запознавана със сценарии от сферата на фантастиката, които се основават на това, че и най-малкото споразумение със Северна Корея в областта на отбраната би довело до ядрена заплаха за континенталната територия на САЩ, след което би започнала „декомунизация“ на Юга (във версиите на някои анализатори от радикал-протестантските среди става дума дори за нахлуване в Япония). И макар че авторите на подобни сценарии изглежда черпят вдъхновение от сюжета на добре известната в тесни кръгове игра „Homefront“, аудиторията, свикнала да възприема Северна Корея като патентована „държава на злото“, ги „поглъща“ с удоволствие.   .    Биха могли да ги преодолеят президент от класата на Никсън и държавен секретар от ранга на Кисинджър, но колкото повече държавата е пропита от популизъм и притежава ефективни системи за обратна връзка, толкова по-сложно за ръководителя ѝ е да прокарва в живота мерки, непопулярни сред общественото мнение. Трудностите, с които сега се сблъсква правителството на Тръмп, само изострят тази тенденция, стеснявайки пространството му за маневриране. Президентът вече направи твърде много изявления в стил „ще им покажем ние на тях“. Да се отрече от тях, би означавало да предизвика презрението на голяма част от американците.   Третата група е свързана с недостатъчно високото експертно ниво на политиката на Тръмп. Ниското качество на експертите и съветниците, наред с равнището на волунтаризъм при вземането на решения, могат да доведат до това картината, която му рисуват близките до президента на САЩ относно вътрешнополитическата обстановка в КНДР, значително да се различава от реалната.     Коментирайки допълнителните когнитивни изкривявания при анализа на ситуацията, трябва да се подчертае, че дългосрочните последствия от демонизацията са оформили определен дискурс в осветяването на проблемите, в рамките на който те не могат да бъдат решени.   Даже за руските експерти с общ профил, които притежават по-високо теоретично ниво на знания за КНДР от западните, е трудно да излязат от рамките на господстващия дискурс – затова в изявленията им се срещат нямащи никакво отношение към реалното положение изрази от типа на „ядрен шантаж“, „непредсказуем режим“ или „порочният кръг на севернокорейските провокации“.         Да вземем за пример института за изучаване на Америка в рамките на Академията за обществени науки на КНДР. Да, той бе създаден неотдавна и е възможно към днешна дата ситуацията да се е променила към по-добро, но през есента на 2016 година в него имаше всичко на всичко три структурни секции, едната от които се занимаваше с ядерния проблем на  Корейския полуостров (ЯПКП), втората – със севернокорейско-американските отношения и третата – с външните връзки. Както може да се забележи, липсват каквито и да е изследвания на американското общество, свързани с културата, политиката, системите за вземане на решения…   Изучаването на Северна Корея от страна на Америка обаче, се намира на приблизитерно същото ниво. До неотдавна там използваха информация от втора ръка, на първо място – японска или или южнокорейска, използвайки възможността да се позовават или на спътникови снимки, или на разказите на избягали от КНДР.    .  .   Например, именно затова в КНДР те безуспешно се опитват да открият дисидентстващи интелектуалци по постсъветски образец – севернокорейската специфика, включително отношението към интелигенцията, изключва възможността за подобна „ниша“. За невисокото равнище на изследвания по въпросите на КНДР ясно говорят документи, обнародвани от „Wikileaks“.    .   .     Теоритически ситуацията може да се развие изключително стремително. Неприятелите на Пхенян или хората, свикнали да мислят през парадигмата „КНДР провокира световната общественост“, напълно допускат вариант, при който повишаващото се ниво на регионално напрежение да доведе до аналог на събитията от 2010 година: става дума за обстрела на остров Йонпхьондо от севернокорейската артилерия и предшестващото го потопяване на южнокорейския корвет „Чхонан“, за което според официалната версия (трябва да отбележим, че тя не е лишена от съмнителни допуски и оценъчни съждения) се обвинява Северна Корея.   По-реалистично изглежда изстрелването на ракети „от разстояние“, с което окончателно трябва да се свали въпросът за наличието на междуконтинентални балистични ракети (МБР). Въпросът е къде би следвало да стане това. Ако отстрелът бъде насочен към района на остров Гуам, Съединените щати веднага могат да интерпретират това като агресия: „Откъде да знаем дали пускът е учебен или боен“. След което ще се посочат и различни политически причини, а в крайна сметка официалната версия ще звучи така:    Вариант, при който севернокорейското ръководство или ще бъде изгонено в ъгъла, или военното противопоставяне ще се сметне за неизбежно. Горивното ембарго или другите санкции, които е по-просто да бъдат наричани „блокада“, могат да се окажат задвижващият механизъм за търсене на отговорност за всички последствия от конфликта и „кой е започнал пръв“. А в този случай Руската федерация и Китай най-вероятно няма да помогнат.   Така или иначе всяка военна тревога, с присъщата ѝ емоционална натовареност, увеличава степента на възможност за неадекватна интерпретация на сигнала или възникването на конфликт не заради зла умисъл, а в резултат на грешки поради изпускане на нервите или техническа неизправност.   В заключение ще поразсъждаваме как и с какво може да се промени ситуацията към по-добро, защото при липсата на промяна в тенденциите въпросът за критичното изостряне категорично преминава в категорията „кога“, а не „ако“. Руско-китайското предложение за „двойно замразяване“ изглежда по-добре от нищо, но в сегашния му вид то по-скоро се явява пречка за развитието на тенденциите, водещи до конфликт, но не променя тяхната траектория. Сред факторите, способни да повлияят на процеса, биха могли да се разграничат следните:   Сега за това, какво може и е длъжна да направи Москва в настоящата ситуация.   Русия губи от ядрената КНДР най-малко – затова ние, от една страна, разбира се, сме длъжни да вземем мерки, за да не се състои конфликтът; от друга страна, циничната стратегия трябва да се гради въз основа на това, че в случай на конфликт, той би ни засегнал най-малко в срвнение с останалите геополитически противници.   За Русия ядерна Северная Корея е по-малкото зло, отколкото превръщането на северната част от полуострова в гореща точка. Но погледнато от друг ъгъл, иска ли Русия, влизайки по един или друг начин в севернокорейския конфликт, американското ръководство да претърпи политически или просто репутационен ущърб? Не съм убеден…   С цел намаляване на вероятността от конфликт руските експерти трябва да информират достоверно Пхенян за вероятните последствия от неговите действия, явявайки се не толкова посредници, колкото страна, чрез която да се разберат по-дълбоко действията на опонента: в този контекст би могло да се помисли за контакти между по-горе споменатия институт по въпросите на Америки и руския ИСКРАН (Институт за САЩ и Канада към Руската академия на науките).   Едновременно с това Русия е длъжна по всякакъв начин да се противопоставя на онези „санкционни действия“, които пряко или косвено са насочени към подтикване на Пхенян към необмислени действия, като минимизира поводите за възможен конфликт. Естествено това трябва да се съчетае с излагане на руската позиция пред ръководството в Пхенян.   Руската стратегия може също така да предвижда последователно разясняване на безперспективността на военното решение пред регионалните съюзници на САЩ – защото в действителност нито Южна Корея, нито Япония биха имали осезаеми изгоди дори конфликтът да се разреши с изчезването на КНДР от картата на света.   Първо, и на двете страни ще им бъде достатъчно това, че не е изключено за атаките във важните във военно отношение инфраструктурни възли да се използва ядрено оръжие. Второ, след победата над Севера светът няма да стане по-добро място за живеете, отколкото в довоенните условия.  . Стандартът на живот на обикновените южнокорейци ще падне, ще се затегне политическата криза, ще нарастне социалното напрежение, ще намалее индексът на безопасност.   .   Влиянието на Вашингтон е най-сложния елемент от стратегията, тъй като Тръмп катализира определени процеси, но не ги инициира. Въпросът е в следното: как да се предложи на Тръмп правилно да „продаде“ идеята за преговорите, така че те от една страна да не изглеждат като сделка с дявола, а от друга – обратното – да укрепят позициите му аналогично на това, което направи Никсън, разменяйки Тайван за Китай. Теоретически цялата отговорност за ситуацията може да се припише на Обама и Клинтън, посочвайки, че „сме принудени да изберем по-малкото зло и затова са виновни те“.   . Още повече, че Тръмп беше „продаден“ на публиката от политиката, според която „ще дойде и моментално ще оправи всичко“.   Отново възниква въпросът: ще допуснем ли преговори в стила на Никсън да се увенчаят с успех и какво следва после? Ако изведнъж Северна Корея бъде призната за „ядрена държава“, ще остане ли тя в условния китайско-руски блок или ще се придържа към по-неутрална линия; доколко такова развитие съответства на националните интереси на Русия? Не е изключено севернокорейското ръководство да възнамерява да играе с американо-китайските противоречия тъй както дядото на сегашния лидер на КНДР запази независимостта на своя курс, играейки с отношенията между Пекин и Москва.   Както се вижда, курсът към запазване на статуквото е най-изгодната политика и възможност за Москва. Да, в определен смисъл това е избор между двете злини, но цялата голяма политика се изгражда именно върху подобни дилеми.     По-нататъшното равнище в развитието на руско-американското или американо-китайското противопоставяне. До неотдавна, независимо от всички разногласия по други поводи, в Съвета за сигурност на ООН все пак се постигаше консенсус, че действията на КНДР са неприемливи и се нуждаят от порицание, въпреки острите дискусии относно естеството на тези порицания. Отказът от този консенсус означава много важна промяна в световния ред и архитектурата на безопасността. Засега е ясно едно: до момента нито Москва, нито Пекин, нито Вашингтон, са заявили официално, че „правилата на играта са се променили“.   Следствие от по-горното е въпросът дали ще се стигне до търговска война между САЩ и КНР – не е изключено разговорите за това, че Китай помага на Севера или не съблюдава санкциите, да са ни повече, ни по-малко повод да се намери оправдание за натиска над Пекин.   Обемът на севернокорейските резерви. До отмяната на санкциите ще трябва още да се потърпи. Има информацията, че Ким Чен Ун е дал указание „да се пести петрола“, но се счита, че спестеният обем е еквивалентен на обема на доставките за половин година. Дали се пестят други стратегически ресурси, не е известно. Затова, в зависимост от осведомеността и ангажираността си, различни експерти смятат, че в случай на по-нататъшно засилване на санкциите и окончателен преход към блокада, Ким Чен Ун ще се задържи от няколко месеца до две години – като най-вероятен срок се посочва година плюс-минус три месеца.   . Доколко Южна Корея и Япония ще съумеят да водят самостоятелна политика, стремейки се да обезпечат своята безопасност.    ", "date": "2017.10.02", "title": "Изборът на по-малкото Зло"}
{"url": "http://www.classa.bg/%D1%81%D0%B2%D1%8F%D1%82/item/373409-%D1%81-99-%D0%B2%D0%B5%D1%80%D0%BE%D1%8F%D1%82%D0%BD%D0%BE%D1%81%D1%82-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D1%81%D0%B8%D0%BB%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5", "text": "Американска инженерна и строителна компания казва, че Калифорния (САЩ) трябва да се подготви да се справи с голямото земетресение, което е \"статистически идващо\". \"На всеки 20 или 25 години Лос Анджелис е бил удрян от силно земетресение\", каза пред CNN, Марк Шаич, вицепрезидент Алфа Структуръл. Експертът подчерта, че са минали 23 години, откакто земетресение с магнитуд 6.7 удари град Нордридж и затова е възможно подобно да дойде. Опустошителните последици от земетресението с мащаб 7.1, което разтърси централно Мексико на 19 септември, разкри недостатъци в структурите на много сгради в столицата. В това отношение инженерът каза, че \"се опитват да избегнат евентуален срив на сгради, както се случи в кварталите, засегнати най-много от земетресението в латиноамериканската страна.\" Изследване от 2008 г. на Американските геологически проучвания показва, че има повече от 99% вероятност земетресение с магнитуд равен на или по-голям от 6,7 да удари в района на Калифорния през следващите 30 години. Това земетресение по разлома Сан Андреас, който работи в продължение на около 1 300 км, би могло да погуби около 1800 души, оставяйки около 53 000 бездомни и над 214 000 милиона долара в щети, се подчертава в доклада. Сеизмолозите казват, че в Лос Анджелис, процесът на модернизиране на сгради с устойчиви на земетресения структури, се извършва бавно и се очаква да приключи до 2022 г. В същото време, в други градове като Сан Франциско, процесът е достигнал до 99%. Друг инструмент, който може да спаси човешки живот и да намали щетите в случай на сеизмично събитие, са системите за ранно предупреждение: сеизмометри разположени под земята, способни да откриват промените секунди преди да станат забележими в по-голям мащаб, както и сензори на западното крайбрежие за приемане на данни в реално време. За съжаление, САЩ ограничено са развили тези мерки и според Американското геологическо проучване (USGS), само 40% от необходимите сензори са инсталирани.", "date": "2017.10.02", "title": "С 99% вероятност: Калифорния може да е на прага на силно земетресение"}
{"url": "http://www.classa.bg/%D1%81%D0%B2%D1%8F%D1%82/item/373410-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%B5%D0%BD%D1%81%D1%8A%D0%BD,-%D1%81%D0%BC%D0%B0%D0%B7%D0%B0%D0%BD-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%BE%D1%82-%D0%B4%D0%B2%D0%B0-%D0%BE%D0%B3%D1%80%D0%BE%D0%BC%D0%BD%D0%B8-%D0%B4%D0%B5%D0%BA%D0%BE%D1%80%D0%B0", "text": "Американският певец Мерилин Мансън е претърпяла злополука и е смазан от два огромни сценични декора по време на концерта си тази събота в Ню Йорк. 48-годишната рок звезда пееше \"Sweet Dreams\", когато декорите, описани от свидетелите като \"гигантски пистолети\", паднали върху него. Няколко души веднага скочиха на сцената, но минаха няколко минути, преди Менсън да бъде изнесен от сцената. След инцидента тази вечер, останалите концерти на Менсън бяха отменени. Здравето на певеца след инцидента все още е неизвестно, съобщава \"TMZ\".", "date": "2017.10.02", "title": "Мерилин Менсън, смазан на концерт от два огромни декора"}
{"url": "http://www.classa.bg/%D1%81%D0%B2%D1%8F%D1%82/item/373411-%D1%82%D1%83%D1%80%D1%86%D0%B8%D1%8F-%D0%BE%D1%82%D0%BA%D1%80%D0%B8-%D0%B4%D0%BE-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%BC%D0%BE%D1%80%D1%81%D0%BA%D0%B8-%D0%BC%D0%B0%D1%80%D1%88%D1%80%D1%83%D1%82-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "Турция откри в Сомалия голяма военна база, като укрепи връзките си с тази нестабилна, но стратегическа страна и засили присъствието си в Източна Африка. Базата е на юг от столицата на Сомалия, Могадишу, а на откриването й присъстваха премиерът на тази страна Хасан Али Кхаир и висши турски военни командири. С инвестиция от 50 милиона долара, тази военна база е най-голямата на Турция в чужбина. Съоръженията й имат капацитет да тренират и да приемат 1000 войници в даден момент. Сомалийският премиер заяви, че центърът за обучение ще помогне на страната му да възстанови една истинска национална военна сила, която \"да не се основава на кланове или фракции\", а на добре обучени войски, представляващи целия сомалийски народ. Сомалия е в състояние на война и хаос в продължение на години, така че страни като САЩ и Обединеното кралство също помагат за изграждането на функционираща национална армия, способна да се справи с терористичната група Al-Shabab, която контролира част от територията на Сомалия, по протежение на един от най-оживените и стратегически морски маршрути в света. \"Това е нещо, което Сомалия никога не е виждала, въпреки че и други държави ни помагат. Разликата е, че базата, построена от Анкара, е институция, която ще остане за следващите 50 или 100 години\", заявиха представители на сомалийското правителство, добавяйки \"Турция спечели сърцето на сомалийците благодарение и на други инвестиции, направени в основната гражданска инфраструктура на страната\". От своя страна, турските военни представители заявиха, че базата е в съответствие с приоритета на Анкара да разшири продажбата на оръжие \"на нови пазари\".", "date": "2017.10.02", "title": "Турция откри до глобален морски маршрут най-голямата си военна база в чужбина"}
{"url": "http://www.classa.bg/%D1%81%D0%B2%D1%8F%D1%82/item/373408-%D0%B0%D0%B2%D1%81%D1%82%D1%80%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%BE%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B1%D1%83%D1%80%D0%BA%D0%B8-%D1%81%D1%8A%D1%81-%D0%B7%D0%B0%D0%BA%D0%BE%D0%BD", "text": "Забранява се носенето на бурки, ски маски и парти маски на обществени места, както и на хирургични маски извън болниците, съобщи Асошиейтед прес, цитирана от БТА.     Глобата за нарушителите ще бъде в размер на 150 евро.   Законът вероятно ще окаже влияние върху парламентарните избори на 15 октомври, на които се очаква антиимигрантските партии да победят и да формират коалиционно правителство.   Бурките са рядко срещани в Австрия, въпреки мигрантския наплив в Европа през 2015 г., но въпреки това подкрепата за закона е голяма.", "date": "2017.10.02", "title": "Австрия забрани носенето на бурки със закон"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373402-frontiers-of-freedom-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B8%D1%8F%D1%82-%D0%B2%D1%8A%D0%B7%D1%85%D0%BE%D0%B4-%D0%B8-%D0%BC%D0%B5%D1%82%D0%B5%D0%BE%D1%80%D0%B8%D1%82%D0%BD%D0%BE%D1%82%D0%BE-%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D0%B5%D0%B4%D0%B8%D0%BD-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B1%D0%B0%D0%BD%D0%BA%D0%B5%D1%80", "text": "Интересен разказ за събитията около КТБ прави американският журналист, юрист и учен Миклош Радвани. Като бивш председател на надзорния съвет и основен акционер на вече банкрутиралата Корпоративна търговска банка Цветан Василев е обвинен в присвояване на близо 1,5 млрд. евро. Ако бъде признат за виновен от съда, престъпленията на Василев може да се окажат най-голямата финансова измама в посткомунистическата история на България. От лятото на 2014 г. Цветан Василев се радва на безопасност в сръбската столица Белград, бидейки бежанец от българското правосъдие.    Оттам той се бори срещу екстрадиция в родината си. По същество сагата с възхода на Василев до един от най-богатите в България и неговото зрелищно падение през юни 2014 г. е ярък пример за присъщата поквара и криминална корупция на комунистическия/социалистическия модел.    От друга страна, това демонстрира огромния мащаб на предизвикателства, пред които новите, демократично избрани правителства в Централна и Източна Европа са изправени при опитите си да създадат усъвършенствана култура на публично и лично достойнство. В това отношение сегашното българско правителство не прави изключение., пише в-к \"24 часа\". През май 2000 г. Василев напусна \"Централна кооперативна банка\" АД, където от 1995 г. оглавяваше отдела \"Трансакции в чуждестранна валута и ликвидност\" и беше член на съвета на директорите. Едновременно с това, докато работеше за банката, Василев оглави като едноличен собственик частната компания \"Фина С\" АД.   По време на службата си в банката той постепенно прехвърли приблизително 30 от подчинените му служители към финансовата си компания. Скоро след това Цветан Василев продължи с придобиването на КТБ, която дотогава беше най-малката банка в България с актив от някакви си $ 5,5 млн. КТБ беше учредена с Постановление № 1 на Софийския градски съд от 6 юни 1994 г. като наследник на финансовата компания \"Булгарсофинвест\", учредена за първи път през 1980 г., а след това отново на 11 ноември 1988 г. Първо, Василев стана изпълнителен директор на управителния съвет на КТБ.    Като запази тази си позиция, на 18 юли 2003 г. Василев беше избран за председател на надзорния съвет на банката. Отново по време на службата си в банката Цветан Василев продължи да управлява частната си финансова компания \"Фина С\" АД. Друга фирма на Василев - \"Бромак\" ЕООД, пък стана мажоритарен акционер на КТБ с над 50% собственост. По този начин сцената беше подредена, така че Василев да може да упражнява неконтролируемо управление над активите на КТБ.    Схемата му беше толкова проста, колкото и дръзка. Цветан Василев създаде над 100 компании - както в страната, така и офшорни. Законово тези дружества не са свързани с КТБ. Въпреки това чрез действителния си собственик, а именно Василев, на тези фирми беше предоставен изключителен достъп до банката и инвестиционните ѝ дейности, осигурен от мажоритарния собственик, който отново е Василев. Чрез такъв \"личен съюз\" между банката и безбройните национални и офшорни компании беше създаден механизъм, съгласно който Василев да се чувства свободен.    Под абсолютната власт на Василев средствата на банката бяха използвани за финансиране на купища дружества, привидно несвързани с банката, но в действителност негова еднолична собственост и под негов контрол. Отпускаха се заеми и на всяка от многото компании, учредени от подчинените на Василев След тази първа стъпка заеми започнаха да бъдат отпускани и на други, действително функциониращи компании с реална дейност, също еднолична собственост на Василев, за финансиране на различните им дейности.    По този начин лидерът на банката, собственикът на всички дружества и оторизиращото лице беше единствено и само Василев. Неговата бизнес философия, подчертавана ежедневно пред служителите му, беше: \"В това дружество (визирайки едновременно и банката, и всички негови компании) няма началници. Аз съм единственият шеф, но всеки от вас е толкова важен, колкото са и неговите задачи\". Накратко, Цветан Василев заповядва и всеки трябва да се покорява без никакви възражения. Всички дружества на Василев бяха ръководени от доверените му \"лейтенанти\".    Тяхната функция беше да изпълняват директните му ежедневни заповеди до последната буква. Така собствеността и управлението на компаниите са привидно отделени, а заемите от банката, които действително са инвестиции, могат да бъдат класифицирани като \"външни\" вместо \"вътрешни\". Този маскарад беше обоснован от Василев пред подчинените му като необходим, за да се заобиколят законовите лимити за отпускане на заеми на едно лице и на еднолично притежавани юридически лица.    Всъщност КТБ стана чиста кредитна институция, обслужваща дружествата на Василев Когато някоя от компаниите му имаше нужда от пари, той издаваше устни нареждания или лично, или по телефона. Въз основа на неговата двойна ръководна позиция средствата на банката бяха незабавно освободждавани към въпросната компания. Тъй като повечето от фирмите му бяха нерентабилни, общата сума на средствата бързо се разрастваше. По този начин, покривайки загубите на тези \"фалшиви\" предприятия, ресурсите на КТБ бяха постепенно изчерпани. Добавяйки масло в огъня,    Василев започна да спонсорира политици с ясното намерение да ги корумпира Освен това, за да прикрие престъпните си дейности, той стана патрон на множество културни, научни и спортни учреждения и организации. Разбира се, броят на фирмите му се умножи съобразно с това. На 20 юни 2014 г., когато схемата на Цветан Василев се срина, броят на фирмите му надхвърляше 100. В първата група бяха компаниите фантом. Тези дружества действат без търговска цел, но са създадени, за да легитимират акционерите на компаниите с действителна стопанска дейност, които от своя страна формират втората група дружества. Зад фасадата на бизнес дейности обаче дори тези фирми бяха създадени да задоволят личните инвестиции и индивидуалните нужди на Василев.    Поради тези причини компании бяха \"прекалено кредитирани\" и след това плячкосани лично от банкера. За да документират и легитимират заемите, които вече са били отпуснати и изплатени, Василев нае армия от адвокати и хора. Тяхна единствена отговорност беше да \"обслужват\" заемите, които до голяма степен са били одобрени без обезпечение или икономическа обосновка.    Под понятието \"обслужване на заеми\" се има предвид прикриване на източника на парите, а именно банката. Измамната схема за \"обслужване на заеми\" доведе със себе си фиктивна банкова дейност, която позволяваше плащането на падежите върху лихвите да бъде извършено към самата банка. Още по-ненадминати бяха частните парични плащания, предоставени от банката за лична употреба на Василев. Оперативният метод за заличаване на парите от трезора отново беше толкова прост, колкото и дръзък. На първо място, парите бяха предоставени на Василев от сметката на една от неговите \"призрачни\" компании чрез фиктивен кредит от банката, който на свой ред бе насочен към една от компаниите на Василев с реална дейност под формата от \"договор за заем\". За извадените от сейфа средства Василев подписаше т.нар. разписки за поръчки, което очевидно създаде все по-разширяваща се огромна дупка в активите на банката.    Всички тези незаконни дейности не би могло да бъдат извършвани успешно в продължение на толкова години без съучастието на няколко служители на Българската народна банка (БНБ) и еднакво корумпираното поведение на служителите на одиторската фирма \"KPMG България\" ООД. Обхващайки периода от 1 януари 2009 г. до 30 юни 2014 г. БНБ извърши две инспекции на КТБ, които по закон трябваше да включват проучване на управленските дейности на банката, капиталовата адекватност и различни видове рискове, свързани с кредити, ликвидност и пазарен риск. През това време обаче бяха проведени далеч не толкова подробни проверки от БНБ.    Показателно, е че тези инспекции не се простираха до проучване на управлението на риска на банката. Първата проверка приключи повече от година след нейното начало на 11 март 2010 г. В общи линии одиторите на БНБ заключиха, че всичко е наред. Те направиха някои препоръки относно класифицирането на риска при някои кредитни експозиции, но не успяха да проследят тяхното изпълнение. Втората инспекция се състоя през 2013 г. Изводите ѝ бяха изключително благоприятни за КТБ.    Тази инспекция бе ръководена от Славяна Данаилова-Велева, близък приятел на семейство Василеви. В допълнение към многобройните нарушения на закона и на професионалните ѝ задължения Данаилова-Велева предостави в надзорното си становище неверни данни относно неуспешното изпълнение на предходните препоръки на БНБ, хаотичното финансово състояние на кредитните досиета, изумителните съдебни справки и т.н.      В резултат на това инспекциите ѝ не успяха да посочат съществуването на взаимоотношения между съответните бизнес групи и високия риск на предоставените им заеми. Накрая нейният доклад запази пълно мълчание за незаконното увеличение на капиталовата база на банката под ръководството на Цветан Василев. При тези обстоятелства не е учудващо, че вторият стълб на надзорния елемент на банката също позорно се провали. Системата за вътрешен финансов одит на банката трябваше да разгледа четири фактора.    Първо, да идентифицира и оцени рисковете от съществени грешки по време на целия процес на отпускане на заеми. Второ, да събира доказателства, свързани с първата фаза. Трето, трябва да доведе до обективна и професионална одиторска преценка. Четвърто, докладът на одитора трябва да бъде оповестен публично. С Василев на власт, системата за вътрешен финансов одит бе практически несъществуваща Последният елемент във веригата на професионалното затваряне на очи бяха фалшивите одити, извършени от \"КPMG България\" ООД. В основата си нейните одитори разчитаха изцяло на вътрешния контрол на КТБ и по този начин преразгледаха само индиректни доказателства за контролните процедури и дейности на банката при даване на заеми. Следователно одиторите на практика не са извършили свое собствено независимо разследване.    Въпреки тези недостатъци те установиха индикации за потенциални измами при отпускането на заеми като липса или забавяне на осчетоводяването на обезпеченията, липса на справедлива пазарна стойност на тези обезпечения, подозрително повтарящо се предоговаряне на заеми преди края на гратисния период, липса на анализ на паричните потоци, които да покажат генерирането на доходи и липса на способност за изплащане на заема.    Външните одитори обаче не включиха тези незаконни кредитни дейности в окончателния си надзорен доклад. Като по-нататъшно неизпълнение на законовите си задължения Маргарита Голева и Красимир Хаджидинев не оповестиха своите действителни констатации на звеното за банков надзор към БНБ. Обяснение за незаконното им поведение може да се търси във факта, че Маргарита Голева и Цветан Василев често почиват заедно. Според Орлин Русев, служител на Василев, тя често била гост в къщата на Василев.    Същият господин знае, че Голева е получавала редовни парични плащания от Василев чрез дружества, контролирани от него. По ирония на съдбата последният доклад на \"КPMG България\" ООД от 15 април 2014 г., само два месеца преди фалита на КТБ, посочва стабилното състояние на Василев. Последвалото разследване срещу банкера и неговите съучастници разкри, че нито одитите са извършени законно, нито пък двамата одитори са независими от контрола на Василев.    След колапса на банката през юни 2014 г. последваха два независими одита. Първият бе извършен съответно от одиторските фирми \"Ърнст и Янг Одит\" ООД, \"Делойт България\" ООД и АФА ООД. Техният съвместен извод беше, че дейността на банката е насочена към прикриване на реалната цел на сделките и трансакциите Финансовите отчети, подадени от ръководството на банката, бяха определени като \"неверни\" и \"подвеждащи\".    Същата критика беше отправена и към Надзорната дирекция на БНБ. Вторият одит беше изготвен от британската \"Алекс Партнърс\", която излезе с доклад от над 500 страници на 3 май 2016 г. В доклада се посочва, че КТБ е оперирала като финансова пирамида, и подробно описва техниката за източване на средства. Така средствата на банката са изчезвали чрез големи заеми, дадени на компании, притежавани от мажоритарния собственик на банката - Цветан Василев. Според доклада той използвал банката за \"лични сделки\". 243 корпоративни клиенти на банката имали 472 неизплатени заема. Тези заеми бяха счетени за невъзстановими, тъй като са били отпуснати на нефункциониращи дружества, не са имали никакво или само много малко обезпечение.      Осем от компаниите на Василев, сред които \"Петрол\", БТК, \"Виваком\" и сръбската фабрика за стъкла в Парачин, са изконсумирали повече от един милиард лева. Докладът хвърля вината директно върху управителния съвет на банката и върху БНБ Накрая докладът обвини и \"КPMG България\" ООД, че е изготвила \"небрежни\" одиторски доклади. Скандалът с КТБ избухна внезапно в началото на юни 2014 г.    В рамките на една седмица повече от 20% от депозитите бяха изтеглени от банката. На 16 юни 2014 г. изпълнителният директор на банката Орлин Русев бе привикан в офисите на БНБ. Разпитван от двама висши служители, той призна, че банката не може да оцелее при допълнително масово изтегляне на депозитите ѝ На 17 юни 2014 г. Русев и довереникът на Василев - Бисер Лазов, проведоха среща, в която Лазов беше уведомен, че БНБ ще постави КТБ под специален надзор. На 18 юни 2014 г. представители на банката поискаха от БНБ помощ от 250 млн. лева. Иван Искров и Димитър Костов от БНБ отхвърлиха молбата на КТБ. На 20 юни 2014 г.    Русев отлетя за Виена, за да информира Василев за решението на БНБ. На същия ден БНБ постави КТБ под специален надзор. На 21 юни 2014 г. Василев наредил на Лазов да отиде до Виена, за да се срещнат. Лазов, придружен от Валери Карадачки, генерален директор на \"Инфраструктурна компания\" АД, говори с Василев и неговия адвокат Любомир Денев в частен дом във Виена. На тази среща банкерът изразил намерението си да изплати на КТБ всички заеми, дадени на неговите дружества, както и плащанията в брой, направени към компаниите му и към него лично. Той също така устно се ангажирал с предаването на собствеността на компаниите си на банката. Василев обявил, че няма намерение да се върне в България. В края на срещата Василев отказал да подпише подготвените документи относно натрупаните от него дългове.    Преди да замине, Лазов казал на Василев, че той \"вече не е негов шеф и вече е никой за него\". На следващия ден адвокатът на Цветан Василев Денев призовал Лазов да се обади на Василев на стационарния му телефон. Когато Лазов отхвърлил искането Василев му се обадил на мобилния. По време на този разговор Василев наредил на Лазов да инструктира няколко служители от частните дружества на Василев да подготвят документите за прехвърляне на въпросните компании към банката. Отново Лазов отказал да следва заповедите на Василев. Думите на Василев към Лазов били: \"Ако до довечера ти предам подписаните документи, с които разполагам във Виена, ще играеш ли с мен?\" Лазов отговорил, че Василев трябва да се върне в България и да поеме пълна отговорност за фалита на КТБ. Предложението на Лазов не било прието добре от Василев.    Последваха серия от действия за дискредитиране на Лазов. Клеветническата кампания на Василев даде кулминация с писмо, публикувано от българския уебсайт Фактор.бг. В него Василев твърди, че Лазов е бил посрещнат на летището от мистериозни лица, които го убедили да лъжесвидетелства за случилото се на срещата във Виена. В допълнение, Василев платил 210 000 лева в брой на адвокат на име Лазар Карадалиев чрез Веселин Бушев, довереник на Василев, като \"профилактична мярка\" срещу Лазов. В началото на тази кампания за сплашване Лазов и няколко бивши служители на Василев получили смъртни заплахи от неизвестни лица. Едновременно с това Василев финансирал интензивна международна кампания, проведена основно в САЩ.    Ръководител на тази кампания за връзки с обществеността е Уилям Ричардсън, бивш конгресмен и губернатор на Ню Мексико, посланик в Обединените нации, министър на енергетиката по времето на Клинтън и специален пратеник, отговарящ за отделни хуманитарни въпроси. Без да споменава никакви факти, Ричардсън представи Василев като жертва на български политици, които по необясними причини формират престъпен заговор, целящ да унищожи един трудолюбив, честен и много професионално компетентен банкер и бизнесмен. В статията си от 13 септември 2017 г. в \"Хил\" Ричардсън първо се позовава на предишното си становище, в което обръща внимание на неотдавнашното разширяване на закона \"Магнитски\".    Предназначен да санкционира политическите и финансовите несправедливости по целия свят, Ричардсън лобира Василев да бъде обявен за жертва на деспотичното и корумпирано правителство в България и в резултат на това призова за прилагане на закона \"Магнитски\" срещу София. Официалното искане на базата на този закон вече беше направено от вашингтонската кантора JWI. В това заявление фирмата изрично посочва две лица - Сотир Цацаров, главен прокурор на България, член на българския парламент. Ричардсън, както и JWI твърдят че Василев е невинен и преследван само защото е повел безкомпромисна война срещу \"широк спектър от действащата българска клептокрация\".    Освен това заявлението и най-новата статия на Ричардсън твърдят, че \"... след упоритото искане на председателя на борда на директорите на КТБ за завръщането в банката Василев беше обвинен в злоупотреби - въпреки множеството доказателства, че абсолютно никакви активи не са изчезнали от банката\". Историята на Ричардсън не отговаря на истината поне в два аспекта. Първо, има огромно множество доказателства, че Василев е извършил злоупотреби съгласно чл. 203 и 253 от Наказателния кодекс на България.    Освен това Ричардсън не спомена за по-сериозното престъпление, свързано с прането на пари, за което Василев все още се разследва от две страни. Второ, изявлението му е в противоречие с добре документираните одиторски доклади на няколко международнопризнати счетоводни компании. Тези компании определено не биха могли да бъдат обвинени, че принадлежат към \"действащите български клептократи\". И накрая, позовавайки се на неоснователни слухове, Ричардсън обвини Делян Пеевски в извършване на контрабанда на тютюн с неназовани терористични организации.    В заключение Ричардсън отправи директно предупреждение и заплаха към министър- председателя Бойко Борисов: \"С неговото ръководство на Европейския съюз (визирайки поемането от България на ротационното председателство на ЕС от 1 януари 2018 г. - б.р.) непосредствено на хоризонта българският премиер Борисов може да затвърди изключителното си право да се противопостави на чумата на институционалната корупция и да въведе нова ера на почтеност. Случаят с преследването на Цветан Василев се превърна в най-грубия пример за политическо злодейство в страната. Би било разумно от страна на Борисов да започне процес на възстановяване, като отхвърли отмъстителното преследване, засягащо семейството на Василев. Но времето определено е съществено в случая и прозорецът на Борисов за коригиране на огромната национална несправедливост ще продължи едва докато американското правителство предприеме действия по отношение на подадените заявления по закона \"Магнитски\" относно Цацаров \".   Единствено можем да се надяваме, че администрацията на Тръмп ще формира своето общо мнение въз основа на факти, а не на базата на сумата пари, платени на JWI и други от страна на Василев. Междувременно обратно в България специализираната прокуратура приключи разследването си за фалита на КТБ. В резултат на това на Василев и на неговите 17 съучастници бяха повдигнати официални обвинения. Окончателният обвинителен акт съдържа над 5000 страници. По време на разследването бяха разпитани повече от 400 свидетели. Около 27 експерти подадоха приблизително 90 писмени доклада. Подсъдимите ще бъдат съдени от Специализирания наказателен съд в София. Цветан Василев, който е беглец от правосъдието, беше разследван и обвинен задочно.    Обвиненията срещу Василев и неговите съучастници се основават на чл. 203 и 253 от Наказателния кодекс на България. И двата члена се отнасят за незаконно присвояване, което се изразява в злоупотреба с финансови средства. Всички 18 подсъдими са обвинени в присвояване на 2,56 милиарда лева, което е равно на $ 1,51 млрд. Освен това Василев и трима бивши служители на КТБ са обвинени, че са откраднали 207 млн. лева в брой, или $ 126,6 млн.    И накрая, Василев е разследван за пране на пари както в България, така и в Люксембург. Обвинителни актове за пране на пари бяха издадени и срещу съпругата и дъщерята на Василев - Радослава Василева. Обвиненията срещу съпругата Антоанета Василева се основават на закупуването на дворцов имот за 20 млн. евро на Женевското езеро. Дъщерята, която живее в Лондон, също е обвинена в пране на пари, защото купила две скъпи жилища съответно в София и в Лондон. Българското правителство официално поиска от сръбското правителство екстрадирането на Василев. До този момент първата инстанция на сръбските съдилища даде одобрението си, но апелативните блокираха екстрадирането на Василев. Ричардсън и JWI правят всичко възможно, за да представят Василев, съпругата му и дъщеря им като невинни жертви на българския политически и бизнес елит.    Те са лобирали пред членове на Конгреса и се опитали да убедят няколко членове на кабинета да подкрепят усилията им за борба с корупцията и за насърчаване на всеобщите човешки права в България, като се позовават на \"Глобалния закон Магнитски\" от името на Василев. До този момент усилията им са неуспешни. Последният списък на предполагаемите лица, които несправедливо са били преследвани по целия свят, съставен от повече от 20 организации за защита на човешките права и представен на държавния секретар на САЩ Рекс Тилърсън и на министъра на финансите Стивън Мнучин по \"Закона за глобалното зачитане на човешките права на Магнитски\" от 12 септември 2017 г., не включваше името на Василев.    В първоначалния си доклад пред Конгреса за прилагането на \"Глобалния закон Магнитски\" от 20 април 2017 г. президентът Тръмп заяви, че администрацията му ще разследва делата по този закон по безмилостен начин. И все пак този закон не би могъл и не би трябвало да служи като средство в ръцете на лобистите и високопоставените политици да генерират огромни суми пари за себе си. Освен това тези усилия не трябва да противоречат на принципите и целите на външната политика на САЩ.    По време на президентската си кампания, в речта си за встъпване в длъжност и във всички свои публични изказвания след поемането на властта президентът Тръмп обеща на страната и на останалия свят, че ще направи \"Америка велика отново\". Значителна част от това \"величие\" е достойният за пример морален авторитет, който САЩ трябва да представят по принципен и справедлив начин. Само по този начин САЩ биха могли да упражняват интелектуалното си влияние върху онези, които са се разочаровали от политиката както в страната, така и в чужбина.    При прилагането на \"Глобалния закон Магнитски\" президентът Тръмп и неговата администрация ще разчитат на преамбюла на конституцията: \"Ние, народът на Съединените щати, целейки да създадем по-съвършен съюз, да утвърдим справедливост, да осигурим вътрешно спокойствие, да обезпечим съвместна отбрана, да повишим всеобщото благосъстояние и да осигурим благата на свободата за самите нас и за нашите потомци, съставяме и приемаме настоящата Конституция на Съединените американски щати\". Поради спазването на политическите принципи, залегнали в конституцията, днес за Съединените щати се смята, че са най-великата нация в света.    И все пак, тъй като никоя държава и нито един политик не е съвършен, САЩ не трябва да прахосват своята морална власт. В конкретния случай на Василев и неговото семейство Конгресът и администрацията на Тръмп трябва да позволят на компетентните органи в България да следват закона и да изпълняват съответните си отговорности. Въз основа на необоримите доказателства, трябва да бъде раздадено правосъдие, когато са извършени предполагаеми престъпления.    В случай че българските власти злоупотребят със собствените си закони, тези два органа все още могат да се намесят и да изразят своето мнение по въпроса. Засега обаче Съединените щати не трябва да се намесват в наказателния процес на приятелска страна, чиято пълна интеграция в Европейския съюз и НАТО е от жизненоважно значение. Ако трябва да бъде оказан натиск както от Европейския съюз, така и от Съединените щати, то той трябва да бъде срещу Република Сърбия, която да екстрадира Василев.    Той трябва да се изправи пред правосъдието, съгласно което са извършени предполагаемите престъпления. Само по този начин ще се разреши случаят с Василев и неговите съучастници по начин, който да удовлетвори българското и глобалното правосъдие. * Авторът д-р Миклош К. Радвани е специалист по международна политика към фондация \"Граници на свободата\", на чийто сайт е публикуван текстът. Това е интересен външен поглед към скандалите у нас около затварянето на Корпоративна търговска банка. Радвани бяга от комунистическата власт в Унгария по време на студената война и емигрира в Америка. Има академични степени от Катедрата за международни изследвания на университета \"Джон Хопкинс\" и националния център по право в университета \"Джордж Вашингтон\". Бил е съветник по въпросите на външните работи на американския сенатор Орин Хач.    Фондация \"Граници на свободата\" е основана през 1995 г. от американския сенатор Малкълм Вилоп, чиято мисия е да насърчи принципите на индивидуалната свобода и мир чрез силата, свободното стопанство и пазари и традиционните американски ценности, залегнали в конституцията и в Декларацията за независимост. Проектите на фондацията се оценени високо от президента Роналд У. Рейгън, президента Джордж Х. У. Буш, вицепрезидента Ричард Б. Чейни, министъра на отбраната Доналд Ръмсфелд, сенаторите Джеймс Инофу, Джон Къл, Зен Милър и сенатор Орин Хач.", "date": "2017.10.02", "title": "Frontiers of Freedom: Грандиозният възход и метеоритното падение на един европейски банкер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373403-%D0%B4%D0%B5%D0%B2%D0%BE%D0%B9%D0%BA%D0%B0-%D1%80%D0%B5%D1%88%D0%B8-%D0%B4%D0%B0-%D0%BF%D1%80%D0%BE%D0%B2%D0%B5%D1%80%D0%B8-%D0%B2%D0%B5%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8,-%D0%BD%D0%BE-%D0%B2%D0%B8%D0%B4%D0%B5%D0%BE", "text": "Нетипично видео се появи в YouTube-канала To Catch a Cheater. Млада жена помоли екипа да провери верността на своя приятел, но накрая призна на създателите на шоуто, че е мамила възлюбения си. Мъжът, който стана обект на проверката, работи към фирма, която свързва клиентите си към интернет. Той бил повикан от две сексапилни близначки-азиатки, които с всички средства и начини се стремят да привлекат вниманието му. Но мъжът се оказал непристъпен - той разказал на близначките, че си има приятелка, която безкрайно обича. \r\n   \r\n   Според видяното, всяка жена би трябвало да бъде във възторг от подобна вярност, но лицето на участничката в шоуто не показва никакво щастие. Оказало се, че девойката, която поръчала да тестват приятеля й, искрено се надявала, че той ще й изневери с близначките, понеже тя самата....вече го мамела и спяла с неин колега. В крайна сметка тя осъзнала, че сега ще трябва да се раздели с гаджето си, защото не е в състояние повече да го лъже. \r\n    ", "date": "2017.10.02", "title": "Девойка реши да провери верността на приятеля си, но......(ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373404-%D0%B2%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D1%80%D0%B0%D0%B7%D0%BA%D0%B0%D0%B7%D0%B0-%D0%BD%D0%B5%D0%BF%D0%BE%D0%B4%D0%BE%D0%B7%D0%B8%D1%80%D0%B0%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BC%D0%B0%D0%B9%D0%BA%D0%B0-%D1%81%D0%B8", "text": "Внучката на Тодор Живков - Евгения Живкова за първи път навлезе в подробности по темата за семейството си и най-вече майка си Людмила. \"С майка ми много говорехме по духовните теми. Аз все пак не съм като нея. Нямам го този интерес. Спокойно мога да кажа, че толкова говореше за това знаме на мира, че много се дразнех и ревнувах.\", споделя пред bTV Живкова. \"След катастрофата, която претърпя започна да се занимава с йога и такива практики.      Вълнуваше я алтернативната медицина. Ние със семейството ми никога не сме пили лекарства. Аз нямах навършени 15 години, когато тя почина.\", разказва още тя. \"Не искам да коментирам смъртта на майка ми. Смъртен акт има.      Пишат се глупости и ми е болно. Нищо повече няма да кажа\", така реагира на въпроса дали Людмила Живкова е била убита, дъщеря й. \"Преди няколко месеца почина и баща ми. Те са се развели, когато съм била на 2, но аз винаги съм поддържала връзка с него.\", откровеничи тя. Жени Живкова опроверга слуховете, че има рак на главата и се развежда с мъжа си.", "date": "2017.10.02", "title": "Внучката на Тодор Живков разказа неподозирани подробности за майка си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373405-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D1%81%D0%B5-%D0%BD%D0%B0%D1%82%D0%B8%D1%81%D0%BA%D0%B0-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D1%81-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2", "text": "Интернет сензацията Фавиол Сефери публикува в Инстаграм палави фотоси с новото си гадже Бояна Генова. На кадрите двамата са във видимо добро настроение и се забавляват в леглото на бургазлията, съобщава \"Флагман\", цитирайки свои източници. Според тях в спалнята е имало и трети човек – актуалният победител във „ВИП Брадър\" Миглена Ангелова. От известно време Сефери е засичан в компанията на Ангелова из столичните клубове.      Плейбоят не крие, че е добър приятел с водещата и не пропусна да я подкрепи на представянето на новата й книга „Искрено и лично за Големия VIP Брат\". Популярният влогър е гадже с „малкото коте на Божинов\" вече няколко месеца. Двамата изобщо не крият връзката си, за което свидетелстват и пикантните кадри от спалнята на плейбоя.", "date": "2017.10.02", "title": "Бургазлия се натиска в леглото с \"малкото коте на Божинов\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373406-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D1%81%D0%B5-%D0%BD%D0%B0%D0%B4%D1%8A%D1%85%D0%B0", "text": "Плеймейтката Златка Димитрова се е хванала да чете своята шеста книга. Бургазлийката, която преди време призна в Къщата на „ВИП Брадър\", че е чела едва 5 томчета в живота си, иска да даде пример на наследника си Миро. Заради него Злати е почнала да прелиства книжки с приказки с надеждата някой ден да му ги разказва увлекателно преди сън.      Начинанието й обаче никак не вървяло добре, защото от сега малкият предпочитал баба му да му разказва истории или да гледа бебешка телевизия, отколкото да слуша четенето на глас на майка си, предават от Уикенд.", "date": "2017.10.02", "title": "Черната Златка се надъха!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373407-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес, ще почувствате напрежение във всички сфери на живота. Бъдете особено внимателни на пътя, пазете се от извънредни ситуации и контузии. Не трябва да приемате непознати лекарства и алкохол. Възможни са усложнения, свързани с хронични заболявания. Ако се почувствате настинали, днес трябва да бъдете особено внимателни към вашето здраве. Дори ако на улицата е много по-топло, не трябва все още да сваляте топлото яке. От големи покупки, пътувания и подписване на договори, днес по добре се откажете. Не трябва да започвате общ бизнес с близък приятел. В противен случай, връзката ви ще се влоши и на преден план, ще остане само финансовия интерес. Възможен е провал на големи събития и сделки, но не трябва да се разстройвате. Всичко с времето си – това трябва да научат тези, които бързо се стремят към изпълнение на желанията. Не пренебрегвайте, дори и незначителната информация. Тъй като рискувате да попаднете в непредвидени ситуации и да пропуснете същественото по време на работа. В любовта, ще имате успех, ако не стоите вкъщи и копнеете за бивш приятел. Вечерта, ще имате възможност да се запознаете с очарователен човек във всеки смисъл. Днес е добре да се въздържате от пътувания на дълги разстояния, алкохол и прекалено шумни компании. Прекарайте времето си в самота или в кръга на най-близките си хора. Не влизайте в спор с хора, които са по-възрастни и по-опитни от вас. Редица предизвикателства в личния ви живот, ще се решат без активното ви участие. Искрено, ще се радвате на всички приятни малки неща, които ще имат положително въздействие върху вас. По-малко слушайте съветите на другите и действайте интуитивно. Особено, когато става въпрос за личните ви интереси и вашия любим. Денят обещава впечатляваща печалба и изгодна оферта за сътрудничество с чужбина. Много от събитията през деня, , ще зависят не само от действията ви, но също така и от вътрешното ви настроение. Мислете позитивно, за да реализирате плановете си, във финансовата област и работата. Успехът ще се развиват, личните и бизнес дела. Вечерта, ще получите добри новини от приятел. Денят не е добър за дълго пътуване, особено ако обстоятелствата са срещу това събитие. Може да имате проблеми с учение и обучение, така че е най-добре да не градите планове в тези области. Необходимо е също, да платите всичките си данъци и дълговете. Тогава финансова ви ситуация, ще се стабилизира веднага.   Днес, ще и е трудно да контролирате емоционалното си състояние, което може да предизвика множество спорове и конфликти. Бъдете особено внимателни в работата и общуването с колеги. Прекомерната прямота, може да доведе до неразрешими ситуации. Обърнете внимание на здравето си. Не се препоръчва да работите до изнемогване, в противен случай това, ще подкопаене не само здравето ви, но и ще развали отношенията с близките ви. Вие и така, много време прекарвате на работа, така че дайте на организма си почивка, а на близките си възможност да общуват с вас. Погрижете се също за здравето си, както и ограничете консумацията на мазни и солени храни. Мислите ви, ще се \"въртят\" около миналото и неприятни събития. Имайте предвид, че вече е невъзможно да промените нищо, така че не си губете времето в самосъжаление. Денят е подходящ за творчество и развитие на оригиналните ви идеи. Сутринта започнете с упражнения, а вечерта завършете с релакс. Днес, може не само успешно да почистите дома си от ненужни вещи, но и тялото си от токсини. Обърнете внимание на здравето си, храненето и нервната система. Денят ви обещава, чести пътувания по бизнес и работа с важни документи. Ако домашните проблеми, прекалено много ви дразнят, отложете решението им, за по късно.", "date": "2017.10.02", "title": "Дневен хороскоп 2 октомври"}
{"url": "http://www.classa.bg/%D1%81%D0%B2%D1%8F%D1%82/item/373399-%D0%BD%D0%B5-%D1%81%D0%B0-%D1%81%D0%B0%D0%BC%D0%BE-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8%D1%82%D0%B5", "text": "            По време на диктатурата на Франко каталунският език е забранен. Междувременно областта са радва на широка културна и политическа автономия със свой собствен регионален парламент. За много граждани на Каталуния обаче това не е достатъчно. Те искат своя самостоятелна държава - главно по икономически причини. Каталунците смятат, че испанската държава ограбва богатата Каталуния.      От началото на икономическата криза броят на привържениците на независимостта нарастна значително. Регионалното правителство в Барселона иска да проведе референдум през ноември. За разлика от британското правителство Мадрид не признава законността на референдума. Така конфронтацията изглежда неизбежна.       При режима на Франко потискани се чувстват също и баските. Страната на баските обаче е значително по-слаба в икономическо отношение от Каталуния. Затова и само малцинство от баски националисти е войнствено настроено. Баската нелегална организиция ЕТА, която се бори за независимост, е убила над 800 души през последните 50 години. Преди три години ЕТА официално се отказа от насилието. Нито атентатите на групировката, нито политическите преговори доближиха баските до провеждането на референдум, да не говорим за независимост. Според испанския Конституционен съд, единствено централното испанско правителство може да организира всенародни допитвания, а то е категорично против, включително по отношение на Каталуния.     На последните белгийски парламентарни избори партията \"Нов фламандски алианс\" на Барт де Вевер стана най-голямата политическа сила във Фландрия. Барт Де Вевер е убеден, че общата белгийска държава ще изчезне и иска да постигне независимост за Фландрия по пътя на преговорите. Фламандският сепаратизъм е особен случай. Белгия със състои от холандскоговорящата Фландрия, френскоговорящата Валония (включително немскоговорящата общност) и от официално двуезичния Брюксел. Ако Фландрия се отцепи, Белгия ще загуби над половината от населението си, както и значителен дял от икономиката си. Тоест от Белгия няма да остане много. Най-спорният въпрос е за статута на Брюксел, където са седалищата на ЕС и НАТО. Не е ясно и какво ще стане с Валония, за която съществуват идеи за сближаване с Франция, Люксембург и дори с Германия. Досега обаче белгийците винаги са успявали да останат едно цяло.     Северноиталианското сепаратистко движение има чисто икономически мотиви. Северът - областите Ломбардия, Аоста, Пиемонт, Лигурия, Венето и Емилия Романа - създава със своята промишленост и банково дело една голяма част от италианския БВП. Много северноиталианци смятат, че Средна и Южна Италия пилеят трудно спечелените от Севера пари. През 90-те години партията Северна лига искаше пълно отцепване на Падания, позовавйки се на името \"pianura padana\" на долината на река По. Днес Северната лига е значително по-умерена и сега партията се бори за това, Падания да запазва за себе си една трета от приходите си, вместо първо да ги превежда на Рим.     В Южен Тирол се съчетават политико-икономически и обществено-културни фактори. До края на Първата световна война Южен Тирол е в състава на Австро-Унгария, след това е отстъпен на Италия. След фаза на италианизиране по времето на Мусолини, Южен Тирол постепенно получава повече политическа и езикова автономия след Втората световна война. Благосъстоятелният регион дори има право да задържа голяма част от държавните приходи за себе си. Дълго време южнотиролците изглеждаха доволни, но дълговата криза отново разпали сепаратизма. Италия е втората най-задлъжняла страна от еврозоната след Гърция. Икономиката ѝ стагнира, а южнотиролците не искат да имат нищо общо с проблемите на цяла Италия. Все по-често се надигат гласове, които настояват за отцепване от Рим.       Френската държава дълго се опитваше да изтласка корсиканския език от обществения живот и училищата. Франция се бореше срещу стремежите за автономия на областта. Военнизирани групировки като FLNC години наред се опитваха с насилие да откъснат областта от Франция, като извършваха нападения срещу представители или символи на френската държава. Едва това лято групировката официално се отказа от насилието. Конфликтният потенциал обаче остана. Предпазливите предложения на социалистическото правителство на Лионел Жоспен през 2000 година за повече автономия изкараха консервативната опозиция на барикадите. Консерваторите се опасяваха, че и други региони като Бретан или Елзас ще настояват за повече независимост.     Само една малка част от баварците насериозно мислят за собствена държава. Но и днес федералната провинция Бавария официално се нарича \"Свободна държава Бавария\". При всички положения тя би могла да просъществува самостоятелно: Бавария е най-голямата по територия германска провинция, има повече жители от Швеция или Португалия - близо 13 милиона, представлява най-силната икономика от всички германски провинции. Желанието за повече баварска независимост всъщност идва от финансовото изравняване между отделните федерални провинции, което компенсира донякъде разликите между богатите и бедни провинции - Бавария иска да внася по-малко в общата каса. Но и тук има сепартисти. Политикът от ХСС Вилфрид Шарнагел пледира в издадената си през 2012 година книга \"Бавария може и сама\" за отцепване на провинцията от федерацията. Засега от този призив обаче не се е зародило някакво по-сериозно сепаратистко движение.", "date": "2017.10.02", "title": "Не са само каталунците"}
{"url": "http://www.classa.bg/%D1%81%D0%B2%D1%8F%D1%82/item/373400-%D0%B8%D1%81%D0%BF%D0%B0%D0%BD%D1%81%D0%BA%D0%BE-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BD%D0%B0-%D0%B1%D0%B5%D0%B7%D1%83%D0%BC%D0%B8%D0%B5%D1%82%D0%BE", "text": "            Всички мерки, което испанският премиер Мариано Рахой взе през последните дни, за да предотврати референдума за независимост на Каталуня, навярно са предизвикали единствено скрита радост в регионалното правителство на каталунския министър-председател Карлес Пучдемон. В Каталуня бяха разположени допълнителни подразделения на паравоенната „Гуардия Сивил\", щурмувани бяха помещения, набелязани като избирателни секции, арестувани бяха кметове: централното правителство в Мадрид сякаш прави всичко възможно, за да раздухва омразата на каталунците към голямата им родина.   Така Рахой заприлича на онези популисти, които наливат масло в огъня, а после се оплакват, че всичко гори. Защото сепаратистите в Каталуня получават все по-голяма подкрепа, а за това не на последно място е виновна и консервативната Народна партия на Рахой.   Нека да си припомним: през 2006 година испанският и каталунският парламенти одобриха една доста широка автономия на Каталуня, която по-късно беше потвърдена и с референдума в тази провинция. Според новия си статут, каталунците вече станаха „нация\". На първо време изглеждаше, че този статут ще затвори дълбокия разлом между Мадрид и Барселона, възникнал още по време на Гражданската война и задълбочен по-късно при диктатурата на Франко.   Но Народната партия на Рахой подаде пред Конституционния съд жалба срещу новия статут. През 2010 година съдът реши, че няколко ключови разпоредби в статута нямат законова сила. И вместо по-нататъшна регионализация, това решение доведе до нова централизация и изтегляне на компетенции към Мадрид. Последствията са видими с просто око: преди решението на Конституционния съд само 14 от общо 135-те депутати в каталунския регионален парламент бяха за отделяне от Испания, а днес броят им е 72 – абсолютно мнозинство.   При това и самите каталунци добре разбират с каква рискована игра са се захванали. Защото е ясно като бял ден, че отношенията на една независима Каталуня с останалата част от Испания и с ЕС ще станат много по-сложни. При това не става дума само за такива любопитни обстоятелства като фактът, че след отделянето на Каталуня футболният отбор на „Барселона\" вече няма да участва нито в Първа испанска, нито в европейската Шампионска лига, а ще трябва да рита срещу противници от Сабадел или Херона (на каталунски: Жирона).     Става дума за нещо много по-важно: един регион, който е голям колкото Белгия, тепърва ще трябва да изгражда своя държавна структура. И още: Каталуня автоматично ще излезе от ЕС и по неволя ще се окаже в много неизгодни търговски отношения както с Испания, така и с останалата част от Евросъюза. А еуфорията от извоюваната собствена държавност много бързо може да се превърне в махмурлук.   Правителството в Мадрид се гневи – и това е разбираемо, понеже Каталуня произвежда една пета от испанския БВП. Отцепването на тази провинция ще хвърли Испания в още по-дълбока икономическа депресия. Разбираеми са и тревогите на ЕС, защото нищо чудно след каталунския прецедент да се надигнат подобни движения в Страната на баските, в Северна Ирландия, в Южен Тирол, в Шотландия или Фландрия.   Резултатът от днешния референдум - какъвто и да бъде той - няма да има обвързваща сила, нито юридически, нито политически. До момента испанското и каталунското ръководство се държат като онези наперени младоци от нелегалните автогонки, които надуват тунингованите си автомобили един срещу друг. За да се избегне катастрофата обаче, след референдума те трябва да преговарят: за справедливо разпределяне на финансовото бреме, за автономните права, за превръщането на Испания от централизирана във федерална държава. Само дето не е ясно дали тъкмо Пучдемон и Рахой са способни на това.", "date": "2017.10.02", "title": "Испанско-каталунска епидемия на безумието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373401-%D1%82%D1%83%D1%80%D0%B1%D0%BE-%D0%B3%D0%B5%D1%80%D0%B1-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F%D1%82-%D0%B3%D0%B0%D0%B7-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0,-%D0%BF%D0%B0%D1%80%D0%BD%D0%BE%D1%82%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D1%82%D0%B0%D0%B9%D0%BD%D0%BE-%E2%80%A6", "text": "Тоталната гавра с българския народ продължава и с поредното решение на Комисията за енергийно и водно регулиране (КЕВР). Тя обяви, че намалява цените на природния газ, в резултат на променени цени на петрола. Но в същото време – няма да намалява цената на парното. Което е пряко свързано с газта и винаги като тя поскъпне, незабавно коригират цената му нагоре.       Но гаврата реално е още по-голяма. Тя е в това, че през април реално беше УВЕЛИЧЕНА цената на топлинната енергия. Това беше цинично решение след края на отоплителния сезон, когато потреблението на газ драстично пада. Т.е. тогава, когато реално \"Топлофикация\" ще харчи по-малко газ, незабавно и беше вдигната цената на топлинната енергия (фактически само за топла вода, без парно), сакън да не изгуби и една стотинка.   След това обаче, през есента, газта поевтинява. Но увеличението от април не се отменя. Така крайният резултат е, че през април е вдигнато парното, през лятото не е ползвано, през септември газта пада, но парното остава същото. Т.е. ако през април не беше правено нищо, сега всичко щеше да е на \"нула\". Но тъй като парното е вдигнато тогава, а газта е първо вдигната, после свалена, то в крайна сметка се получава пълен абсурд – при падане на цената на газта през септември, ГЕРБ ни увеличават цената на парното през октомври. Факт е, че през този отоплителен сезон, гражданите ще плащат около 15% отколкото през предния. Бесилките са близо, аз ги виждам, без да съм ясновидец...  ", "date": "2017.10.02", "title": "Турбо-ГЕРБ: Природният газ поевтинява, парното поскъпва (тайно)…"}
{"url": "http://www.classa.bg/%D1%81%D0%B2%D1%8F%D1%82/item/373397-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%E2%80%93-%D0%B2-%D0%BE%D1%82%D1%80%D0%BE%D0%B2%D0%B5%D0%BD-%D0%BA%D0%BE%D0%BA%D1%82%D0%B5%D0%B9%D0%BB-%D0%BE%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "        Нека си припомним нещо: през 2007 година германските икономисти отбелязаха, че икономиката на страната остава в добро състояние, независимо от някои сътресения на финансовите пазари. Проблемът на тази прогноза се състоеше в това, че тя оцени напълно погрешно дълбоките пукнатини, които вече се бяха появили на световните финансови пазари по онова време. Продължението е добре известно: фалитът на инвестиционната банка \"Лемън брадърс\", който настъпи само година по-късно, едва не доведе до колапс на цялата световна финансова система. А още една година по-късно - през 2009 - германската икономика отбеляза невиждан дотогава спад от 5 процента.     Това кратко опресняване на паметта показва несигурния терен, по който се движат изследователите на икономическите процеси. Последните им прогнози обаче са отново изцяло възторжени. Германската икономика \"трудно може да бъде спряна\", гласи едно от заглавията по темата. „Рискове ли? - Да, може би, но някъде другаде\" – се казва на друго място. Проблем можел да възникне единствено от недостига на специалисти. Но като цяло новото германско правителство, без значение какво ще е то, нямало от какво да се притеснява, нито пък имало нужда да прави сериозни промени в икономическата политика, научаваме от публикациите.   Тези прогнози обаче биха могли да подействат на правителството като наркотик - те замъгляват погледа и пречат да видим множеството проблеми, които така и не бяха решени през осемте години управление на широката коалиция. Забравят се също и скритите рискове за световната икономика.     Нека започнем от Германия. Почти маниакално преследваната от финансовия министър Волфганг Шойбле идея за постигане на \"черна нула\", т.е. на балансиран бюджет, доведе до гигантско задържане на инвестиции. Многократно отлагани бяха разходите за подобряване на пътната инфраструктура, ремонтиране на мостове и други съоръжения, както и за разширяване на железопътната мрежа. На много места ситуацията е просто трагична. А що се отнася до дигитализацията, за която говорят всички, Германия далеч не е сред страните, които са на челни позиции. Същото важи впрочем и за образованието: в Германия не достигат добре обучени учители, има прекалено малко добре обзаведени училища и още по-малко университети, които наистина могат да се мерят с водещите световни образци.     Много рискове крие и световната икономика. Тези дни прочетохме в изследване на застрахователната групировка „Алианц\", че се увеличава благосъстоянието на хората по света, които разполагали с все повече пари - общо 170 трилиона евро. Това обаче не е никаква изненада, защото ниската инфлация има подобен ефект. Но и всеки знае, че въпросните пари са разпределени несправедливо. Много по-интересната цифра откриваме на друго място в документа – там, където се казва, че частните домакинства са натрупали дългове за 40 трилиона евро. Само за 1 година те са се увеличили с повече от 5 процента.   Дългове правят навсякъде по света. Но това, което буди загриженост е, че някои азиатски страни задлъжняха много сериозно в сегашната фаза на ниски лихви. В Китай най-вече големите държавни предприятия са натрупали огромни дългове. В страната се е образувал и опасен балон на пазара на недвижимите имоти. Има и големи акционери, които са придобили ценните си книжа без личен капитал - изцяло на кредит. Всичко това забърква един силно отровен коктейл. Спукат ли се тези спекулативни балони, което е повече от сигурно, трусовете ще се усетят чак в Германия.   Бъдещата управляваща коалиция в Берлин не може да направи кой знае какво по отношение на рисковата ситуация в Китай. Но би трябвало да направи друго - да изпълни предизборните си обещания. Разбира се, не това на ХДС, което гласеше: „Ще караме в същия дух\", а тези на Зелените и на либералите, които се обявяваха за сериозни инвестиции в образованието, дигитализацията и енергетиката, както и за намаляване на противоречията между екологията и икономиката. Това са все огромни задачи. Но само така Германия ще съумее да се подготви добре за бъдещето.", "date": "2017.10.02", "title": "Германската икономика – в отровен коктейл от проблеми"}
{"url": "http://www.classa.bg/%D1%81%D0%B2%D1%8F%D1%82/item/373398-%D0%B4%D0%B6%D0%B8%D1%85%D0%B0%D0%B4-%D0%B2%D0%BC%D0%B5%D1%81%D1%82%D0%BE-%D0%B0%D1%82%D0%B0%D1%82%D1%8E%D1%80%D0%BA", "text": "            Авторът на статията Марко Кауфман иронично отбелязва, че са били необходими само четири дни, за да бъде чуто и изпълнено желанието на президента Ердоган, който на 15 септември заявил в телевизионно интервю, че изпитът за влизане в държавните гимназии стресира учениците излишно. Още на 19-и същия месец министърът на образованието Исмет Йълмаз обявил, че изпитът се отменя.   Всяка година за държавните гимназии кандидатстват по около 1,3 милиона кандидати. Въпросният изпит пресяваше онези 400.000 ученици, които да получат място в тях. За по-слабите ученици, чийто родители нямат средства да ги запишат в частно училище, оставаше само една възможност - да учат в някое от религиозните училища „имам-хатип\", се казва в статията.   Според швейцарското издание, редица представители на светската опозиция в Турция подозират, че ненадейната реформа, която е вече петата за последните 13 години, цели да бъдат подсилени позициите на религиозните училища. Ето и аргументите им: адресната регистрация на учениците вече ще играе по-голяма роля за избора на училище. И тъй като в цялата страна религиозните „имам-хатип\" училища никнат като гъби след дъжд, за много турски семейства може да се окаже, че най-близкото до дома им училище е именно религиозно. Тези училища на практика подготвят бъдещи имами. За тях Анкара отпуска през следващите 3 години много повече средства, отколкото за училищата с техническа или природонаучна насоченост.     Турският президент Ердоган, както и много от неговите строго религиозни министри, са завършили училищата „имам-хатип\". През 2003 година, когато Ердоган за пръв път спечели парламентарните избори, в цялата страна е имало по-малко от 100.000 турски деца, които посещават религиозно училище.     Днес, след 14 години управление на Партията на справедливостта и развитието (ПСР), броят им е близо 1,3 милиона. „Нойе Цюрихер Цайтунг\" припомня и едно изказване на Ердоган от 2012 година, в което той беше заявил, че в Турция трябва да се възпитава една \"богобоязлива нация\".     Общественият протест срещу отмяната на изпита навярно нямаше да е толкова силен, ако правителството преди това не бе преработило из основи и учебните планове, отбелязва вестникът и дава следните примери. Дарвиновата теория за еволюцията на човека вече ще бъде преподавана в силно окастрен вид в горната степен на средните училища. Консервативни мюсюлмани и християни отричат учението на Чарлз Дарвин, защото вярват, че светът и живите същества на Земята са създадени от Бог. По-малко място в учебната програма вече ще се отделя и на делото на Мустафа Кемал Ататюрк – основатели символ на светската турска държава.   В същото време е предвидено религиозното възпитание да получи по-голяма тежест. Всяко новооткрито турско училище ще трябва да разполага с помещение за молитви. Според вестникът, турското общество е било обхванато от смут след едно твърде спорно изявление на министъра на образованието. Той заявил, че младите хора трябва да разберат истинското значение на понятието „джихад\" (Свещена война). По думите му, Западът свързвал понятието с насилие, а в действителност \"джихад\" означавало \"любов към родината\". Именно тази \"правилна\" интерпретация трябвало да се изучава в задължителните часове по религия, убеден е министърът.     Новите учебници в Турция са критикувани също и заради консервативните представи за жената, които те налагат. В един от учебниците например е поместена снимка на забулена жена, която се грижи за дома и децата. А в текста под нея подчинението послушанието пред мъжа са представени като висша религиозна добродетел. В крайна сметка така пише и в Корана, аргументират се образователните власти.   Вестник „Нойе Цюрхер Цайтунг\" се съмнява, че подобна идеологически мотивирана реформа ще е в състояние да коригира слабостите на турската образователна система. По много признаци Турция днес изглежда все по-зле в сравнение с други държави в света. Изследванията \"Пиза\", които мерят познанията на учениците по четене и в природните науки, показаха, че сред 15-годишните деца страната е отстъпила с 5 позиции назад в периода между 2012 до 2015 година и вече заема 49-то място от общо 72 изследвани страни.   АГ, ДПА, НЦЦ,МК", "date": "2017.10.02", "title": "Джихад вместо Ататюрк"}
