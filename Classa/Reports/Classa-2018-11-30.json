{"url": "http://www.classa.bg/%D1%81%D0%BF%D0%BE%D1%80%D1%82/%D0%B3%D0%BE%D0%BB%D1%84/item/390018-%D1%82%D0%B0%D0%B9%D0%B3%D1%8A%D1%80-%D1%83%D1%83%D0%B4%D1%81-%D0%B8-golftv-%D0%BD%D0%B0-discovery-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%BE-%D0%BF%D0%B0%D1%80%D1%82%D0%BD%D1%8C%D1%80%D1%81%D1%82%D0%B2%D0%BE", "text": "Като част от стратегическото партньорство между Discovery, Inc. и PGA TOUR, GOLFTV днес обяви ексклузивно дългогодишно глобално партньорство със 14-кратния шампион в “мейджър” турнирите по голф и 80-кратен победител в PGA TOUR – Тайгър Уудс.   Стартирайки от януари 2019, GOLFTV, управлявана от PGA TOUR, новата глобална услуга за стрийминг на живо и по желание, съвместно разработена от Discovery и PGA TOUR ще си партнира с Уудс за широка гама от предавания, създаване на съдържание и за разказване на истории, което ще предложи на феновете автентичен и постоянен поглед към живота, ума и играта на най-голямата икона в голфа.   Партньорството с GOLFTV ще разкрие Уудс пред феновете така, както никога не са го виждали досега, предлагайки несравнима възможност да се доближат до ежедневието на Уудс, тренировките му и пътувания чрез множество предавания, ексклузивно показани по GOLFTV.    „Гледах как Discovery и Дейвид Заслав изграждат глобална спортна платформа с Eurosport, Олимпийските игри и стартирането на GOLFTV с нас с PGA TOUR.      Затова мисля, че те са перфектният партньор за разрастването на играта. Те са на световно ниво, разбират спорта и знаят как да привлекат нова, по-млада и голяма публика. Това е перфектната колаборация и силно се вълнувам да бъда истински партньор със спортния екип на Discovery“, казва Уудс. „ Седмични тренировки и видео инструкции за подобряване на играта; Екслузивен достъп до подготовката на Тайгър; Достъп зад кулисите преди и след PGA TOUR; „ Това партньорство с GOLFTV идва в точното време в кариерата на Уудс, който прави грандиозно завръщане този сезон – историческа победа на 2018 TOUR Championship през септември.   „Нашето дългосрочно партньорство с Тайгър отразява нашата голяма амбиция като задействаме услугата в следващите години, със стрмежа да разраснем GOLFTV в истинска екосистема за всичко, свързано с голф: гледане, полуичаване на нови знания и играене“, добавя Каплан. GOLFTV, управляван от PGA TOUR, ще бъде достъпен за феновете от януари 2019. Ще представи повече от 2000 часа на живо всяка година, както и широк спектър от премиум съдържание, което съдържа най-важните моменти в спорта, спортни звезди и турнири на всеки екран и устройство. Живото предаване на PGA TOUR ще бъде обширно и ще включва THE PLAYERS Championship, FedExCup Playoffs и the Presidents Cup.DISCOVERY SPORTS е световен лидер за спорт на живо с много брандове и ексклузивни партньорства с първокласни спортни програми и мероприятия като: Eurosport и Eurosport Player, Олимпийските игри, Тур дьо Франс, Джиро д'Италия, Вуелта Испания, Уимбълдън, US Open, Ролан Гарос, Australian Open, ATP Tour, Бундеслига, English Premier League, UEFA Europa League, Eliteserien, PGA TOUR, Six Nations Rugby, FIS Ski World Championships, Moto GP и Formula E.   ", "date": "2018.11.30", "title": "Тайгър Уудс и GOLFTV на Discovery с ексклузивно дългосрочно партньрство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390013-%D0%B0%D0%BB%D0%B1%D0%B5%D0%BD%D0%B0-%D0%B2%D1%83%D0%BB%D0%B5%D0%B2%D0%B0-%D1%81%D0%B5-%D0%B8%D0%B7%D1%82%D0%BE%D1%89%D0%B0%D0%B2%D0%B0-%D0%BE%D1%82-%D0%BC%D0%B0%D0%B3%D0%B8%D0%B8", "text": "\"Има последствия, рефлектира. И назависимо дали го правиш за добро или за лошо, това изсмуква до безумие енергията ти\", признава Албена. Бившата тв водеща сподели още, че магиите са голямо бреме, а   компетентно допълниха, че посоките, в които може да поеме кармата са непредвидими.", "date": "2018.11.30", "title": "Албена Вулева се изтощава от магии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390014-%D0%BD%D0%B8%D0%BD%D0%BE%D0%B2%D0%B0-%D0%B2%D1%8A%D0%B2-%D0%B2%D0%B8%D1%88%D0%B5%D0%B3%D1%80%D0%B0%D0%B4-%D0%BF%D1%80%D0%B8-%D1%81%D0%BF%D0%B5%D1%87%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5,-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%B2%D1%81%D0%B8%D1%87%D0%BA%D0%BE-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B8-%D0%B4%D0%B0-%D0%BA%D1%83%D0%BF%D0%B8-%D1%87%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Председателят на БСП участва в срещата на лидерите на партии от страните от Вишеградската четворка По време на срещата на лидерите на партии от страните от Вишеградската четворка - Чехия, Полша, Унгария и Словакия, плюс Хърватия и България, председателят на БСП Корнелия Нинова проведе двустранна среща с Павел Поц -представител на Чешката социалдемократическа партия, която участва в правителството на Чешката република и евродепутат.      На нея беше обсъдена сделката за продажбата на ЧЕЗ България на \"Инерком\", чийто собственик е Гинка Върбакова. Нинова представи пред чешката страна доклада по казуса на временната парламентарна комисия на българското Народно събрание. Тя запозна чешките си колеги с позицията на БСП. \"Тази сделка е непрозрачна, с подставени лица, тя засяга националната сигурност на България и сигурността на близо три милиона българи\", заяви Нинова. Тя обясни, че досега от БСП са предприети всички парламентарни и законови мерки тя да бъде спряна. \"Тъй като чешката държава е собственик на акции в ЧЕЗ, моля информирайте чешкото правителство, че при спечелване на избори в България, БСП ще предприеме необходимите действия- българската държава да се заяви като кандидат-купувач и да участва в процедурата по продажбата. Ще работим за това- България да си върне собствеността върху тези активи. Във вашите държави те са държавна собственост. За нас това е въпрос на национален суверенитет\", завърши Корнелия Нинова.", "date": "2018.11.30", "title": "Нинова във Вишеград: При спечелване на изборите, ще направим всичко- държавата ни да купи ЧЕЗ-България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390015-%D0%BC%D0%BE%D0%B6%D0%B5-%D0%BB%D0%B8-%D0%B4%D0%B0-%D0%B1%D1%8A%D0%B4%D0%B5-%D0%BA%D1%83%D0%BF%D0%B5%D0%BD-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80", "text": "Попитали радио Ереван: „Може ли да бъде купен финансов министър?“. „Не. Но може да бъде преоткупен“, – отговорили от радиото. Което ни подсеща за Закона на Рудин: „При кризи, които изискват хората да изберат само една от две крайни възможности, повечето от тях ще изберат по-лошата.“     Какво ще избере финансовият министър Владислав Горанов, за да излезе от имотния скандал, в който се оказа? Да остане министър с тежки съмнения на шията или да си тръгне. Талантлив е, няма да остане без работа. А и има преуспели покровители и вдъхновители.     Горанов няма да подаде оставка. Дори да се случи, няма да е негово решение. Животът е доказал, че верният път никога не е лесен, а лесният път винаги е миниран.   Да видим обаче как стоят нещата с оставките в други страни.   Италианският министър на икономическото развитие Клаудио Скайола подава оставка, след като бил замесен от медии в съмнителна сделка с недвижим имот. Става дума за непрозрачния начин, по който е платил апартамент в центъра на Рим. Скайола заявява пред журналистите: Не съм извършил закононарушение, но съмненията са достатъчни и не мога да продължавам да бъда министър.   *** Чешкият премиер Станислав Грос подава оставка заради непрозрачна сделка по придобиване на имот.   *** Президентът на Германия Кристиян Вулф напусна поста заради посещения на луксозни хотели и срещи с хора от частния бизнес. Макар че до завършване на прокурорската проверка е в сила предположението в невинност, Вулф е категоричен, че „не мога да тежа на поста“.   *** Шведският министър на търговията Мария Борелиус подава оставка заради съмнения, че не е платила данъка за лятната си вила.   *** Нейната колежка – културният министър Сесилия Стего Чилос, също подава оставка, защото е освободила от лицензионни такси местна телевизия.   *** Министърът на държавната администрация на Естония Яак Ааб хвърля оставка, след като е заловен зад волана с признаци на алкохолно опиянение. Минимално превишаване на допустимата норма.   *** Словенският министър Марко Бандели подава оставка, защото ползвал служебен автомобил със сигнализация за по-бързо придвижване в градския трафик.   *** Испанският министър на здравеопазването Кармен Монтон напуска поста, защото е уличена, че е плагиатствала за магистърската й диплома.   *** Министърът на индустрията на Испания Хосе Мануел Сория подава оставка заради предполагаеми връзки с офшорна компания.   *** Mиниcтъpът нa иĸoнoмиĸaтa нa Гъpция Димитpиc Πaпaдимитpиy e пoдaл ocтaвĸa caмo няĸoлĸo чaca cлeд ĸaтo cъпpyгaтa мy, зaм.-миниcтъp нa coциaлнaтa coлидapнocт Paния Aнтoнoпyлy нaпycнaла пocтa cи след paзĸpития, чe e пoлyчилa 23 000 eвpo дъpжaвнa cyбcидия зa нaeм нa aпapтaмeнт в Aтинa.   *** Италианският министър на земеделието Нунция ди Джиролонамо подава оставка заради използване на служебно положение за облагодетелстване. Щом има съмнения, има и оставка, казва тя пред журналисти.   *** Министърът на инфраструктурата на Словения Игор Махер подаде оставка след едва пет дни на работното си място. Повод за напускането му са подозрения за участие в незаконен строеж на адриатическото крайбрежие.   *** Датският министър на правосъдието Мортен Бьодскоу подава оставка, след като беше подложен на ожесточени критики, че е излъгал в парламента за причините за отлагане на планирано посещение на депутати в квартал с лоша слава в Копенхаген.   *** Датският министър на икономиката Бриан Микелсен отишъл в полицията и поискал да бъде глобен. Причината е снимка на гражданин, на която се вижда, че Микелсен е в служебен автомобил без колан. Министърът дори заявил, че е готов да подаде оставка, но дотам не се стига.   *** Минору Янагида, японски правосъден министър, подава оставка заради непремерено изказване. Просто заявил, че работата му не е особено трудна.   *** Главният прокурор на Германия Харалд Ранге бе отстранен изненадващо от поста си, защото бе позволил да започне разследване на интернет медии.   *** Френският финансов министър Ерве Геймар е отстранен заради публикации в медиите, че е злоупотребил с поста си за привилегии. Той наел луксозен апартамент в Париж, но наемът поела държавата, т.е. данъкоплатците. Оставката е факт само три месеца, след като Геймар поема длъжността.   Списъкът не е пълен. Изводът е един: Има ли гафове и обществени съмнения – плащат се с оставка. Да не говорим за прокурорските разследвания, съдебни процеси и произнесени осъдителни присъди. В много случаи те са факт.   Горанов няма да напусне, защото няма друга длъжност/работа, където би имал толкова власт, влияние и възможности. На практика възможностите му са в границите на 120 милиарда. Влиянието може да затрие едни и да направи приказно богати други. Възможностите пък са направо необятни. И да напусне заради скандал с два имота?! Първо не са само два, и второ – всичко е законно.   Школата на кръстника. Онзи от “Берлин”.  ", "date": "2018.11.30", "title": "Може ли да бъде купен финансов министър?"}
{"url": "http://www.classa.bg/%D1%81%D0%B2%D1%8F%D1%82/item/390016-%D0%BD%D0%B5-%D0%BF%D1%83%D1%82%D0%B8%D0%BD,-%D0%B4%D1%80%D1%83%D0%B3%D0%B8-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D1%80%D1%83%D1%81%D0%B8%D1%8F", "text": "Не е Путин онзи, който управлява Русия. Той делегира президентските пълномощия на малка група хора. А това си е престъпление, казва Глеб Павловский, един от архитектите на режима на Владимир Путин. Интервю на Ж. Немцова:             Глеб Павловский: За незначителни заслуги. Аз не зная какво точно е имал предвид. От 1999 година започна доброто ми сътрудничество с него. Аз не бях очаквал, че приемникът на поста (на президента Елцин - б.ред.) ще бъде именно Путин. Но това и не беше особено важно за мен. Аз просто подготвях кампанията (на президентските избори през 2000 г. - б.ред.) - за който и да е следващ президент. А после на власт дойде Путин. Той се оказа силен в тази игра, а и в политиката. А на мен той много ми хареса. И изобщо е приятно, когато се печели една кампания, а не се губи. А после, аз чисто и просто се влюбих политически. Станах човек, който постоянно иска да подсили позициите на обожавания от мен президент.     Глеб Павловский: Е, получих го за работата си, разбира се - а тя наистина беше добра.     Глеб Павловский: Суверенната демокрация е идеология или даже дискурс. Това всъщност беше путинизмът, а аз бях ултра-путинист. През 2008 година, например, аз бях против това Путин да си тръгне от властта. Но когато това се случи, аз разбрах, че подобно нещо е възможно. Разбрах също, че съм грешал, смятайки, че няма проблем в това Путин да държи практически цялата власт в страната. За Путин и до днес си остава травма, че за неговата оставка (на президентските избори през 2008 г. - б. ред.) дойдоха да гласуват повече избиратели, отколкото бяха участвали на предходните избори.     Глеб Павловский: Има такива заслуги, които обаче намаляха или се изгубиха. Но основната му заслуга си остана. Путин накара хората да повярват, че живеят именно в днешна Русия. Социологическите проучвания потвърждават, че до 2000 година хората смятаха, че живеят в някакво промеждутъчно образувание и чакаха, също както и през 1991, нещо да започне или свърши и да се появи още някаква нова държавност и още един нов живот. Втората му заслуга е, че възстанови армията. Мисля, че тази заслуга Путин си поделя със Сердюков (Анатолий Сердюков - министър на отбраната от 2007 до 2012 г. - б.ред). Сега страната има армия. Вярно е, че тя може би се управлява и използва неправилно, но все пак я има.     Глеб Павловский: Не мисля, че става дума за страх. Тук се съдържа някакво рационално зрънце. Придворните на Путин - а това са няколко десетки души, са онези, които парализират целия конституционен строй на Руската федерация. Това не е някаква диктатура, а просто един телефон. Ние така и не усещаме, че не е Путин онзи, който в действителност управлява страната. Путин делегира президентските пълномощия на малка група хора. Това, между другото, може и да е длъжностно престъпление, не съм съвсем сигурен. Той делегира дори пълномощията си на върховен главнокомандващ, а това, с извинение, си е вече истинско военно престъпление. Когато говорим, че \"Путин е направил нещо\", ние всъщност говорим за действията на Сечин, на двамата братя Ковалчук (Юрий Ковалчук, съпритежател и председател на съвета на директорите на банка \"Россия\", и Михаил Ковалчук, директор на Научния институт \"Курчатовский\" - б.ред.), а още и за Ротенберг (бизнесмена Аркадий Ротенберг - б.ред.) и за готвача Пригожин (бизнесмена Евгений Пригожин - б.ред.). Естествено става дума и за ръководителите на президентската администрация Вайно и Кириенко. Тези хора разрушават моята държава. Фактът, че тя още издържа на тяхната политика, говори за качеството на нашата работа в миналото. Но тя вече трудно удържа положението. Не изключвам възможността тя да бъде разрушена - но не от народно въстание под ръководството на Навални, а от кремълския двор. И това положение не може да се промени, докато тези хора не си тръгнат от властта и не бъдат изправени пред някой относително честен съд. Аз съм готов да ида на съд. В крайна сметка тези хора днес постоянно се кълнат в православието. Но Библията е книга за праведния съд, а днешна Русия е страната на несправедливия съд.     Глеб Павловский  ", "date": "2018.11.30", "title": "Не Путин, други управляват Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/390017-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D1%80%D0%B8%D0%B5%D1%85%D0%B0-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "След двудневен маратон депутатите приеха окончателно Закона за държавния бюджет за 2019 г. План-сметката е направена при допускане за ръст на икономиката от 3,7%. Много експерти определиха разчетите като „предизборни“, тъй като значително се повишават социалните разходи. От 2019 г. с 10% се вдигат заплатите в целия бюджетен сектор. С 20% ще нараснат възнагражденията на учителите, което ще струва на хазната над 1 млрд. лв.    Минималната работна заплата ще се повиши от 510 лв. на 560 лв. С над 874 млн. лв. повече ще са парите за пенсии и социални грижи, като общо догодина по това перо държавата ще плати близо 14 млрд. лв. С 546 млн. лв. повече ще отидат за сектор „Здравеопазване“, а за \"Отбрана и сигурност\" - 478 млн. лв. (от които - 331 млн. лв. за отбрана и 60 млн. за полиция). Сектор „Образование“ ще получи с 360 млн. лв. повече. Догодина държавата ще плаща най-много средства за персонал - 5,1 млрд. лв. при 4,4 млрд. лв. за 2018 г. Според законопроекта приходите ще бъдат 43,8 млрд. лв. или с близо 4,6 млрд. повече спрямо текущата година, а разходите ще достигнат 44,45 млрд. лв., което пък е 5,8 млрд. лв. повече от очакваното за тази година. Както е и през текущата година, размерът на фискалния резерв не може да пада по 4,5 млрд. лв. Максималният размер на държавния дълг в края на 2019 г. трябва да е 22,2 млрд. лв. при таван от 23,5 млрд. лв. за 2018 г. Идеята е дългът да продължи да намалява – от 22,5% през 2018 г. на 20,5% през 2019 г. до достигане на 17,7% през 2021 г. Максималният размер на новия държавен дълг, който може да бъде поет е 1 млрд. лв. Партийната субсидия се запазва в размер на 11 лв. за всеки получен глас. Нито едно предложение на опозицията не беше прието. От догодина държавната изравнителна субсидия за общините ще се разпределя по нова формула. Така от 2019 г. 217 малки общини ще получат пари по тази линия, а 19 „богати“ ще бъдат с нулева субсидия. Тя ще се определя на база постоянни данъчни постъпления към 31 декември 2017 г. на един жител, които са по-ниски от 120% от равнището им за страната на един жител. Тези, които имат постъпления в размер над 120% над средното за страната на човек от населението няма да получат субсидия. Според изчисленията на финансовото министерства по този начин около 22 млн. лв. ще бъдат преразпределени към по-нуждаещи се населени места. Промяната на формулата за изравнителната субсидия засяга предимно големите общини като София, Пловдив, Бургас, Варна, включително и малката община Златица, която вероятно заради завода на „Арубис“, който се намира на територията ѝ, има солидни приходи. Общините ще получат общо 3,2 млрд. лв. или с 477 млн. лв. повече субсидии през следващата година. Освен това догодина целевата субсидия за капиталови разходи се увеличава с 10 млн. лв. Парите ще бъдат насочени към 131 малки общини, от 4-а и 5-а категория, всяка от които ще получи по 25 хил. лв. допълнително за капиталови разходи. Общата сума по това перо е 179 млн. лв. Предвиденият трансфер за общините за зимно поддържане и снегопочистване на общински пътища е в размер на 38,2 млн. лв. „За“ бюджетите на общините гласуваха 113 народни представители, „против“ – 57 и „въздържали се“ – 2, с което те бяха приети, а след това по искане на опозицията бяха прегласувани и отново приети. Нищо от предложенията на опозицията не беше одобрено, въпреки че сред множеството искания имаше и смислени такива. От БСП не пропуснаха да отбележат, че състоянието на третокласната пътна мрежа в страната е изключително тежко и пътните артерии са хронично недофинансирани. Дора Янкова припомни, че междуселските пътища, които са жизненоважни за местното население, няма да могат да се възползват и от приходите от тол системата. Предложението ѝ за увеличаване на целевата субсидия за капиталови разходи със 110 млн. лв. не беше прието. Парите трябваше да отидат за поддържане и развитие на общинската пътна мрежа. Янкова посочи, че общата дължина на общинските пътища е 19,5 хил. км. Освен тях общините поддържат и 57 хил. км в градовете и селата. Над 65% от всички тези пътища са в много лошо състояние, подчерта Янкова. Дебати имаше и по социалните плащания. От БСП отново призоваха минималната работна заплата да стане 640 лв., а еднократната помощ за раждане на второ дете да бъде 6400 лв. Социалистите не успяха да обосноват от къде и за сметка на кои приходи ще дойдат тези пари. Искането им беше отхвърлено. Така през 2019 г. еднократната помощ за раждане на живо второ дете ще бъде 600 лв. За трети наследник родителите ще получават 300 лв. Детските надбавки остават 40 лв. на месец за едно дете, 90 лв. за две деца и 135 лв. за три деца.  Според бившия вицепремиер и настоящ депутат от ОП Валери Симеонов, предложенията на БСП за помощите насаждат погрешно становище в обществото, че с материално стимулиране може да се оправи демографията в страната. Той дори предложи на депутат от БСП (от женски пол) да ѝ плати 20400 лв. да си роди три деца. Само преди година обаче самият Симеонов настояваше при раждане на трето дете в семейството, държавата да поеме изцяло разходите по отглеждането му.", "date": "2018.11.30", "title": "Депутатите приеха окончателно бюджета за догодина*"}
{"url": "http://www.classa.bg/%D1%81%D0%B2%D1%8F%D1%82/item/390009-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B3-20-%D0%B2-%D0%B1%D1%83%D0%B5%D0%BD%D0%BE%D1%81-%D0%B0%D0%B9%D1%80%D0%B5%D1%81", "text": "Извънредни мерки за сигурност са въведени в аржентинската столица Буенос Айрес заради започващата среща на Г-20.     Лидерите на 19-те най-влиятелни държави и на Европейския съюз се събират, за да обсъждат горещи теми като търговията и климата.     За охрана на събитието са мобилизирани повече от 22 хиляди полицаи. Срещата се очертава изключително напрегната заради разрасналия се конфликт между Русия и Украйна. Заради инцидента в Керченския проток,  .", "date": "2018.11.30", "title": "Започва срещата на страните от Г-20 в Буенос Айрес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390010-%D0%BD%D0%B0%D0%BB%D0%B0%D0%B3%D0%B0%D1%82-%D0%BD%D0%B8-%D0%B8%D1%81%D1%82a%D0%BD%D0%B1%D1%83%D0%BB%D0%BAa%D1%82a-%D0%BF%D0%BE-%E2%80%9C%D0%B2%D1%82%D0%BE%D1%80%D0%B8%D1%8F-%D0%BD%D0%B0%D1%87%D0%B8%D0%BD%E2%80%9D%E2%80%A6-%D0%B7%D0%B0%D0%BF%D0%BE%D1%87%D0%BD%D0%B0-%D0%BC%D0%BE%D1%89%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%E2%80%9C%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0%D0%B4-%D0%B6%D0%B5%D0%BD%D0%B8%E2%80%9D%E2%80%A6", "text": "Не знам дали разбирате, но съдържанието на Истaнбулскaта конвенцuя се налага по заобиколен начин. В момента пропагандата се казва “Спрете насилието над жени”.     Забележете, че докато вървеше тихомълком конвенцията, нямаше нито едно събитие за насилието над жени. Сега изведнъж станахме българите ужасно жестоки към жените и се налагат мерки. А тези мерки са написани в Истaнбулкатa, трябва само да се препишат, дори тя да не се приеме… Т.е. джендърите и третият пол да бъдат легитимирани. После всички ще забравят за жените…    ", "date": "2018.11.30", "title": "Налагат ни Истaнбулкaтa по “втория начин”… Започна мощна кампания срещу “насилието над жени”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390011-%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B5%D1%88%D0%BA%D0%B8-%D0%BF%D1%80%D0%B5%D0%B4-%D0%BC%D0%BE%D0%B8%D1%82%D0%B5-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BD%D1%8F%D0%BC%D0%B0", "text": "\"Трябва да виждаме какъв е маржът между покупната и продажната цена на горивата. Опитвам да работа на печалба от 1 ст., но при мен маржът е 7 стотинки. Хората ги ограбват със 70 ст. на литър\", разкри той. \"Тази разлика трябва да бъде сложена на касовата бележка. И няма как да ми обясняват, че това е много сложно да се напише на бележката. Протестите стесниха маржа. Пред моите бензиностанции протести няма\", подчерта Марешки. Според него държавата трябва да се намесва с реални действия. \"Човек трябва да знае с какъв марж го товарят. Ако трябва държавата да направи четири склада и да може всеки да внася гориво. Има господстващо положение в тези, които държат базите. На мен ми е трудно да внасям, пък какво остава за малките търговци. Народът се съмнява, че има картел и аз съм на страната на народа. Потребителите трябва да знаят маржа. Издръжката не ги вълнува\", каза лидерът на \"Воля\".  допусна, че Каракачанов го пазят от БСП и ДПС. \"Той е човек на ДПС. Оставиха да изгори само  . Защо аз не съм в управлението? Нямам качества? По-лош съм? Това показва, че аз трябва да стана арогантен-да влизам със зареден пистолет в самолета. В друга държава този човек щеше да гние в затвора, а тук му се извиняват. Тримата имат свои зависимости. Ако се поровите в истинските воеводи, какви неща ще чуете. Имат приятелски снимки с Доган\".", "date": "2018.11.30", "title": "Веселин Марешки: Пред моите бензиностанции протести няма"}
{"url": "http://www.classa.bg/%D1%81%D0%B2%D1%8F%D1%82/item/390012-%D0%BC%D0%B0%D0%B4%D1%80%D0%B8%D0%B4-%D0%B8-%D0%BB%D0%BE%D0%BD%D0%B4%D0%BE%D0%BD-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D1%87%D0%B5%D1%82%D0%B8%D1%80%D0%B8-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC%D0%B0-%D0%B7%D0%B0-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80", "text": " подписаха двустранни съглашения по въпроса за Гибралтар, съобщи вчера испанският външен министър Жозеп Борел, цитиран от ТАСС.  Подписани са \"четири меморандума за тютюневите изделия и други продукти, за правата на гражданите, за околната среда и за сътрудничество по полицейски и митнически въпроси\", написа той в \"Туитър\".    По думите на Борел \"има и споразумение за международен договор за данъчното облагане и защитата на финансовите интереси\". \"Ще започнем процедура по неговото парламентарно одобрение възможно най-скоро\", добави той.  Статутът на Гибралтар - отвъдморска територия на Великобритания на Пиренейския полуостров - е един от основните въпроси, които още не са уредени при преговорите за Брекзит.", "date": "2018.11.30", "title": "Мадрид и Лондон подписват четири меморандума за Гибралтар"}
{"url": "http://www.classa.bg/%D1%81%D0%B2%D1%8F%D1%82/item/390004-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82-%D0%BD%D0%B0%D1%82%D0%BE-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0%D0%B7%D0%BD%D0%B0%D1%87%D0%B8-%D0%B6%D0%B5%D0%BD%D0%B0-%D0%B7%D0%B0-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0", "text": "Правителството на Словения назначи тази седмица дивизионен генерал Аленка Eрменц, за началник на Генералния щаб на армията, което прави тази страна първият член на НАТО и ЕС, поверил на жена ръководството на своите въоръжени сили, съобщава Euronews. Генералът официално встъпи в длъжност в сряда.     Новият началник на армията замести генерал-майор Алън Гедер, встъпил в длъжност през февруари, но уволнен поради лошите резултати, получени от страната по време на маневрите на НАТО.   Словенският президент Борут Пахор заяви, че генерал Ерменц \"отговаря на високите професионални стандарти\" и изрази надежда, че назначаването й ще подобри въоръжените сили на страната. \"Световната тенденция на влошаване на сигурността продължава и въпреки че Словения не е пряко заплашена от военна гледна точка, тя трябва да подобри сигурността си сравнително бързо\", заяви президентът в своето изявление.   Ерменц започва военната си кариера през 1991 г., когато Словения обяви своята независимост от бивша Югославия и след 27 години работа тя поема новата си роля на началник на Генералния щаб на армията. От този момент тя ще отговаря за 7 500 войници, включително активни и резервни сили.   Неназован служител на НАТО съобщи за Euronews: „Атлантическият алианс е ангажиран с интегрирането и перспективата за равенство между половете в ежедневните дела на въоръжените сили. За НАТО еднаквото участие помага на обществата да станат по-устойчиви, да са по-ефективни и да бъдат по-трайни\", каза той.   Според данните, представени в доклада на организацията, най-голямото представителство на жени в съюзническите сили (10,9%) е постигнато през 2016 г. Въпреки че тази цифра едва ли представлява равно участие, докладът показва, че НАТО вече постига значителен напредък в отварянето на всички военни кариери за жените.", "date": "2018.11.30", "title": "Държава от НАТО за първи път назначи жена за началник на армията"}
{"url": "http://www.classa.bg/%D1%81%D0%B2%D1%8F%D1%82/item/390005-%D0%B4%D1%83%D0%B5%D0%BB%D1%8A%D1%82-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5-microsoft-%D0%BD%D0%B0%D0%B4%D0%BC%D0%B8%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-apple-%D1%81-3-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Пазарната капитализация на Microsoft Corp надхвърли с 3 милиарда долара капитализацията на Apple – нов рекорд в състезанието на двата технологични гиганти за титлата на най-ценната компания в света.   Докато акциите на Microsoft са нараснали с 3%, повишавайки пазарната си стойност до 848,000 милиона долара, акциите на Apple също отбелязват ръст от 2,17%, като пазарната им стойност е 845,000 милиона долара.   Microsoft и Apple се котираха за кратко на почти същото ниво, но предимството на компанията, основана от Бил Гейтс, пред компанията от Купертино, стана по-значимо в сряда, макар да не успя да запази тази разлика цяла до края на борсовия ден.   Пазарната капитализация на Apple надмина тази на Microsoft през 2010 г. в условията на забавяне на търсенето на персонални компютри, отчасти поради възхода на смартфоните, водени от iPhone. Оттогава насам производителят на Windows не бе завършвал официална борсова сесия, с пазарна стойност, по-висока от тази на Apple, предаде Ройтерс.", "date": "2018.11.30", "title": "Дуелът на гигантите: Microsoft надмина стойността на акциите на Apple с 3 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/390006-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BD%D0%B0%D1%82-%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B4%D0%B0-%D1%81%D0%B5-%D1%81%D0%BF%D1%80%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D1%80%D0%B8%D1%8F%D0%B4-%D0%B2-%D0%B9%D0%B5%D0%BC%D0%B5%D0%BD", "text": "Изправен пред опозицията на Държавния департамент и Пентагона, Сенатът на САЩ гласува в сряда да придвижи резолюция, която ще сложи край на американската военна подкрепа за коалицията, водена от Саудитска Арабия, в гражданската война в Йемен. Ако се случи, това би бил голям удар за администрацията на Тръмп.   С 63 гласа \"за\" и 37 \"против\" Сената, контролиран от Републиканската партия, реши да започне дебат по предложението, представено от сенатора Бърни Сандърс. Белият дом вече заплаши да наложи вето върху окончателното одобрение на законопроекта.   Държавният секретар Майк Помпео и министърът на отбраната Джеймс Матис отидоха в Капитолия в сряда сутринта, за да окажат натиск върху законодателите да не придвижват резолюцията.   \"Изоставянето на Йемен ще причини огромна вреда на интересите на националната сигурност на САЩ и тези на нашите съюзници и партньори в Близкия изток\", каза Помпео в закрито заседание на законодателите, според извадки, публикувани от Държавния департамент.   Помпео показа отвращението си от конфликта в Йемен, но заяви, че Вашингтон се стреми да промени тази ситуация, като подчерта важността на \"оставането ангажирани\". От своя страна Бърни Сандърс подчерта, че за пръв път Сенатът гласува \"за насърчаване на резолюция, която оттегля въоръжените сили на САЩ от една неупълномощена и противоконституционна война\".\"Да прекратим тази катастрофална война в Йемен и да помогнем за мира и хуманитарната помощ в тази измъчена страна\", каза той. Въоръженият конфликт в Йемен сблъска бунтовниците \"Хути\" със силите, лоялни на президента Абд Рабуб Мансур ал Хади, подкрепян от Рияд. От 2015 г. йеменското население е постоянно бомбардирано от международната коалиция, водена от Саудитска Арабия срещу Хутите. Международно признатото йеменско правителство обяви готовността си да участва в мирни преговори с бунтовниците, които ще се проведат в Швеция през следващите седмици.", "date": "2018.11.30", "title": "Удар срещу Тръмп: Американският Сенат с предложение да се спре подкрепата на Рияд в Йемен"}
{"url": "http://www.classa.bg/%D1%81%D0%B2%D1%8F%D1%82/item/390007-%D0%BF%D1%83%D1%82%D0%B8%D0%BD-%E2%80%9E%D0%B0%D0%BA%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D0%BE%D0%B8%D1%81%D0%BA%D0%B0-%D0%B1%D0%B5%D0%B1%D0%B5%D1%82%D0%B0-%D0%B7%D0%B0-%D0%B7%D0%B0%D0%BA%D1%83%D1%81%D0%BA%D0%B0,-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%89%D0%B5-%D0%B8%D0%BC-%D0%B1%D1%8A%D0%B4%D0%B0%D1%82-%D1%81%D0%B5%D1%80%D0%B2%D0%B8%D1%80%D0%B0%D0%BD%D0%B8", "text": "\"Имам чувството, че каквото и да направят, във всеки случай ще останат ненаказани\", заяви руският президент Владимир Путин по отношение на украинските власти, на които \"не им остава много и всичко на което са способни, е да продават успешно антируска реторика\".   Путин квалифицира политиката им като \"много недалновидна\" и смята, че \"тя няма да доведе до нищо добро, тъй като води до отпускане на сегашното украинското правителство, а не стимулира нормална политическа работа и изпълнението на нормална икономическа политика.\"   На шега, на руския президент заяви, че ако украинските власти \"сега поискат бебета за закуска, вероятно ще им сервират бебета, защото щом са гладни, какво да ги правиш.\"   \"Те имат проблеми с икономиката, социалната сфера, финансите, винаги са с протегнатата ръка и молят за пари от Международния валутен фонд, които бъдещите поколения ще трябва да върнат един ден\" обобщи Путин виждането си за ситуацията в Украйна по време на речта си на инвестиционния форум \"Русия ви зове\", която организира VTB Capital.   Говорейки за конфронтацията в пролива Керч и залавянето на три украински кораба, които Москва обвинява в нарушаване на националната граница, Путин заяви, че \"инцидентът е провокация, дирижирана от правителството на Украйна в навечерието на президентски избори през март следващата година.\" Владимир Путин заяви, че страната му е стабилна и желае да работи с всичките си партньори на международната сцена, когато бе попитан каква ще бъде Русия в деня, когато настоящият президент се отдалечи от политиката. \"Защо е това бързане? Аз все още не отивам никъде\", каза Путин, усмихвайки се в отговор на въпроса.   \"Мога да отговоря по този начин: Дори и днес Русия вече се чувства сигурна и самодостатъчна, и също е отворена за сътрудничество с всички наши партньори, включително и САЩ\", продължи руският президент, вече сериозно. Той добави: \"Надявам се нашите международни партньори най-накрая да разберат това - необходимостта от решаване на общи проблеми ни насърчава да работим заедно\".", "date": "2018.11.30", "title": "Путин: „Ако правителството на Украйна поиска бебета за закуска, вероятно ще им бъдат сервирани\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390008-%D0%BA%D0%BE%D1%81%D1%82%D0%B0-%D0%BA%D0%B0%D0%BD%D0%B0%D1%80%D0%B8%D0%B5%D0%B2-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-90-%D1%85%D0%B8%D0%BB-%D0%B4%D0%B5%D0%BA%D0%B0%D1%80%D0%B0-%D0%BB%D0%BE%D0%B7%D1%8F-%D1%81%D0%B0-%D0%B7%D0%B0%D0%BF%D1%83%D1%81%D1%82%D0%B5%D0%BB%D0%B8-%D0%B2%D0%B8%D0%BD%D0%B0%D1%82%D0%B0-%D1%81%D1%82%D0%B0%D0%B2%D0%B0%D1%82-%D0%BE%D0%BF%D0%B0%D1%81%D0%BD%D0%BE-%D1%81%D0%BA%D1%8A%D0%BF%D0%B8", "text": " вида български вина от 72 производители се събраха на тазгодишния преглед на виното „Ди Вино тест”. Повечето участници са малки бутикови изби, с производство по около 50 хил. бутилки годишно, а някои и с по 10-20 хил. бутилки. На прегледа те стоят равностойно на големите производители с милиони бутилки. Всеки изложител има право да представя до 7 вина. Накъде отива българското вино? За това разговаряме с Коста Канаериев. Той е дегустатор и сомелиер с 30-годишен опит. Работил в търговията на вина, и ресторантьорството.     Залата, в която тия дни се проведе прегледа на българското вино „Ди Вино тест“. Снимка: e-vestnik   – Вината на прегледа са много, може ли човек да се ориентира? – Ще направя едно сравнение. „Вин експо” е най-голямото световно винено събитие, което се прави на две години в Бордо, в средата на юни. Отиваш там и в павилионите са изложени, доколкото си спомням, около 20 000 вина. А тук в момента имаме към 500 вина. В рамките на три дни целенасочено можеш да опиташ всичко, за което имаш познание и да не пропуснеш нещо ново. Докато в големия формат на „Вин Експо” е невъзможно – една безкрайност от Бургундия, от Бордо, от Прованс и т. н., винарни за които никога не си чувал. Не 20 000, ти 2000 вина не можеш да опиташ. Има вина, които, за да опиташ, трябва да бъдеш поканен. А тук всичко е ясно и точно. – Белите и червените вина у нас – за кои се увеличава търсенето? – Сега по продажби има само лек превес на червените вина, но в миналото червените доминираха. През 90-те се появи и розето, и търсенето му се увеличава все повече. Особено през последните 3-4 години розетата отиват към все по-добре. – А в белите в България сме традиционно по-слаби? – И при тях отива все по на добре, но свежите вина, а не отлежалите в дъб. – Тук повечето изби са с производство под 50 хил. бутилки годишно, някои с по 10-20 хил. Това не са ли бутикови, как могат да се продават? – Ако се занимаваш с реализацията на това количество, и 10 хил. бутилки ти се виждат много да продадеш. Като теглиш чертата и видиш колко много пари отиват за реализация на виното, и ти иде – „По-добре да се откажа”. Ама аз не съм видял някой да се откаже. Дай си сметка как се продават 50 хил. бутилки. – Как? – Винаги давам пример на колеги винопроизводители. В Мадрид бях в един голям ресторант, който продава два вида вина – едно бяло, едно червено от местен производител. Обясниха ми, че за година продава по 40-50 хил. бутилки от вид. Това в един ресторант. Но той е коректен към винопроизводителя, с който се е обвързал, като договор, приятелство, върви му добре точно това вино. Винаги казвам на колеги от малки изби – намерете си 10-15 сериозни клиента ресторанти, и на всеки от тях ако продавате по 1500-2000 бутилки годишно, ще си продадете две трети или три четвърти от продукцията. Останалото – в избата. Просто е. Това ме е съветвал и Рикардо Грие – мастър ъф уайн, чилиец, дълги години работил във винарска изба на основния път за Сантяго. „Ние продавахме 75% от производството на избата в самата нея, на пътя”, казва той. Пристигат на място не само туристи, а и ресторантьори, товарят по няколко кашона. Отношенията са други. У нас нещо не е като света. Ти си определил цена 10 лв. на бутилка, ама аз искам да ти взема едни 3-4 лева от тая цена за мен, и отделно да ти сложа в ресторанта още 10 лева надценка отгоре. – Магазини и ресторанти са в по-силна позиция от винарите? Знам, че големите вериги взимат до 50% от крайната цена. – Да. Най-големият оборот е в големите вериги. Най-големият продавач е „Метро”, който разчита все пак на оборот, не толкова на надценка. – Повечето изби са малки, с малки лозя, себестойността на една бутилка излиза висока. Така правят скъпо вино, а то не винаги отговаря на цената? – Абсолютно правилен въпрос. Малката изба има много по-висока себестойност на единица продукция. За последната година цените са се вдигнали опасно нагоре, вече не се рядкост вина на цени над 35 лева. Това е опасна граница за българско вино. Малки серии уж, ще се продадат. Ама аз като потребител ще предпочета две бутилки по 20 лева, една крачка надолу като качество, но не голяма. Даже понякога и никаква. – Резултатът в бутикова изба някой път не превъзхожда този на голямата изба? – Да. Но в същото време настроението на публиката е да оплюе голямата изба – „Манти ги тия”. Защо да ги махнеш? Нима големите като „Карнобат – Братя Минкови”, „Ню Блуум Уайнъри” в Съединение, „Домейн Бойар” – „Кортен” и др. не произвеждат изключително коректни вина? В серии, които са абсолютно еталон за поведение „цена-качество”? Да дам примери? Серията „F2F” – под 15 лева! Серията „Братя Минкови” – „Фотограф”. Някои от големите изби имат лимитирани серии, които са уникални.     От прегледа на българското вино „Ди Вино тест“ 2018 г. Снимка: e-vestnik   – Колко от малките ще издържат? Много от тях работят на загуба, някои собственици намират начин да ги субсидират, но дали ще издържат всички? – Когато влизахме в ЕС, говорехме за 1,5 млн. декара – 150 хил. хектара лозя. Знаеш ли колко са сега лозята за винено грозде в България? 690 хил. декара – 69 хил. хектара. Само за миналата година изоставените лозя са 9 хил. хектара. За една година 90 хил. декара лозя са запустели и не се гледат. – Вината стават все повече като марки и разновидности, а количеството намалява? – Намаляват добре гледаните лозя, това се отразява и на количеството вино. Малките винарни са с редуциран добив на грозде от лозето. Ами загубата на генофонда? България е имала уникален генофонд от 1800 разновидности растения в лозарството – в Института по лозарство в Плевен.      Коста Канариев. Снимка: Иван Бакалов   От една конференция във Варна научих, че реално остатъка от този генофонд в областта лозарство е около 280 разновидности. България направи една 5-томна ампелография, която обхваща българското лозарство, целия генофонд, цялата информация. Първият том излезе 2004-2005. Отивам с колата в института по лозарство в Плевен и искам да да си купя две книги. Те ми викат – „Ти какъв си, бе? От кой винзавод си?”. Аз викам – „За себе си”. Те се чудят – „Ти си много странен човек. Ти знаеш ли, че не можем да продадем и 10 книги”. Би трябвало всеки един от винопроизводителите да има от тази ампелография, това е историческо наследство на хората, които са се грижили толкова години. Започнали са да я събират 1946 г., старите професори. Какво печелим, какво губим? – Значи тя съдържа разновидности каберне, мерло, развивани и селектирани на наши почви? – Да. В Италия в една винарна ми показваха своите 23-24 разработки на сорта Сан джовезе с най-голяма гордост, като някаква ценност, нещо уникално. Благоговеят върху това – „Толкова много се стараем да опазим наследството”, казаха. – У нас винарните не искат тукашен разсад за собствените си лозя. Те се гордеят, че взели каберне от Франция? – Сигурно пипиниерите във Франция, Италия имат много разработки на известните сортове, съхранени генофондове. Но българското наследство е уникално, развивано с десетилетия. Знаеш ли на „Миролио” маврудът откъде е? От италиански пипиениерист, който е съхранил български мавруд, пренесен от тук отпреди 40 години.", "date": "2018.11.30", "title": "Коста Канариев: За година 90 хил. декара лозя са запустели; Вината стават опасно скъпи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389999-%D1%87%D0%B0%D1%81%D0%BE%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D0%B2%D0%BB-%D0%B3%D0%BE%D1%80%D0%B0%D0%BD%D0%BE%D0%B2-%D1%81%D1%82%D1%80%D1%83%D0%B2%D0%B0-%E2%82%AC18-000-%D0%B4%D0%B0%D0%BB%D0%B8-%D0%B8-%D1%82%D0%BE%D0%B9-%D0%BC%D1%83-%D0%B5-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B5%D0%BD-%D0%B1%D0%B5%D0%B7%D0%B2%D1%8A%D0%B7%D0%BC%D0%B5%D0%B7%D0%B4%D0%BD%D0%BE-%D1%81%D0%BD%D0%B8%D0%BC%D0%BA%D0%B0", "text": "И този ли часовник на финансовия министър Владислав Горанов му е даден за „безвъзмездно ползване“?! Или е „подарък“ от … Кръстника?!           А нека припомним, че само преди 4 години, когато Горанов беше още депутат, плачеше на рамото на Шефа, че с мизерната си депутатска заплата от 2000 тогава, не може да издържа децата си…   Е, днес като министър явно се е замогнал до степен , при която безсрамието не знае граници! Безвъзмездните апартаменти, вили, часовници и всякакви други екстри явно не са проблем за един недосегаем от законите човек.  ", "date": "2018.11.30", "title": "Часовникът на Вл. Горанов струва €18 000. Дали и той му е предоставен безвъзмездно? СНИМКА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390000-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B2-%D0%BC%D0%B0%D1%80%D0%BE%D0%BA%D0%BE-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Този конфликт може да повтори конфликта в бивша Югослюви - натрупана омраза, затова се надявам тази конфликт да се избегне\"   \" Истински разтревожен съм от конфликта между Руската Федерация и Украйна. За нас като съседи и на двете страни този конфликт е изключителна заплаха. Този конфликт може да повтори конфликта в бивша Югослюви - натрупана омраза, затова се надявам тази конфликт да се избегне. Познавам и двамата лидери на тези страни и знам, че руският президент не е човек, с когото някой трябва да се шегува. Исках в Черно море да няма военни кораби, а ето какво се случва и то точно в този миг, когато искаме да реализираме газоазпределител хъб на брега на Черно море. Най-бързото разрешаване на конфликта е да се върнат задържаните от Русия кораби и моряци и тогава двете страни да седнат на масата на преговорите\".   Това заяви премиерът Бойко Борисов в лекцията си пред Кралската мароканска дипломатическа академия. Тема на лекцията му бе \"Ролята на България за европейската интеграция на страните от Западнате Балкани в контекста на Българското председателство на Съвета на ЕС\". Борисов за първи път говори за конфликта Русия – Украйна. Той три пъти повтори, че е изключително притеснен. \"Познавайки характера на лидерите в региона, ситуацията не ме успокоява\". Премиерът изрази надежда да бъдат върнати освободени моряците и корабите, и да не се разгърне конфликта. Борисов говори за Берлинския працес за интеграция на Балканите. Цитира Ципрас, който нарече Българскато европредседателство - Балканско. Разказа за Балканската история и последиците от Югославския конфликт. Той припомни, че тогава \"изтребителите на НАТО завиваха към България\". Борисов подчерта опасността, пред която ни изправя конфликтът между Киев и Москва. \"Да, вярно, в Украйна наближават избори, само че руският президент не е човек, с който трябва да шегуваш и то на тема война, на тема военен конфликт\", подчерта Борисов и допълни, че е притеснен, защото той много добре знае характерите и на Путин, и на Порошенко. Премиерът каза още, че много се ядосва, защото бизнес партньорството в момента е изключително важно за България. Затова, според него, подобни конфликти не само не помагат, но и вредят на тези отношения. Бойко Борисов припомни, че преди време е имало провокация с \"убит\" украински журналист, което е съвпаднало с посещението му в Москва и тогава се е чудил какво да каже по темата. В крайна сметка тази история се оказа шега и сценка, заради която от Европа са се разсърдили много на Украйна. А според Борисов с подобни неща шега не бива да се правят.  Българският премиер подчерта, че всеки военен конфликт веднага застрашава чуждестранните инвестиции в региона. \"Парите обичат тишината, обичат спокойствието\", добави Борисов. Затова, според него, на Балканите като цяло инвестициите са малко. Борисов изтъкна, че говорителят на Белия дом е казал, че в тази ситуация \"Северен поток - 2\" трябва да се спре. Според българския премиер, ако това стане факт, означава, че трябва да се спре и газта, която идва и от \"Турски поток\". А това е неизгодно за България, защото страната ни ще загуби цялата транзитна газоразпределителна инфраструктура, подчерта Борисов. Премиерът подробно се спря на мигрантската криза, на отношенията България-Турция и успехите на страната ни за постигането на нулев мигрантски натиск на границата. \"В Европа правителства паднаха заради несправяне с мигрантската вълна при икономически прекрасни показатели\", подчерта Борисов и попита защо само Европа понесе тази цена, а редица страни в Африка и Близкия Изток са останали безучастни към този глобален проблем.   Ако дойдат 40 милиона Европа ще се счупи, заяви Борисов. Той призова за намаляване на раждаемостта в Африканския континент и подчерта, че България е пример за етническа и религиозна толерантност. Ние нямаме нито един проблем с нито една държава по света, заяви премиерът.   Борисов заяви също така, че страната ни ще продължи да работи активно за утвърждаване принципа на разбирателство и добросъседство на Балканите и за постигането на транспортна, енергийна и дигитална свързаност чрез реализирането на регионалните инфраструктурни обекти. Той открои изграждането на коридорите 4, 8 и 10 като ключови за свързаността в региона и оцени, че реализацията им ще бъде от изключително значение за конкурентоспособността: „Убеден, че ако всичко това го изпълним, Балканите ще изглеждат по различен начин. Ще дадем възможности на бизнеса, товарите и стоките да се движат по максимално кратки пътища“.    ", "date": "2018.11.30", "title": "Борисов пред дипломати в Мароко: Конфликтът между Русия и Украйна е изключителна заплаха за България"}
{"url": "http://www.classa.bg/%D1%81%D0%B2%D1%8F%D1%82/item/390001-%D0%B4%D1%80%D0%B0%D0%BC%D0%B0-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "Германският канцлер Ангела Меркел късно вчера бе принудена да прекъсне полета си до Аржентина, за срещата на Г–20, заради технически проблем в правителствения самолет. Проблемът е бил забелязан, когато летателния апарат е бил над Холандия и екипажът е решил да се върне в Германия, отбелязва Канал 3.      Полетът на канцлера продължи едва час, а самолетът „Конрад Аденауер\" кацна успешно в Кьолн. Очакваше се от там Меркел да се прехвърли в друг самолет и да продължи пътуването си към Аржентина, но се оказа, че няма наличен екипаж. Ако правителственият \"Еърбъс\" А340-300 бе избрал да кацне в най-голямото летище - във Франкфурт, вместо в Кьолн, Меркел и компания биха получили полет 510 на \"Луфтханза\" до Буенос Айрес, информира \"Билд\". Вместо това канцлерът, делегацията си и съпровождащите я журналисти се настаниха да преспят в четиризвезден хотел в Бон.     В петък Меркел ще пътува със заместник-канцлера Шолц (СПД) и много малка част от делегацията в испанската столица Мадрид, оттам - с редовен полет до Буенос Айрес. Драматичният полет на самолета \"Аденауер\" започна в 19 ч. местно време от Берлин, а в 21 ч. се върна обратно в Кьолн. Малко преди 20 ч. по време на полета стюардеса подала сигнал, по-късно Меркел информира журналистите на борда, че трябва да се върнат заради технически дефект.      Летището в Кьолн е основната база за правителствените самолети. Около 20,30 ч. капитанът информира канцлера и останалите пътници, че заради повреда на някои от електрическите системи на самолета, няма да могат да продължат 15-часовия полет над Атлантическия океан.      Кацането беше тежко, защото резервоарите на Еърбъс-а бяха почти пълни, затова на летището за всеки случай бяха мобилизирани на пистата пожарни машини.", "date": "2018.11.30", "title": "Драма със самолета на Меркел"}
{"url": "http://www.classa.bg/%D1%81%D0%B2%D1%8F%D1%82/item/390002-%D1%84%D1%83%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%B5%D0%BD-%D0%B3%D1%80%D0%B0%D0%B4-%D0%B2-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8%D1%82%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "Известната британска компания Zaha Hadid Architects ще поеме основната отговорност за проектирането на нов футуристичен квартал западно от Москва. Това ще бъде \"интелигентен град\", основан на съвременни инженерни решения, високи технологии и \"съсредоточен върху хората\", според неговите разработчици.   Амбициозният проект на квартал Рубилово-Архангелское, над който компанията работи заедно с руската компания TPO Pride Architects, планира да построи домове за 66,500 жители, училища, медицински центрове, транспортна инфраструктура, търговски зони и други културни и обществени сгради. Най-малко една трета от територията ще бъде заета от паркове, включващи горска зона с голямо езеро.   От друга страна, умният град ще има около 800 000 квадратни метра офис пространство, в което ще работят половината от местните жители.   През 2020 г. ще започне изграждането на нова линия на метрото, свързваща новия квартал с главната транспортна система на столицата.   \"Работейки с екипи специалисти от Русия и Европа, ние сме разработили един съсредоточен върху хората, интелигентен и взаимосвързан град, който обединява жителите не само чрез иновативни технологии, но също и чрез организирането и дизайна на публичната сфера\", заяви Христос Пассас, директор на проекта от Zaha Hadid Architects, в изявления за списание Designboom.   Според Пассас, идеята е да се изгради \"общност, която интегрира природните аспекти на мястото с принципите на откритост и приобщаване с една висококачествена архитектура, подходяща за 21-ви век\".", "date": "2018.11.30", "title": "Футуристичен интелигентен град в покрайнините на Москва"}
{"url": "http://www.classa.bg/%D1%81%D0%B2%D1%8F%D1%82/item/390003-%D0%B0%D0%B7-%D0%BD%D0%B5-%D0%B3%D0%BE-%D0%BF%D1%80%D0%B5%D0%B4%D0%B0%D0%B4%D0%BE%D1%85-%D0%BD%D0%B8%D0%BA%D0%BE%D0%B3%D0%B0,-%D0%BD%D0%BE-%D1%82%D0%BE%D0%B9-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%BC%D0%B5-%D1%83%D0%B1%D0%B8%D0%B5-4-%D0%BF%D1%8A%D1%82%D0%B8", "text": "През третата седмица на процеса срещу Хоакин Гузман Лоера, Ел Чапо, бивш негов сътрудник обвини мексиканския наркобос, че се е опитвал да го убие четири пъти и призна в открито съдебно заседание, че го мрази.   Мигел Анхел Мартинес, с псевдоним \" Ел Тололоче \", който остана скрит свидетел за защита на самоличността му, заяви, че бившият лидер на картела Синалоа се е опитал да го убие четири пъти, докато е бил в затвора.   \"Когато влизах в Южния затвор, затворниците викаха, питайки за номера на обувките ми, защото знаеха, че съм мъртъв, че се предлагат пари, за да ме убият,\" каза той пред федералния съд в Бруклин (Ню Йорк, САЩ), съобщи Proceso. Докато говореше за ударите и раните, получени по различни части на тялото, Мартинес попадна в провокациите на Уилям Пърпъл, адвокат на \"Ел Чапо\", и в крайна сметка призна пред съда, че след атаките, които е понесъл, той мрази Гузман.   Пърпъл се възползва от това признание, за да се опита да дискредитира показанията на \"Ел Тололоче\", обвинявайки свидетеля, че е против капото от омраза. По време на появата си, в която Гузман Лоера не откъсна очи от него, \"Ел Тололоче\" каза: \"Никога не съм го предавал, никога не споменах името му, винаги се грижех за семейството му\".   Мартинес преминал от действащ пилот, към отговорник за планирането и насочването на полети с дрога от Колумбия до нелегални места в Мексико. След екстрадирането му в САЩ през 2001 г. \" Ел Тололоче \" е осъден на 18 години затвор, но влязъл в програмата за защитени свидетели, а съдията е намалил присъдата му на само 6 години.", "date": "2018.11.30", "title": "\"Аз не го предадох никога, но той се опита да ме убие 4 пъти\""}
{"url": "http://www.classa.bg/%D1%81%D0%B2%D1%8F%D1%82/item/389998-%D0%B1%D1%8A%D1%80%D0%B7-%D0%BF%D0%BE%D0%B3%D0%BB%D0%B5%D0%B4-%D0%BA%D1%8A%D0%BC-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F-%D0%B4%D0%BD%D0%B5%D1%81", "text": " е да се предположи, че събитията в Турция ще представляват интерес за мислещото българско общество. Не само защото това е най-големият ни съсед, не само защото у нас от векове има български граждани, които като етнос са от турски произход, но и защото Анкара е регионален играч, който по думи на бившия й премиер Давутоглу „винаги държи ръката си на пулса на българите“. Друг въпрос е ние дали си даваме сметка доколко защитата на турските интереси съвпада с опазването на нашата сигурност и нашите национални интереси.     Съобщенията, че Европейският съд по правата на човека е излязъл с решение да бъде освободен от затвор лидера на присъстващата в Меджлиса /парламента/ прокюрдска партия, ДПН, Селяхатин Демирташ, е сигнал, че и Европа следи ситуацията в страната. Може и да забавя становища и решения, но изразява позиции в определен момент. Разбира се, че това съобщение е посрещнато с ръкопляскания сред групата на ДПН в Меджлиса, но думи на президента Ердоган, че „ще видим тази работа“ са знак, че Турция не е свикнала някой отвън да налага по-различни становища от нейните. Според Ердоган „решенията се взимат от турската съдебна система.“ Позиция, която се отстоява не само по отношение на правни въпроси свързани с човешки права и европейски демократични правила. По-скоро при защита на позиции в Анкара се съобразяват с геополитическата ситуация в момента, както и с доказана сила на големите играчи на международната сцена. Например независимо от „обтегнатите отношения със САЩ“ и обявеното от Вашингтон излизане от ядреното споразумение с Иран, което автоматично въвежда санкции към Техеран, Анкара продължава практиката създадени работни групи между Турция и Иран да заседават по актуални въпроси на двустранното сътрудничество. Не се оставят настрана и регионалните конфликти, включително Сирия. Вече се провежда 3-тото заседание на тези групи с участие на зам.министрите на вътрешните работи като темите са обхващали въпроси за съвместни операции срещу терористични организации и размяна на разузнавателни данни между двете държави. На въпрос на журналисти към иранските представители дали тези съвместни операции включват и атаки срещу сили на ПКК, отговорът е премерен с „операции, където трябва, срещу всички терористични организации“. Без споменаване на имена. В същото време министърът на отбраната на Турция, Хулуси Акар и шефът на МИТ, Хакан Фидан, спешно са на визита в Москва за среща с руските колеги. Въпросите са свързани със ситуацията в Идлиб и изпълнението на споразумението от Сочи между Путин и Ердоган. Руският министър, Шойгу, е заявил по този повод, че е „необходимо да се подкрепят действията за реализиране на решенията за превръщане на Идлиб в зона за сигурност като се обезоръжат екстремистките групировки“. Подчертал е, че трябва да се действа бързо. Спекулациите дали това ще доведе до провеждане на атака в Идлиб, която бе отложена по искане на Турция, са в различни варианти. Не се изключва намеса и на Дамаск. Това не пречи външният министър Чавушоглу да разговаря с държавния секретар Помпео във Вашингтон веднага след полагане на последната „морска тръба“ на „Турски поток“ с участието на президентите Путин и Ердоган. Там, разбира се, е настоял САЩ да оттеглят подкрепата си за въоръжените сили на сирийските кюрди, както и да позволят екстрадирането на Фетуллах Гюлен в Турция, защото има обвинение като организатор на опита за преврат в Турция. В отговор Вашингтон е настоял за пореден път Анкара да се откаже от доставки на руските С-400 срещу бързи доставки на американските самолети F-35. Известно е, че на 9 ноември в конгреса е внесен доклад с предложение за преразглеждане на отношенията с Турция. Предлага се намиране на алтернативи, за да се принуди Анкара да се откаже от С-400. Ще издържи ли Турция или за пореден път ще се съобрази с Вашингтон? Тази игра се води от времената и преди Ердоган. Понякога има дивиденти, друг път заканите се оставят за по-добри времена. Но няма да е лесно на този етап да се преглътне изявлението на говорителя на т.н. сирийски въоръжени сили, които в Турция наричат „параван на ПКК“, който информира, че е „постигната договорка със САЩ за действия след периода Ислямска държава“. Известно е, че „под маската на борба с Ислямска държава“ САЩ всъщност са заели значителна територия в Сирия. Сега се казва от говорителя, Габриел Кино, че „има договорки за възстановяване на градовете и създаване на т.н. цивилни меджлиси“ т.е. местни власти. Това се предвиждало да стане „след времето на Ислямска държава“, но включвало и възстановяване в областта на образованието, здравеопазването и всички други услуги. Оказва се, че представител на тези сили на сирийските кюрди, Бессам Санд Исак, е бил във Вашингтон и там е заявил, че „при постигнатото споразумение са се разбрали САЩ да не ни оставят сами при управлението в Северна Сирия“. Има върху какво да размишляват в Анкара. Знае се, че 28% от територията на Сирия е под контрола на сирийските кюрди, УPG, а Ислямска държава държи все още 3 района т.е. общо 3.3% от територията на Сирия. В същото време в Турция основна тема в медиите е икономическото състояние на държавата и започналата кампания за местните избори през март 2019г. Целта, която Ердоган постави пред Турция при откриването на сухопътната част от „Турски поток“ , а именно да се постигне 100 млрд дол търговски обмен с Русия е дълго коментиран въпрос в турското общество. Известно е, че Русия през 2017г има износ за Турция в размер на 18 млрд дол, докато Турция – за 3.4 млрд. Налице е дефицит за Турция в размер на 15 млрд дол. С Китай ситуацията е подобна. Китайският износ за Анкара е за 25.4 млрд дол,а износът от Турция за Пекин е за 2.3 млрд дол. От Индия са внесени стоки за 6.2 млрд, а износът е само за 750 мил. дол. По-различно е положението с ЕС, който е най-големият търговски партньор на Турция. Анкара има износ за Европа за 58 млрд дол, а е внесла за 71 млрд дол. За последните 16 години инвестициите на ЕС за Турция са възлезли на 112 млрд дол. Отчита се, че общият дисбаланс на Турция в областта на търговията е за 76.8 млрд дол, а само за трите големи, Русия, Китай и Индия, търговският дисбаланс е за 43 млрд дол. Изводът е, че турските бизнесмени трудно намират път към огромните пазари на тези страни. А дали влизането в Шанхайската организация е изход за промяна на тази ситуация е въпрос с повишена трудност. Независимо, че такива идеи се лансират често в желанието да се намери начин за преодоляване на стагнацията в икономиката. Все пак един кг лук в Турция вече струва 7 турски лири т.е. 2.5 лева, което принуждава властите да извършват проверки по борсите, за които има информация, че крият солидни количества лук в очакване на по-високи цени. Както се казва, бизнесът си върви, но на дребно. А дали разговорите между лидера на основната опозиционна кемалистка партия, НРП, Калъчдароолу с Мерал Акшенер, лидер на „Добрата партия“ ще доведе до номиниране на Мухарем Индже, кандидат за президент на последните избори, е тема, която ще се нищи месеци наред. Кампанията за местните избори започва рано и ще изчерпва обществена енергия, което в крайна сметка ще е от полза за управляващите. Всяко загърбване на проблеми е ползотворно за всяка власт. За нас, както винаги, ще е полезно да сме в курса на политиките при съседите, за да си правим собствените сметки. Ако можем.", "date": "2018.11.30", "title": "Бърз поглед към обстановката в Турция днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389994-%D0%B2-%D0%BA%D0%B0%D0%BA%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D0%B6%D0%B8%D0%B2%D0%B5%D0%B5%D0%BC-%E2%80%93-%D0%BD%D0%B0-%D1%81%D0%BE%D1%80%D0%BE%D1%81,-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B8-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Франс Тимерманс се срещал редовно с одиозния  . Тимерманс е ляв политик от Холандия с дългогодишна кариера на национално ниво и из брюкселските коридори. Типичен образ в типични обстоятелства.      От онази порода „хайверени социалисти“ и политически отрочета на печално известния Вашингтонски консенсус – „символ-веруюто“ на неолиберализма – които подмениха истинската лява политика с неолибералната икономическа доктрина, която само за партийно благозвучие орнаментират с вариации на прилагателното „социален“.      Страстен привърженик на Истанбулската конвенция, на отворената за имигранти Европа, на Трансатлантическото споразумение за свободна търговия (TTIP). Въобще, всичко по неолибералния конспект. Сега като вицепрезидент на Европейската комисия отговаря за върховенството на закона.      В европейски медии пък го определят като „дясна ръка“ на десния Жан-Клод Юнкер. На същия „ишиасен“ шеф на Европейската комисия, който се превърна в своеобразен брюкселски „Леонид Брежнев“, символизирайки безконтролната власт и бюрократичната развала, завладяла коридорите на Берлямонт, както любовно евробюрократите наричат седалището на Европейската комисия.      И как няма да е любовно – та за тях това е един личен „Камелот“, потънал в доживотни привилегии и тлъсти бюджетни мръвки на гърба на европейските данъкоплатци, на които същите тези евробюрократи охотно налагат строги бюджетни ограничения в името на „европейските ценности“. В предстоящите избори за членове на Европейския парламент въпросният Тимерманс е определен от Партията на европейските социалисти за кандидат на партията за бъдещ президент на Европейската комисия. И ето, че научаваме, че негов душеприказчик е именно Джордж Сорос – един от идеолозите и спонсорите на неолибералния глобализъм, който издигна идеята за насърчаване на масовата мигрантска вълна, и се ангажира с финансовото й обезпечаване. Миналата година, на 27 април, със Сорос беседва и Юнкер. Темите тогава били Украйна, Орбан и соросовия „ПУЦ“ в Будапеща (по-възрастните помнят какво се крие зад тази абревиатура – учебно заведение със съмнително качество). Такъв „ПУЦ“ работи от години в унгарската столица под помпозното наименование „Централноевропейски университет“ и бълва кадри за гвардията от НПО-активисти, финансирани от международния финансов спекулант. Кого представлява Сорос, та получава такъв радушен прием по най-високите етажи на ЕС? Могат ли Тимерманс и Юнкер да дадат удовлетворително обяснение защо се срещат с един корпоративен мастодонт и беседват по политиките на ЕС очевидно без да спазват правилата за разкриване на лобистките интереси. И защо, ако намират за нормално и допустимо да комуникират толкова активно със Сорос, не правят същото и с други американски милиардери или фигури с интерес към европейските дела. Примерно с братя Кох или поне със Стив Банън. Маркирам всичко това не за друго, а защото трябва да сме наясно, че когато гласуваме за български евродепутати догодина, всъщност гласуваме кой да управлява Европейската комисия. И, следователно, не трябва робуваме само на местни партийни пристрастия към „нашия Иванчо“, а да гледаме на нещата по-цялостно.  В каква Европа искаме да живеем – на Сорос, Истанбулската конвенция и миграцията?    ", "date": "2018.11.30", "title": "В каква Европа искаме да живеем – на Сорос, Истанбулската конвенция и миграцията?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389995-bloomberg-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B8%D0%B2%D0%B5%D1%80%D1%81%D0%B8%D1%84%D0%B8%D1%86%D0%B8%D1%80%D0%B0-%D0%B3%D0%B0%D0%B7%D0%BE%D0%B2%D0%B8%D1%82%D0%B5-%D1%81%D0%B8-%D0%B4%D0%BE%D1%81%D1%82%D0%B0%D0%B2%D0%BA%D0%B8-%D0%BF%D1%80%D0%B5%D0%B7-%D0%B5%D0%B3%D0%B5%D0%B9%D1%81%D0%BA%D0%BE-%D0%B8-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "България може да вземе участие в построяването на нов терминал за втечнен природен газ на гръцкото пристанище Александруполис на Егейско море, за да диверсифицира енергийните си доставки. Това казва министърът на енергетиката Теменужка Петкова в интервю за Bloomberg. По думите на Петкова София и Атина планират да пуснат в експлоатация и тръбопровод, който да свърза преносните мрежи на двете страни. Чрез връзката ще може да се изпраща газ към България от бъдещия терминал за втечнен природен газ, от който държавата ще притежава една пета, допълни още тя.     Друг проект за газопровод на стойност 2,8 млрд. лева, свързващ Черно море със Сърбия, се очаква да пренася гориво, идващо от „Турски поток“. „Терминалът в Александруполис ще ни даде достъп до доставки на втечнен природен газ от САЩ, Катар и Алжир, които ще бъдат пренасяни до България посредством интерконектора“, посочи Петкова.     България, която внася целия си газ от Русия, търси нови източници на доставки, след като през 2009 г. спор между Русия и Украйна доведе до спиране на газоподаването от Москва. На свой ред руските власти се опитват да заобиколят територията на Украйна с изграждането на алтернативни газопроводи като „Северен поток“ и „Турски поток“. България вече е свързала своята преносна мрежа с тази на Румъния, като се работи по подобни връзки и с Гърция, Сърбия и Турция. Финансирането за газопровода с Гърция на стойност 220 млн. евро вече е осигурено и плановете за строеж са в ход. Връзката ще даде на страната ни достъп до азерски газ чрез Трансадриатическия газопровод (ТАР) от Южния газов коридор, който доставя „синьо гориво“ от находището „Шах Дениз“ 2. По думите на Петкова българският газов оператор „Булгартрансгаз“ има сключен договор за доставката на 1 млрд. куб. м газ – една трета от годишното потребление на страната, с азербайджанската компания SOCAR. България също така планира да развие газова платформа за търговия, чрез която да се осъществяват доставки за балканския регион на гориво от Черно море, където съвместно предприятие между Total SA, OMV AG и Repsol SA добива нефт и газ в дълбоки води, а Royal Dutch Shell Plc проучва друг черноморски блок. Друг източник на гориво за бъдещата газова борса е и „Турски поток“. По думите на Петкова обаче правителството все още не е получило официално потвърждение от „Газпром“, че маршрутът ще минава през България, Сърбия, Унгария и Словакия, както преди това съобщи руският в. „Комерсант“.", "date": "2018.11.30", "title": "Bloomberg: България диверсифицира газовите си доставки през Егейско и Черно море"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389996-%D0%B0%D1%81%D0%BF%D0%B0%D1%80%D1%83%D1%85-%D0%B8%D0%BB%D0%B8%D0%B5%D0%B2-%D0%B7%D0%BB%D0%B0%D1%82%D0%B5%D0%B2-%D1%81%D0%B8%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%80%D0%B0%D0%B7%D0%BB%D0%B8%D0%BA%D0%B0-%D0%B2-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0", "text": "Сивата икономика и контрабандните горива стоят в основата за големите различия в цената на горивата на българския пазар, заяви председателят на Българската петролна и газова асоциация (БПГА) Валентин Златев по време на среща с представители на медиите.      По неговите думи около 1 млрд. лв от търговията с горива отиват в сивата икономика заради липса на отчетност и неплащане на установените такси и данъци. Златев коментира и гражданските протести срещу високите цени на горивата, като подчерта, че те не са оказали влияние върху сериозното певтиняване най-вече на бензина през последните седмици. Динамиката в цените се дължи единствено на процесите, които протичат на глобалния петролен пазар и на котировките на основните сортове суров петрол.     Компонентите, които изграждат цената на горивата, са свързани, както с международните пазари, така и с вътрешнодържавни фактори като акцизи, ДДС и разходи за труд, поясни още той.     „България е малък пазар, хората карат по-стари коли заради ниските доходи и тук по-трудно и по-бавно могат да се наложат технологиите от по-развитите страни, свързани понижаването на вредното влияние на горивата върху въздуха и оптимизиране на  процесите при рафинирането на петрола”, заяви Златев.                Според председателя на БПГА основен проблем при контрабандата на горива в България е липсата на качествен контрол от страна на държавата, в частност Агенция „Митници” и Националната агенция за приходите (НАП). „По данни на Министерството на финансите от началото на 2017 г. в страната са регистрирани 4225 бензиностанции с фискални устройства. Освен тях съществуват и 1440 ведомствени бензиностанции и неизвестен брой „неофициални” такива. Легалните обекти обслужват 3,7 млн. превозни средства. Това прави по една бензиностанция на 645 автомобила”, изтъкна Златев, като добави: „За сравнение, в Австрия, където съществува сериозно пренасищане с бензиностанции, регистрираните над 5,2 млн. превозни средства се обслужват от 2685 бензиностанции. Това означава, че средно един обект обслужва приблизително по 2000 автомобила. Средното съотношение в този аспект за Европейския съюз е 3900 автомобила на бензиностанция”. Според Златев една от основните причини за по-скъпия дизел в сравнение с класовете бензин е превесът на дизелови автомобили в родния автопарк. „Докато през 2016 г., по данни на МВР, бензиновите автомобили у нас са били с половин милион повече от дизеловите, последните данни на КАТ показват, че от общия брой регистрирани превозни средства дизеловите са с 50 хил. повече от бензиновите”, сподели още той. По официални данни общият брой на регистрираните дизелови автомобили в България е 1,216 млн. превозни средства. „Потреблението на бензин практически е на нивото от 2011 г., докато това на дизела е нараснало с 41%”, подчерта Златев, добавяйки: „Общото потребление на горива на вътрешния пазар е нараснало с една трета за последните седем години, като за момента половината от горивата в страната са внос”. Той посочи още, че за този период вносът на горива се е увеличил със 70%, като България разполага с достатъчно алтернативи в това отношение. Вносът от Румъния на дизелово гориво за 2017 г. възлиза на 240 хил. тона, докато на бензин достига 294 хил. тона. Вносът от Сърбия за същата година при дизела е изчислен на 59 хил. тона, докато този на бензин възлиза на 27 хил. тона. С подобни количества за 2017 г. се отбелязва и Русия, която е внесла 306 хил. тона дизел. По отношение на данъчното облагане на горивата в ЕС Златев изтъкна, че ставките за ДДС в България са едни от най-ниските в рамките на блока. По данни на Министерството на финансите приходите за държавния бюджет от събрани акцизи за горива за 2017 г. възлизат на 2,272 млрд. лв. Това е 21-процентен ръст в сравнение с 2011 г., когато приходите са изчислени на 1,871 млрд. лв. „Въпреки повишаването на акцизините ставки и изравняването на ставките на газьола за отопление с тези на дизела, събираемостта изостава и процентното повишаване на приходите от акцизи не съответства на процентното увеличаване на потреблението”, отбеляза още Златев. Той коментира и твърдението, че „Лукойл” притежава близо 90% от данъчните складове в България, което позволява на компанията да упражнява монополно влияние върху цените на горивата. „Според официални данни в публичния регистър на лицензираните данъчни складове на Агенция „Митници” в страната има 121 данъчни складове. „Лукойл” притежава 4 от тях”, заяви Златев. Според него всяка компания разполага с даденото от държавата право да притежава и регистрира данъчен склад и определи като „абсурдно” твърдението, че „Лукойл” упражнява влияние върху други компании и разполага с поставени лица, чрез които да контролира голям процент от акцизните складове.", "date": "2018.11.30", "title": "Сивата икономика е виновна за голямата разлика в цените на горивата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389997-%D0%B2%D0%B8%D0%B7%D0%B8%D0%BE%D0%BD%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BA%D0%B0%D1%82%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BC%D0%B0%D0%BD%D0%B8%D1%8F", "text": " броди над мутроолигархическа неолиберална България. Това е манията за Визия за общественото развитие. Не разбираемите от всички термини като програма, идеи, схващания, възгледи, стратегии и т.н., а непременно „Визия“.     Почти всички, с изключение на крайно десните (бесните) малоформатни партийки и изперкали техни вождове, вече разбират, че преходът е сбъркан, че са нанесени огромни щети на България, че просто вече не може да продължава така. Да, ако развитието на България върви по този път, просто след няколко десетилетия страната ни ще стане демографската пустиня България, територия за населяване на ислямисти. Но почти никой не разкрива   Не само призиви за борба с т.нар. „Паралелна държава“. И през 2018 г. като се започна едно визионерство, та свят да ти се завие. Като се почне от БАН, премине се през Визията на БСП (огласена на 21 юли), обединението на Ал. Томов, поредица от идеи, възгледи, предложения на поредица от малки партии, включително и Отечествения съюз и т.н. Те имат различна форма и различно съдържание, различен обем и различна степен на радикалност на идеите за промяна. Появи се от печат и книгата на чл. кор. Иван Ангелов „Стратегия за догонващо икономическо развитие на България до 2040 г.“. готви се Визия и на АБВ.   довели до сигурна и трайна бедности нищета на огромната част от българския народ, довели в най-голяма степен до продължаващата масова емиграция от страната и обезбългаряване на България. Но незначителна част от тези визии предлагат действителна радикална промяна за излизане от неолибералното статукво. Има необвръзка на предлаганите социални мерки с адекватни промени на икономиката и финансите на страната. В същото време редица членове на БСП, партийни общински и районни организации правят рационални предложения за лява социално-икономическа политика. Такива идеи има в районите организации на БСП в София – „Красна поляна“, „Лозенец“ и др. , в някои общински организации в страната, в редица партийни организации и от множество редови социалисти.  Много преди огласяването на „Визията за България“ в редица организации на БСП имаше множество идеи предложения. Но те не бяха събрани, обобщени, обсъдени от комисията по идеологическите въпроси и положени в основата на Визията. Сега отново се повтаря ситуацията. И отново идеите най-вероятно ще бъдат заметени под килима в кабинета на Др. Стойнев. Заслужава внимание идеята на Общинската конференция на БСП – „Красна поляна“ Визията да бъде преработена основно и развита под мотото: „ “. Всички разбират, че подобен документ (визия) е крайно необходим. Главното е в промяната на социално-икономическата ситуация в страната. Не просто стремеж на власт на всяка цена, а власт за решително подобряване на жизненото равнище на хората и чрез него да се минимизират щетите от емиграцията на българи. Много добра е идеята на чл. кор. И. Ангелов за догонващо развитие. Колкото и редица кабинетни икономисти да твърдят, че догонването е невъзможно, поради развитите и на най-развитите, то тя има място. За съжаление България няма ресурси за изпреварващо развитие. Анализът на статистическите данни за социалното положение на хората и за икономическото развитие за равнището на преразпределение на произведеният обществен продукт показват, че  . От една страна работодателите масово и поголовно се стремят да държат трудовите възнаграждения на почти долна мъртва точка, дори ако има как наетите да им работят без пари. От друга страна преразпределението на произведеният БВП е също на долна мъртва точка около 37%, при мераци на финансовия министър да спадне до рекордните за ЕС 32%, при средно преразпределение за страните от ЕС между 45-50%. В същото време данъчната система на България е безкрайно колониално деформирана. Около 75% от данъците са от групата на косвените данъци и такси. И тази част на данъците през последните години под различни форми непрекъснато се увеличава, дори през местните данъци и такси, дори за старите коли на бедните работещи българи и пенсионери. По някои данни от Интернет в държавният бюджет приходът от корпоративните данъци (т.е. данъци на българския „бизнес“) е само 2.5 млрд лева, на наетите работници (данък на физическите лица) е 8.5 млрд лева. Къде е справедливостта? Къде е равенството? Къде е солидарността? А ако прибавим и плащаните предимно от наетите работници ДДС и акцизи, съотношението става драстично. В този ред могат да посочват и други несъответствия с принципите на социалистическата партия. А сегашното най-висше четирилицево ръководство (квадриум: Нинова, Стойнев, Добрев, Гаджева) се правят, че не виждат огромната несправедливост в социално-икономическото развитие на страната. И съвсем естествено тези проблеми липсват в проекта на „Визия за България“. Но за тези диспропорции се говори открито в множество организации на БСП. За да се излезе от тази ситуация НС на БСП, включително и квадриумът, трябва коренно да промени подхода и методите си на работа. Телевизионните и парламентарни изяви не са достатъчни. То си трябва политика, истинска социалистическа лява политика, а не само и не толкова фризиране на статуквото на неолибералната политика. Във в-к „Дума“ бе публикувано съкратеното становище на социалистите от „Красна поляна“. И там ясно е подчертана необходимостта да се приложат при преработката на визията три  : 1)  Пълно съответствие със принципите, на които се основава социалистическата партия: свобода, равенство, справедливост, солидарност и демокрация;  2)  Отпадане на нови идеи и отказ от внедрени неолиберални идеи и практики като: насърчаване на по-дългото оставане на пазара на труда на хората в пенсионна възраст; поемане от държавата на осигурителните вноски (вместо бизнеса) при наемането на работа на родители с малки деца; въвеждане на преференциално ниски или нулеви ставки на данък печалба за икономическите дейности, които са приоритет; махането на тавана на пенсиите; делегираните бюджети в образованието.  3)  Реализацията на идеите във Визията да води до постигане на средното европейско равнище в социалната и финансово-бюджетната политика за период до 2025 г. Към тези три принципа може и следва да се добави и четвърти: 4)  В основата на преработката на „Визия за България“ да бъдат предложенията на социалистите и симпатизантите за истинска лява социално-икономическа политика, основаваща се на потребностите и на интересите на хората на наемния труд и на дребния бизнес, т.е. на хората които с личен труд изработват своите доходи, а не печелят от собственост.  Във „Визия за България“ следва кратко и ясно да се разработят няколко групи идеи: На   – идеи и предложения за решаване на главния проблем на българското общество – огромната бедност, ниските доходи и жизнено равнище и като следствие от тях - голяма емиграция, намалена раждаемост и демографска катастрофа. На   за излизането от демографската катастрофа са предложенията за: значимо повишаване на доходите и равнището на живот в България; провеждането на политика, включваща решаването на социалните проблеми на децата, младежите и младите семейства. Значително увеличаване на детските надбавки за второ и трето дете на младите семейства, когато и двамата родители или поне единият е с висше образование; безплатно семейно общежитие за студентките-майки (редовно обучение) с деца до 5 г.; създаване на Национален фонд за строителство и поддържане на жилища за млади семейства с две и три деца; отпускане на нисколихвени, а при трето дете и безлихвени кредити на млади семейства за жилище; Мерки за прекратяване на ранното (под 18 г.) встъпване в брак и \"раждане от деца на деца\".          На   са идеите за съществена промяна в пенсионната система като: повишаване на минималната пенсия за осигурителен стаж до равнището на 30% от средната работна заплата; максималният праг на осигуряването да се определя като 10 пъти размера на средната заплата, а максималната пенсия да е до равнището на средната работна заплата за предходната година.   На  . В доболничната помощ: да се преоцени положението на личните лекари и прекрати използването им като администратори; да се възстанови статута на бившите поликлиники; да има пряк достъп до лекари-специалисти (без направления); електронни рецепти за лекарствата за хронично болните; премахване на здравните книжки; увеличаване капацитета, качеството и бързината на спешната медицинска помощ; премахването на спекулата и корупцията в търговията с лекарства и лекарствени средства. На   В средното образование основен акцент се поставя върху повишаване на достъпа и равенството в обучението и за културата на децата и младите хора, намаляване на огромното неравенство във възможностите за обучение и за култура между децата на: богати и на бедни родители; от т.нар. елитни училища и обикновените училища. В учебното съдържание приоритетни да са дейностите за развитието на: паметта, мисълта; адаптивност към променящия се живот; съхраняване на националната памет и т.н. На   като основа за решаване на главните социални и демографски проблеми. Става дума за: 1).  Увеличаване дела на държавната собственост в произведения БВП от под 9% до средното 30 и 40% в ЕС, което ще позволи вливане в държавния бюджет не 10%, а 75% от печалбата на фирмите; 2).  Повишаване на ставката на корпоративните данъци от 10% до средното равнище на ЕС на две стъпки: първа на 15%, колкото сега е за ЕТ в България и колкото е в Латвия и Литва и втора - 19-21%, както е в Унгария, Полша, Чехия и Естония (21%), с което ще се намали износът на национален доход и ще се подобри социалната политика; 3).  Засилване солидарността и намаляване на неравенството в страната чрез: промяна в облагането на физическите лица чрез необлагаем миниум на доходите на равнището на минималната работна заплата, а максималните ставки да нарастват стръмно и достигнат 30%. Въвеждане на данък богатство (25-30% ДДС за някои луксозни стоки) и повишен годишен данък за дворци, яхти, самолети и др..  4).  Непримирима борба: със спекулата в цените на лекарствата, хранителните продукти; намаляване на сивата икономика от 33% на ок. 11% (средното за ЕС), както и на контрабандата, корупцията и измамите с ДДС и криенето на данъци чрез промени в законите. 5).  Въвеждане на мораториум върху приватизацията и концесиите на държавна и общинска собственост, природни ресурси и инфраструктурни обекти.  6).  Постигане на икономически растеж от 8-9% чрез по-висока производителност на труда, нови технологии и техника, по-високо качеството на труда, дигитализация, по-рационално използване на българските суровини; развитие на кооперативното движение (нов закон); защита на българското производство; засилен митнически, санитарен и др. контрол по границите. 7).  Главното за земеделската политика е производство на повече и по-качествена селскостопанска продукция и храни, възобновяване отглеждането на традиционни за България култури, особено на екологично чисти плодове и зеленчуци чрез държавно стимулиране за качествена продукция и засилен контрол;  8).  Промяна в изготвянето на бюджета на страната. Прекратяване на заниженото планиране на приходите и раздаване в края на годината средства, по партийно или лично авторитарно решение на \"свои\" фирми, \"свои\" общини и свързани политически и икономически лица. В разходите дяловете от БВП да са за: образование и наука  6.0%, култура (1.5-2.0%); здравеопазване (5%), отбрана и сигурност (4.5%). На   премахване на обвързаността на държавни органи и отделни служители със сенчестия бизнес, политическата обвързаност на служителите със партийни структури и лобизъм; активна защита на националните интереси пред структурите и органите на ЕС и международните организаци; Оптимизиране на администрацията, съкращаване на раздутия щат; засилване на правата и активността на държавните контролни органи и органите на сигурността, осигуряване на действена защита на живота, здравето, труда, дома; прекратяване на практиката на \"раздаване\" на обществени поръчки на фирми, свързани с политически партии, забрана за участие в търговете на офшорни фирми; осигуряване на по-високи и справедливи трудови възнаграждения и по-добри условия на труд на служителите на полицията, охраната на затворите и съдебните експерти, както и прекратяване на нерегламентираните връзки на служители на МВР с наркопласьори, крадци на автомобили и др., преатестация на всички дознатели, следователи и прокурори; повишаване на качеството на законодателната дейност на Народното събрание, повишаване на качеството и независимостта в работата на следствието, прокуратурата и съда; по-голяма равномерност в развитието на регионите, на свързаността на националната територия чрез държавни инвестиции в инфраструктура. По-голяма самостоятелност на общините чрез повишаване дела на средствата от бюджета за общините от 5-6% от БВП до 10-12% и премахване или намаляване на редица такси. .", "date": "2018.11.30", "title": "Визионерството като политическа мания"}
{"url": "http://www.classa.bg/%D1%81%D0%B2%D1%8F%D1%82/item/389989-%D0%BA%D0%B0%D0%BA-%D1%81%D0%B0%D1%89-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%82-%D0%BC%D0%B0%D1%89%D0%B0%D0%B1%D0%BD%D0%B0-%D0%BA%D1%80%D0%B8%D0%B7%D0%B0", "text": " успя да постигне най-големи успехи именно в икономиката. Той беше избран с голяма и широкомащабна програма за реформи. Някои от тях Тръмп успя да приложи, други не. Но като цяло той има нещо, което да покаже като резултат от работата си.       Но, въпреки добрите показатели, ръстът на фондовите индекси на акциите почти спря. И октомври ще бъде запомнен като Shocktober - акциите на най-големите компании се сринаха, до началото на ноември ключовите американски индекси загубиха всички постижения от есента на 2017 г. Много икономисти възлагат цялата вина върху политиката на Федералния резерв. Малек Дудаков разказва в какво се заключава тя и може ли да предизвика каскада от фалити и дефолти по целия свят. Реформи, опити Много хора помнят различните обещания на Тръмп в контекста на имиграцията. Той възнамеряваше и окончателно да реши проблема с нелегалната миграция, и съществено да намали потока от легални мигранти в Америка. Засега той успя да подпише само няколко президентски указа в тази посока - като например забрана за влизането в САЩ на жители на редица страни от Близкия изток, Венецуела и КНДР. Прословутата стена на границата с Мексико едва сега започва да се изгражда. Досега около 15-20 километра са издигнати близо до Сан Диего - не особено значим резултат след две години на поста. Администрацията на Тръмп, въпреки няколкото опита, така и не успя да извърши пълноценна реформа на здравното осигуряване. Тръмп постепенно отменя със своите постановления различни точки от действащата система за здравно осигуряване, утвърдена от Обама (ObamaCare). Това обаче едва ли може да се нарече успешно разрешаване на ситуацията на пазара на застрахователните услуги. Разбира се, далеч не всички действия на Тръмп зависят единствено от него самия. В много отношения те са свързани с разположението на силите в Конгреса, който именно трябва да гласува новите закони и да одобрява реформите. През първите две години на президентството на Тръмп, републиканците имаха мнозинство в двете палати. На теория това им позволяваше да гласуват всякакви законодателни норми. Но на практика нещата бяха различни. Да кажем, в Палатата на представителите, различните фракции вътре в Републиканската партия често не успяваха да намерят общ език помежду си. Така беше, например по въпроса за медицинското осигуряване. Консервативната част от републиканците настояваше просто да се премахне държавната регулация в тази сфера и да се даде на откуп на свободния пазар. По-умерените представители на мнозинството искаха само малко да реформират съществуващата система на ObamaCare, но не и да засегнат нейната основа. Тръмп се опита да заеме място някъде по средата между тези две позиции. В резултат от това четири или пет гласувания за отмяната на ObamaCare просто се провалиха и въпросът беше оставен на случайността. В Сената опозицията в лицето на демократите по всякакъв начин блокираше всякакви инициативи на мнозинството от републиканците. За да се премине от обсъждането на проектозакона до гласуването, е необходимо да се привлече подкрепата на най-малко шестдесет сенатори. Републиканците имаха само 51 или 52 места, така че многобройните им законопроекти така и оставаха на стадия на обсъждането. По принцип всички законодателни успехи на републиканците се основаваха на приемането на нови бюджети. Те се одобряват с обикновено мнозинство от гласовете, така че демократите не са имали възможност да ги блокират. Най-логично е да се включат икономическите иновации в бюджета, което правителството на Тръмп правеше успешно. Подарък за бизнеса и разцвет на икономиката В края на миналата година Белият дом, с подкрепата на републиканците, извърши най-голямата данъчна реформа за последните 35 години. Тя включва намаление с 3-5% на данъка върху доходите на американски граждани. Например, максималният процент спадна от 39% на 35%. Но най-много преференции получиха бизнесмените. Максималният данък върху приходите на бизнеса спадна от 35% на 21% - почти с една трета. Тръмп имаше намерение преди всичко да намали данъчната тежест върху предприемачите. В крайна сметка, преди тази реформа, данъкът върху печалбите на компаниите в САЩ беше най-високият от всички икономики на развитите страни (включително Европа, Израел, Япония и Южна Корея). Такова стремително съкращаване на данъците, съчетано с процеса на дерегулация на икономиката, стартиран от Тръмп, доведе до бърз икономически растеж. През 2017 г. икономиката на САЩ е нараснала с 2,3%, с една трета по-висока от предходната година (1,5%). През 2018 г. в продължение на няколко последователни тримесечия брутният вътрешен продукт (БВП) расте с темпове над 4% - американската икономика не е виждала такива показатели от времето на благополучните за САЩ 90-ти години. Нивото на увереност в утрешния ден сред американците се е повишило до максимума от 1997 г. Нивото на безработица спадна до минимума от 1969 г. на 3,5-3,7%. При това за първи път в цялата история на изчисленията, безработицата сред малцинствата падна на същото ниво, като безработицата сред белите американци. Въпреки че обикновено афро-американците и испанците имат повече трудности при намирането на работа от белите американци. Ускореният растеж на американската икономика започна да се наблюдава още през първите месеци на 2017 г. Тогава реформите на Тръмп все още не бяха реализирани. Въпреки това оптимизмът сред бизнесмените и потребителите за бъдещите данъчни облекчения и премахването на излишните разпоредби вече започна да помага на икономиката. Предприемачите започнаха да инвестират повече в разширяването на бизнеса, а потребителите по-активно харчат пари, уверени, че ще с работата всичко при тях ще бъде на ред. Неудържимото покачване на индексите Оптимистичните настроения най-ясно се отразиха на фондовите пазари, които през цялата 2017 биеха рекордите един след друг. Индексът Dow Jones, който е индикатор за движението на курса на акциите на тридесетте най-големи корпорации в САЩ, достигна рекордно ниво 31 пъти през годината. Още в самото начало на 2017 г. той за пръв път надмина нивото от 20 000 пункта, като през последната година се увеличи с около хиляда. И след 12 месеца, Dow Jones надхвърли 26 000 пункта, като разби всички предишни рекорди за годишния темп на растеж. Сходна динамика показа и индекса S&P 500, който следи акциите на 500-те най-големи американски публични компании. През 2017 г. той се увеличи от 2 200 пункта до 2 700, което показва увеличение с повече от 22%. И Nasdaq Composite, индекс на IT корпорациите, миналата година за пръв път надхвърли нивото на предишния връх от началото на 2000 г. Тогава, след спукването на балона dot-com, Nasdaq загуби две трети от стойността си за няколко години. Той успя да се върне на това ниво едва през 2017 г. През изминалата година Тръмп често посочваше динамиката на растежа на пазарите като знак за успеха на неговата политика. Въпреки че тя често не съвпадаше с президентските рейтинги. Например, през есента на 2017 г., на фона на спада на доверието в Тръмп до ниски нива от 35-37%, пазарите, напротив, нарастваха все по-бързо и по-бързо. Икономистите от Белия дом очакват тази тенденция да продължи и през новата година. Та нали, през 2018 г. икономиката ще почувства всички последици от реформите на Тръмп. Компаниите ще спестят данъци, които могат да инвестират в разширяване на производството. Безработицата, както и преди, ще спада и потребителските разходи на населението само ще се увеличават. Шоковият октомври От самото начало обаче нещата тръгнаха по непланиран курс. Въпреки че всички основни икономически показатели бяха нормални (а някои дори се подобриха), растежът на индексите на фондовете почти спря. Това бе последвано от срив на цените на акциите, който се проточи през февруари и март. Към лятото редица пазарни показатели се върнаха към нормалното русло, но през есента стремителната продажба на акции продължи отново. Тазгодишният октомври със сигурност ще бъде включен в учебниците по икономическа история като \"Shocktober\" (или „Шоковият октомври“). Само за един месец Dow Jones загуби повече от 2000 точки (въпреки че успя да възстанови част от загубите). Nasdaq Composite рухна с почти 12%. Лидери на падането бяха акциите на т. нар. FAANG - Facebook, Amazon, Apple, Netflix и Google. Преди година инвеститорите ги смятаха за най-надеждни за инвестиции на пазара - те почти винаги растат и доста рядко падат. Но през октомври само Facebook, например, се срина с 22%, а Netflix - с почти 30%. General Electric, една от най-големите компании в Америка, управляваща повечето от енергийните мрежи на страната, загуби 45% от пазарната си капитализация през октомври. Волатилният пазар за криптовалути се срина след фондовия пазар, като загуби 32-34% от септемврийската капитализацията. Списъкът на загубите може да продължаваме още дълго. Може би основният шок през октомври не беше толкова колапсът на ценните книжа на всички ключови пазари, колкото това колко бърз и неочакван се оказа. Повечето инвеститори, завръщайки се от лятната ваканция, се надяват да видят ръста на фондовите пазари през есента, който може да компенсира пролетните загуби. Обаче в действителност всичко се оказа съвсем различно. До началото на ноември ключовите американски индекси загубиха всичките си постижения от миналата есен. Същевременно китайският Hang Seng и японският Nikkei паднаха до нивото на пролетта на 2017 г., докато европейските ценни книжа бяха в най-лошо състояние за последните 2,5 години. Международните инвеститори, по традиция, още по-болезнено почувстваха върху себе си всичките проблеми с американските фондови пазари. Федералният резерв срещу растежа Но каква е причината за падането на пазарите? Както обикновено мненията на икономистите се разминават. Някой вижда това като естествен етап на коригиране на цените, който ще бъде последван от нов дълъг период на растеж. Но има съвсем различна гледна точка. Тя възлага цялата вина на политиката на Федералния резерв, който от миналата година се опитва с всички сили да ограничи растежа на фондовите показатели. В началото на тази година новия ръководител на Федералния резерв стана консервативният икономист от Принстънския университет Джером Пауъл. Той е привърженик на твърдата парична политика. Това означава бързо увеличаване на лихвите на Федералния резерв от тези околонулеви позиции, на които те се намираха дълго време след кризата от 2008 г. По принцип такава политика започна да провежда напусналата вече поста ръководител на Федералния резерв Джанет Йеллен. Пауъл обаче възнамерява да ускори този процес. През последните две години лихвата се е увеличила почти 10 пъти. През лятото на 2016 г. тя е била само 0.15%, а сега достига до 2.25%. Очаква се до края на 2019 г. Пауъл да проведе още 3 или 4 кръга от увеличението й - до 3.5-4%. Осем години след началото на финансовата криза през 2008 г. Федералният резерв продължи да прилага политика на ниски лихвени проценти. Нейният пример беше последван от централните банки на други водещи страни по света - Европейския съюз, Япония, Великобритания и Китай. Те координирано \"заливаха\" фондовите пазари с евтини пари, които предоставяха на банките практически безплатно (в крайна сметка е малко вероятно 0.1-0.2% да се смятат за съществени суми за банкерите). Шоковата терапия срещу балоните Политиката на евтините пари спомогна за смекчаване на последиците от кризата и доведе до безпрецедентен ръст на фондовите пазари. Борсовите индекси на акциите нарастваха почти непрекъснато от 2009 г., ако не вземем предвид кратките периоди на рецесия през 2013 и 2015 г. Но сега централните банки се опасяват, че тези политики са допринесли за формирането на масивни балони на всички големи пазари. Ако тези балони започнат да се пукат един след друг, тогава светът ще се окаже в дълбините на много по-лоша криза, отколкото през 2008 г. Сам по себе си, постоянният растеж на ключовите фондови пазари може да се счита за нови балончета. Пазарът на ипотечното кредитиране в Америка отново набира обороти, точно както преди кризата през 2008 г. Пазарът на дългове на университетските студенти в САЩ непрекъснато нараства и се увеличава по обем. Големите мегаполиси на света (Лондон, Хонг Конг, Ню Йорк) са изправени пред рязко увеличение на стойността на недвижимите имоти. В случай на нова глобална рецесия, всички тези балони ще започнат да се изпаряват един след друг, предизвиквайки верижна реакция. Последствията могат да бъдат изключително плачевни. Ето защо ръководителят на Федералния резерв Пауъл реши да работи на изпреварване. Чрез бързо повишаване на лихвения процент той възнамерява да постигне един вид \"шокова терапия\" за пазарите. Това ще им позволи да се сринат за известно време, но няма да доведе до мащабна рецесия. Никой не е доволен от действията му: нито институционални играчи като банки и хедж фондове, свикнали с времето на евтини пари, нито политиците, начело на САЩ. Тръмп, който по-рано подкрепяше политиката на Пауъл, изправен пред последствията от нея, започна все повече да го проклина. Той вероятно не очакваше действията на Федералния резерв да доведат до такива бързи и резки последици. Миризмата на криза В американската история не винаги разпадането на фондовите пазари е водило до мащабна икономическа криза. Например, през октомври 1987 г. внезапният спад на Dow Jones с 23% почти никак на повлия върху реалния сектор на икономиката. Октомврийският колапс тази година напълно може да завърши с подобен резултат. Всъщност, въпреки цялата паника на пазарите, повечето от индексите се върнаха само до нивото от миналата година. Повлия бързия растеж на фондовите пазари през 2017 г. Докато, например, през октомври-ноември 2008 г., на върха на финансовата криза, индексите загубиха целия си успех за 4-5 години. Въпреки това, сходствата с големи кризи от миналото могат да бъдат проследени в друго. Голямата депресия започна с големия срив на цените на акциите на Нюйоркската фондова борса през октомври 1929 г. Основната причина бе завършването политиката на евтини пари по време на \"ревящите 20-те години\". А задействащ механизъм на колапса беше решението да се повиши лихвата на Федералния резерв в Ню Йорк. Ипотечният балон в средата на 2000-те години също до голяма степен се дължи главно на политиката на евтиния долар, която провежда Федералния резерв, за бързо излизане от рецесията през 2002 година. И вече през 2005 г. Федералният резерв започна постепенно да повишава лихвения процент от 0,5% до 5%, което в крайна сметка доведе до ипотечната криза, която предизвика финансов крах. Дали тази история ще се повтори днес? В крайна сметка сега сме свидетели на завършването на поредния деветгодишен експеримент по \"заливане\" на пазарите с евтини пари. Но сега, към всичко това, се добавя сериозният проблем на дълговото натоварване на държавите и големите корпорации. И с нарастването на лихвените проценти се увеличават и разходите за обслужване на заемите. Ако Федералният резерв и централните банки на другите държави се заиграят твърде много, те могат да причинят каскада от фалити и дефолтове по целия свят. В този случай, текущата пазарна волатилност (нестабилност-бел.пр.) ще изглежда само цветенца на фона на плод четата - дълга и болезнена икономическа криза.   Превод: М.Желязкова", "date": "2018.11.30", "title": "Как САЩ приближават мащабна криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389990-%D1%81%D0%B2-%D0%B2%D1%81%D0%B5%D1%85%D0%B2%D0%B0%D0%BB%D0%B5%D0%BD-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BD%D0%B4%D1%80%D0%B5%D0%B9-%D0%BF%D1%8A%D1%80%D0%B2%D0%BE%D0%B7%D0%B2%D0%B0%D0%BD%D0%B8", "text": "  Св. ап. Андрей се нарича Първозвани, понеже пръв от апостолите бил повикан да тръгне след Христа. От ранни години той жадувал за божествената истина и когато Йоан Кръстител се явил от Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Иисус, казал: \"Ето Агнецът Божий!\" Като чул тези думи, Андрей тръгнал подир Спасителя и прекарал с Него целия ден.     След това отишъл да намери брата си  , съобщил му радостната вест: \"Намерихме Месия\", и го довел при Христа. Двамата братя обаче продължавали своя предишен живот и се занимавали с риболовство. Те били родом от Витсаида . По-късно Спасителят ги видял на брега на Галилейското море и им казал: \"Вървете след Мене, и Аз ще ви направя ловци на човеци\". От тогава те навсякъде вървели подир Спасителя и били свидетели на Неговите чудеса, смърт и възкресение. Името на св. Андрей често се среща в Евангелието. За него се споменава в разказа за нахранване на народа с пет хляба ( ). Андрей с трима други апостоли разпитвал Господа за бъдещата съдба на Църквата и чул пророчеството за разрушаването на Йерусалим  и за свършека на света ( ). Той заедно с Филип казал на Иисус, че някои елини желаят да го видят, и чул думите на Спасителя: Дошъл е часът да се прослави Син Човешки ( ).   Господ Иисус Христос призовава св.ап. Симон (Петър) и Андрей Първозвани.  Мозайка от VI в. от Равена   След  , когато апостолите отишли по разни страни да проповядват словото Божие, ап. Андрей се отправил към северните страни. През Гърция, Мала Азия, по нашите брегове на Черно море той стигнал до страната, обитавана от скитите. Тая страна, тогава дива и неизвестна, е сегашна Русия. Целият си живот апостолът посветил на проповед. С търпение понасял гонение от езичниците и навсякъде със своето слово, чудеса и примерен живот спечелвал нови последователи за Христа. В Понтийския град Синоп, близо до Черно море, където св. Андрей пристигнал със  , двамата Христови проповедници претърпели ужасно гонение от юдеите, които със злоба видели, че Христовото учение печели много последователи. Юдеите наклеветили апостолите пред властта, затворили ги в тъмница, били ги до смърт и ги хвърлили вън от градските порти. Но изцереният чрез чудесно явяване на Спасителя ап. Андрей се върнал в града, продължил проповедта и обърнал мнозина към Христа. Дори в VII век още посочвали в Синоп катедрата, от която проповядвал апостолът, и мраморната негова икона. Св. Андрей проповядвал усърдно и в другите градове на Понт и Гърция, изцерявал болни, прогонвал нечисти духове, убеждавал новообърнатите да бъдат милостиви към странниците и своите роби и да имат любов към всички. Св. апостоли, пръснати по цял свят да проповядват Евангелието, се събирали понякога в Йерусалим за празника Пасха. В тия радостни срещи те си съобщавали един на друг успеха на общото дело, в общата молитва придобивали нови сили за продължаване на трудовете и след това предприемали нови пътешествия. Заедно със   ап. Андрей посетил Ефес и след това прекарал две години в Никея, където извършил много чудеса и обърнал към Христа множество езичници. Кротостта и добродетелният живот на св. апостол привличали към него народа, който, като го слушал, се провиквал: \"Наистина ти си ученик и приятел на благия и милостивия Бог, и Той говори чрез твоите уста!\" Св. апостол обиколил с проповед градовете Ираклия, Халкидон и Трапезунд; посетил Армения и  . В последната страна и досега са запазени предания за неговото престояване там. По време на своите пътешествия св. апостол Андрей проникнал в планините на Осетия и Абхазия, проповядвал е Севастия (днешен Сухуми), обходил бреговете на Черно море и посетил Херсон Таврически (сегашния Кримски полуостров) . Там по това време имало богати гръцки колонии. А за страната, която лежала на север - за Русия, тогава се знаело малко. Племената, които я населявали, били известни под общото име скити. Първият руски летописец Нестор разказва по предание, запазило се до негово време, че св. апостол стигнал до река Днепър до мястото, където сега се намира Киев. Като се изкачил на един хълм, той забил кръст и казал на намиращите се с него ученици: \"На това място ще възсияе Божията благодат, ще се издигнат църкви на Христа и истинската светлина ще излезне от тук по цялата страна\". Сега на същия тоя хълм стои църквата на името на св. Андрей Първозвани. След това трудно пътешествие ап. Андрей посетил Синоп и градовете, които лежали близо до Черно море. Той посетил и гр. Византион (днешен Цариград) и там ръкоположил за пръв епископ  , един от 70-те Христови ученици. Обхождайки градовете на Гърция, той вече в преклонни години дошъл до гр. Патра, където трябвало да завърши неговият земен подвиг. Много от жителите на Патра, като чули евангелската проповед, оставяли идолите и се обръщали към истинския Бог. Между тях била жената на управителя, която апостолът изцерил от тежка болест, и братът на управителя – философът Стратоклий. Сам управителят Егеат по това време се намирал в Рим, където царувал жестокият Нерон (54-68 г.). След връщането си в Патра Егеат узнал, че новото учение бързо се разпространява из града, та дори проникнало и в семейството му. Пламнал от гняв, той започнал да принуждава повярвалите да пренесат жертва на боговете. Св. Андрей смело се застъпил за християните. Той казал на Егеат: \"Ти сам, съдия на човеците, би следвало да познаеш върховния Съдия, истинския Бог!\" Управителят започнал да хули Спасителя и Неговото учение. - За това лъжливо учение – казал той – юдеите разпнаха на кръст твоя учител Иисус. - О, да искаше ти да разбереш тайната на Кръста! – се провикнал Андрей. – Не против волята Си, а доброволно пострада на него нашият Спасител, за да изкупи своите люде. - Удивлявам се – казал управителят – как ти можеш да вярваш в един човек, който по какъвто и да било начин – доброволно или неволно – бил прикован на кръст! Ап. Андрей започнал да слави Господа и обявил на Егеат, че радостно ще приеме кръстна смърт за името Господне. - Поради своето безумие ти хвалиш кръста – казал Егеат – и поради дързостта си не се боиш от смъртта. - Не поради дързостта, а поради вярата не се боя от смъртта – отговорил Андрей. Управителят настоявал Андрей да се поклони на езическите богове и д извърши в тяхна чест жертвоприношение, като го заплашвал с кръстна смърт в случай на непослушание. Светият апостол останал непреклонен и Егеат заповядал да го затворят в тъмница. Християните като узнали за затварянето на своя любим учител, обкръжили тъмницата и искали да ги видят, но тъмничните врати били заключени. Ап. Андрей направил кръст и вратите се отворили пред християните. Те влезли, и св. апостол се молил заедно стях и беседвал с тях като поскал вино и хляб, той извършил  , причастил всички и след това ръкоположил Стратоклий за епископ. Християните били в голямо вълнение. Те искали да убият Егеат и насила да освободят ап. Андрей. Но той ги сдържал: \"Не обръшайте мира на нашия Господ Иисус в дяволски метеж! Не пречете на моето мъченичество, но сами бъдете готови да понесете изпитания и страдания като добри Христови войници\". Ап. Андрей прекарал цяла нощ в молитва и беседа с вярващите. След това благословил всички, разпуснал ги и с къстно знамение отново заключил тъничните врати. На другия ден Егеат започнал отново да убеждава Андрей да се отрече от Господа. След отказа му той заповядал жестоко да го бият, като продължавал в същото време да го заплашва с кръстна смърт. - Аз съм раб на кръста Христов – отговорил апостолът. - Аз повече я желая, отколкото се боя от кръстната смърт. Аз повече скърбя за твоята гибел, отколкото за своите страдания. Като не послушал кротките увещания на св. Андрей, Егеат го осъдил на кръстна смърт. Но за да продължи страданията му, заповядал не да го приковат, а да го привържат към кръста. Когато водели светеца на смърт, народът се трупал около него и викал: \"Какъв грях стори този праведник, този приятел Божий, та го водят на разпятие?\" Но Андрей успокоявал народа и с радост отивал на кръстна смърт. Привързали го към кръста. Няколко хиляди души се струпали около него, негодувайки срещу решението на управителя, и гръмогласно викали: \"Напразно страда този мъж!\" А апостолът се стараел да успокои вълнуващите се и продължавал да ги поучава на Божие слово. Егеат, уплашен от вълнението, се съгласил с желанието на народа и сам отишъл на мястото на наказанието, за да заповяда да снемат Андрей от кръста. Св. Андрей, като го видял, казал: \"Защо си дошъл, Егеате? Ако искаш да повярваш в Иисуса Христа, ще ти се отворят вратите на благодатта. Ако ли си дошъл да ме снемеш от кръста, то знай, че аз не желая това. Вече виждам моя Цар, вече Му се покланям, вече стоя пред Него. Но ми е жал за тебе. Погрижи се за своята душа, докато още не е късно!\" По заповедта на Егеат слугите започнали да отвързват апостола от кръста. Тогава св. Андрей, като вдигнал очи към небето, извикал: \"Не допускай, Господи, да ме снемат от кръста, и не ме лишавай от смърт, подобна на Твоята! Приеми ме с мир в Твоите вечни селения!\" Като казал това, апостолът предал Богу своя дух и лицето му просияло в небесна светлина. Християните погребали светия мъченик. След няколко дни Егеат се самоубил. Вдовицата и брат му до своята смърт посещавали гроба на апостола. Те служили усърдно на Бога и помагали на бедните. При император Констанций (337-361 г.) мощите на св. Андрей Първозвани били пренесени в Цариград и били поставени в църквата \"Св. Апостоли\". Но когато кръстоносците завладели Цариград те ги пренесли в италианския град Амалта. Това станало на 6 май 1208 г. Там те почиват и до сега. А честната глава на св. Андрей Първозвани била в Рим. През 1964 г. тя бе предадена от Римокатолическата църква на Цариградската патриаршия като дар в знак на възстановените добри отношения между двете свети църкви. Св. ап. Андрей се счита апостол на православните християни, зашото той е ръкоположил първият епископ в Цариград – апостол Стахий, а от Цариградската патриаршия са получили св. Кръщение и миропомазание православните славяни – българи, сърби, руси и други.", "date": "2018.11.30", "title": "Св. всехвален апостол Андрей Първозвани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389991-30-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1406 г. - Григорий XII е избран за папа.     1700 г. - В битката при Нарва шведската армия, предвождана от крал Карл XII, побеждава значително по-многобройната руска армия на Петър Велики.   1789 г. - Генуа продава на Франция остров Корсика.   1829 г. - Съгласно решенията на Лондонската конференция Турция се задължава да даде пълна независимост на Гърция.   1853 г. - Руският военен флот унищожава турските военни кораби в морската битка при Синоп.   1919 г. - Приет е Закон за търговията със зърнени храни и с произведенията от тях, с който се установява държавен монопол върху износа на зърнени храни от България.   1922 г. - В състава на РСФСР е образувана Чеченска автономна област.   1936 г. - По време на пожар в Лондон изгаря построената през 1851 г. палата на Великото изложение, известна като Кристалната палата.   1938 г. - Правителството на Чехословакия капитулира и се съгласява да изпълни подписаното в Мюнхен съглашение между Хитлеристка Германия, Италия, Франция и Великобритания, което дава право на Германия да анексира Судетската област на Чехословакия, с 30% население от немски произход.   1939 г. - Зимната война: Червената армия нахлува във Финландия   1942 г. - Втората световна война: Провежда се морската битка при Тасафоранга между японските и американските военни флотове.   1944 г. - Втората световна война: С освобождаването на сръбския град Нови Пазар от Първа армия завършва първата фаза от участието на България във Втората световна война на страната на Антихитлеристката коалиция.   1956 г. - Американският телевизионен канал СBS за първи път използва видеокасета за излъчване на програма в ефир.   1962 г. - Бирманският политик У Тан е избран за генерален секретар на ООН.   1966 г. - Барбадос получава национална независимост от Великобритания.   1967 г. - Британският протекторат Южен Йемен обявява независимост.   1975 г. - Основана е Народно-революционната партия на Бенин.   1979 г. - Премиера на албума The Wall на Pink Floyd    1982 г. - Премиера на най-продавания албум за всички времена - Thriller на Майкъл Джексън.   1993 г. - Подписан е договор между Абхазия и Грузия за прекратяване на военния конфликт между двете държави.   1993 г. - Президентът Борис Елцин утвърждава новия герб на Русия.   1998 г. - 32-годишният Любчо Георгиевски става премиер на Македония.    ", "date": "2018.11.30", "title": "30 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389992-%D0%BC%D1%8A%D1%87%D0%B8%D1%88-%D1%81%D0%B5,-%D0%B1%D0%BE%D1%80%D0%B8%D1%88-%D1%81%D0%B5,-%D0%BD%D0%B0%D0%BA%D1%80%D0%B0%D1%8F-%D0%BF%D0%B0%D0%BA-%D0%B4%D1%83%D0%B5%D1%82-%D0%BD%D0%B0-%D0%BA%D1%80%D0%B8%D1%81%D0%BA%D0%BE-%D0%B8-%D1%81%D0%BB%D0%B0%D0%B2%D0%B8", "text": "Коледните песни не са това, което бяха. \r\n Ето, година след година като едни истински неблагодарници слушаме и псуваме Марая Кери. И то не за друго, а защото \"всичко, което иска за Коледа\", сме ние. Въпреки това някак сме свикнали дотолкова с \"All I want for Christmas\", че тя винаги създава настроение – било то за празнуване край елхата или за нападение с брадва над такава. \r\n   \r\n   2018-а обаче май-май ще е различна. Месец преди коледните и новогодишни празници това, което се пръква на българската музикална сцена и заплашва да завладее радиоефира, клубните зали и всеки \"Голф\" в страната, е втората колаборация между Слави Трифонов и Криско. \r\n А вие си мислехте, че един път стига... Не! Магическата композиция \"Гледай как се прави\" вече постави основите на този дует на любимите злодеи на хората с музикален вкус и дефлорира ушните канали на нацията. \r\n Сега е време \"Дългият и Късият\" (чудесно име за албум, между другото) да проникнат още по-дълбоко в съзнанията ви с \"Едно Ферари Модел 2019\". \r\n Да, за съжаление, избрали са класическото музикално произведение на Трифонов и Ку-Ку Бенд \"Едно Ферари с цвят червен\" - една иначе позитивна песен, изпълнена с надежда и особено проявление на отношенията \"човек-бог\". Хит от времената, в които Слави не гледаше така сърдито през цялото време, а Криско е бил на 9 и само е мечтал за това да стане велик рапър. \r\n Светът още чака това да се случи, между другото, но коледните чудеса стават само във филмите. \r\n По принцип, когато се прави нова версия на нещо, било то песен, филм или игра, често се търси начин то да бъде подобрено. Да се чуди човек защо Слави и Ку-Ку Бенд в случая са прибегнали до гарантиран метод да направят точно обратното. \r\n Все пак оригиналната песен попадаше в онази мъглива категория \"не е чалга, Слави е\", която е озвучавала безброй студентски партита във всички краища на страната, започващи с \"Аз такова не слушам\" и завършваща с пиене, танци по масите и евентуално повръщане. \r\n Освен това призивът от припева на \"Едно Ферари...\" от 97-а сякаш даде резултат – в годините след записването на песента Трифонов стана без съмнение най-успешния водещ на вечерно телевизионно шоу в историята на българските телевизии (не, че конкуренцията е голяма...). \r\n Неведоми са пътищата Господни, обаче Всевишният едва ли ще е така ентусиазиран, когато чуе новата версия и autotune-aтия глас на Криско... \r\n Така ще се чувстват и част от невинните слушатели – онези, които по една или друга причина няма да могат да разберат как нещо подобно ще стане хит (а то ще стане) и ще се питат \"младите\" глухи ли са, тъпи ли са, или всичко накуп. \r\n Ключът се крие в две неща – IQ-то и ЕГН-то. Колкото по-високо е първото и колкото по-далечна дата на раждане показва второто, толкова по-трудно е да се разкодира посланието на двамата народни поети и да резонира то с вътрешния свят на слушателя. \r\n Злите езици ще ви кажат, че изпълнението на Криско на всичкото отгоре е леко крадено от песен на немски \"рапър\" от турски произход (гастербайтерско чадо), но ще използваме само клишираното оправдание, че \"имитацията е висша форма на ласкателство\". \r\n Всъщност с новата си обща творба Слави и Криско доразработват политическата програма на все още необявения, все още несъществуващ и вечно неподлежащ на обяснение политически проект. \r\n Това най-ясно личи в първия куплет, в който е най-възможно да се долови някакъв смисъл. Там става ясно, че планът е с помощта на \"бог\" (избирателя) работната седмица да се измести само в събота и неделя, а от понеделник до петък да се почива. \r\n Вероятно целта е зрителите да могат спокойно да будуват до 23:30 ч., за да гледат от-до всяко издание на \"Шоуто на Слави\". Хитро прикрита реклама, нищо, че форматът на шоуто за всички тези години се изтърка като билетче от лотария. Изтъркан, изтъркан, обаче рейтингите са си рейтинги, парите са си пари. \r\n \"Едно Ферари Модел 2019\" се появява в изключително удобен момент. Първо, за да топли сърцата на плебса в задаващите се минусови температури. Второ, за да има на какво да се възмущават всички останали, които (как смеят?!?) плюят по интервютата, които Слави направи с някои от хората на най-важни позиции в тази държава. \r\n Но напук на всичко само ден след премиерата си клипът на песента вече има почти 350 хиляди гледания в YouTube. Евала, Криско! Евала, Слави! Евала, избирате... слушателю! \r\n Забрави тез' интервюта маловажни, щракай с пръсти, отдай се на музикална носталгия и чакай \"Ферари\"-то модел 2019 да ти донесе едни избори. Другото е жлъч и завист, нъл' тъй? И за да завършим с цитат: \r\n \"Сакън, сакън...\" \r\n   \r\n        ", "date": "2018.11.30", "title": "Мъчиш се, бориш се, накрая пак дует на Криско и Слави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389993-%D0%BD%D0%B0-%D0%BA%D0%BE%D0%B9-%D0%B3%D0%BE%D1%81%D0%BF%D0%BE%D0%B4-%D1%81%D0%B5-%D0%BC%D0%BE%D0%BB%D0%B8-%D0%BF%D0%B0%D0%B4%D0%B8%D1%88%D0%B0%D1%85%D0%B0", "text": "От писмо на сценарист на Слави научихме, че в шоуто са наясно с всички тайни на телевизията. Тъй че размишленията по-долу са предназначени за ония, на които им е интересен и друг поглед към прословутото интервю с Падишаха, след което Слави отнесе доста бой. Подканиха ме да го направя и някои ваши коментари.Най-напред, преди да направи подобно интервю, човек трябва да си зададе въпроса, за какво му е нужно то – на него, но още повече на публиката. После да си представи, как изглежда в очите на Падишаха, в състояние ли е да го респектира, да го обели до сърцевината му. Какво ли има там, ще ни допусне ли изобщо в нея? Ще изглежда някак странно, ако си навлечен с фланелка „Системата ни убива“ – а пък кротко разговаряш със същата тази Система. Но ако все пак успееш да изясниш, как точно убива тя – как, как, как – дори само това е предостатъчно. Стига да не те отнесе многотията от теми, което ще е от полза единствено за Системата – скок-подскок насам-натам и хайде, времето изтече. Ако свалиш фланелката, не се опитвай отново да се скриеш – този път зад въпросите на зрителите, да ги използваш като някаква ограда, иззад която да надничаш. Не ти е нужна патерицата на зрителските въпроси – не защото те не съдържат истината – а защото можеш да попаднеш в капана на субективния подбор. Все ще те упрекват, че не си задал най-острите въпроси – и все ще те питат кой ги подбира всъщност. Острието трябва да е в устата ти, в твоите въпроси. Трябва да е ясно, че почти никой не може да се премери с Падишаха при равни условия – той идва и ти обсебва интервюто, това е неговият номер. Агресивен е – и трябва да нарушиш добрия тон, за да го укротиш, но тогава той ще се направи на жертва /на медиите/ и пак ще спечели, поне в очите на лековерните зрители. Не можеш да го хванеш за вратовръзката и да го изведеш от студиото – много е тежък. А ако се примириш и се придържаш към обичайното каканижене, това на бърза ръка ще те превърне във виновник в очите на публиката. С него човек не може да се отпусне нито за миг, а и тамянът, който кади около себе си е толкова пушлив, че лесно може да замае главата ти. Още с първите си думи примерно: „С кого разговарям – с политик или с журналист?“ – цели да те принуди да си свалиш гащите.  Ясно е, че така иска да получи предимство още в началото на разговора. Отрязваш го веднага, примерно така: „Слушайте въпросите ми и те ще ви подскажат с кого си имате работа“. И продължаваш да навиваш бурмата: „Всъщност разговаряте с Народа – готов ли сте за това, искате ли го? Кажете му тогава направо, какво представлява България днес?“ Наивно е да се подпитва Падишаха за други хора – и то в тяхно отсъствие. Това е много удобно за него – така ще има възможност да прикрива собственото си отсъствие от разговора. Споменавай единствено и само него, събери всичко в него, връщай го към него самия, не му давай да изпълзи встрани от себе си. Щом вече е дошъл в студиото, спасението е да се говори само за него, за всичко – през него. Ако се подведеш да говорите за ланшния сняг, направо ще му дадеш възможност да се скрие от публиката – и той ще остане много доволен, дори може да те похвали. Публиката обаче ще е на съвсем друго мнение. Вкараш ли госта си в капана на човешкия разговор, имаш много по-голям шанс да оставиш едно ясно свидетелство, кой всъщност управлява държавата, какви са възможностите му, какви са заблудите му. Питай го примерно виждал ли е бедни хора, но унизително бедни; харесва ли му числото 1 милион 650 хиляди – дали веднага ще се сети, че това са хората, които живеят под границата на бедността? Влизат ли те в сметките му, освен когато се прави на Дядо Коледа? Ако искаш да си остроумен, извади две чинии – едната с филия мас, другата – с филия с мед. Накарай го да се вгледа в двете филии – и да каже колко дълъг е пътят от едната до другата. Продължавай да го „обелваш“: има ли чувство за вина към бедните хора; какво мисли за Своге примерно; загиналите 20 души в чия сметка ги слага; на кой Господ се моли – и той има ли нещо общо с този на всички останали. Можеш да построиш цялото интервю и само върху въпроса „От какво не сте доволен?“ Така ще научиш какви са недоволствата на Падишаха от самия себе си, в състояние ли е той да проумее и дори да се слее с недоволствата на обикновените хора, на какво разстояние е от тях – на една ръка, за да ги ползва спокойно/небрежно – или по-далеч, но колко по-далеч? Каква част от брутното му лично тегло е заложена – къде, пред кого. По-добре да го питаш за това, отколкото за брутния вътрешен продукт и външния ни дълг… – това пък е напълно излишно, понеже започнаха дъждовете и хорицата панически пренасят скромното си обзавеждане на горните етажи на мизерните си домове, за да се спасят от поредното наводнение. И сто милиарда да стане външният ни дълг, това пак няма да спре Черната Река. Колкото повече човъркаме, толкова по-ясно става, че рисковете са много по-големи, отколкото ползите от интервю с Падишах. Особено ако не знаеш кеворкизма „Не се прави на глупак със силния, а го иронизирай“. Пък и вече не е възможно да се говори нормално с нашите политици. Те винаги ще вземат връх – като не ви чуват, не ви отговарят, открито показват, че ви презират и пр. Дори най-мижавите измежду тях се държат разхайтено, говорят за разстрели, за гниди – и въпреки всичко, медиите се усукват около тях. Сериозния разговор отдавна е изтърван. Когато месиш разговор с Падишах, няма смисъл да потъваш само в онова, което се случва днес – така винаги могат да те изпързалят. Истината за един политик се крие в оценката му за изминалото Време. Как запомня и схваща той собственото си минало – това е важното. И друго: как си представя Края си един политик? Много е вероятно точно този гост да каже, че не си представя никакъв край. Това ще бъде чудесен отговор. И накрая – вижте колко здраво стои отговорът на един Падишах, когато все още беше само ББ, на въпроса ми – „Какво е адът според теб?“ Зададен е през 2002 година. Този отговор винаги ще разпалва въображението ни. Тогава той каза: „Не съм бил още там. Ако някога отида, ще ти се обадя оттам. Може да е скъпо, но ще ти звънна накъде да хванеш. Към рая или към ада. Може пък да е хубаво. Представи си, че тук е адът!“ Може дълго да се размишлява над тези думи. Дали днес има някаква промяна, дали вече е по-хубаво тук – според него?", "date": "2018.11.30", "title": "На кой Господ се моли Падишаха?!"}
{"url": "http://www.classa.bg/%D1%81%D0%B2%D1%8F%D1%82/item/389988-%D0%BF%D0%BE-%D0%BF%D1%8A%D1%82%D0%B5%D0%BA%D0%B0%D1%82%D0%B0-%D0%BA%D1%8A%D0%BC-%D0%B2%D0%BE%D0%B9%D0%BD%D0%B0%D1%82%D0%B0", "text": "Руският президент Путин е оставил без отговор позвъняването на украинския Порошенко, който се е опитал да урегулира конфликтът със задържаните украински моряци в Керченския проток. Руската страна е отказала контакти с украинския външен министър и украинския омбудсман.      Личното посредничество на Меркел, разговаряла поотделно и с двамата президенти, е без резултат. Канцлерството пази мълчание и отказва да коментира темата. Руският външен министър Лавров заяви, че проблемът касае само двете страни и никакви посредници не им трябват.Американският президент Доналд Тръмп заплаши, че ще отмени планираните разговори с Владимир Путин на предстоящата среща на Г-20 в Аржентина (30 ноември-1 декември) и че Европа трябва да реагира на тази агресия “И на Германия не трябва да й хареса тази агресия” – написа той в Туитър. Конгресът заплаши Кремъл с нови санкции. Вече има проблеми с парите за пенсионерите от анексираните територия на така нар. Донецка и Луганска република. Както е известно, въпреки окупацията пенсиите на населението там продължават да се изплащат от Украйна. В Симферопол (Крим) започна съдът срещу украинските моряци, които бяха оставени засега за 2 месеца в ареста. Трима от тях продължават да са в болница – вероятно стрелбата при инцидента ги е наранила сериозно. Татари протестираха пред съда в тяхна подкрепа (бел.: което е намек от Ердоган за проблеми в съюза му с Русия). Русия усилва войските си в Крим с четвърти дивизион ракети С-400. Днес влиза в сила военното положение в 10 области на Украйна. Порошенко в свое изявление предупреди, че Киев се опасява от пълномащабна война, която може да започне Русия. Говорителят на Кремъл Песков категорично опроверга каквито и да е такива намерения. ИНЦИДЕНТ ИЛИ … Заради политическите проблеми с инфраструктурата за износ на газ към Европа в Кремъл все повече се замислят как да приберат директно в ръцете си украинската газопреносна мрежа. А пътят за това е война.  От друга страна ниското ценово равнище на енергосуровините и падащият рейтинг на Путин заради новите данъци, соц. осигуровки и т.н. изисква отклоняване на вниманието. Това отклоняване ползва и Порошенко заради тежките икономически и финансови проблеми в Украйна. Най-сетне напрежението се отразява и на световните пазари. Цените на зърното подскочиха, търговията с нефт започна с повишение на борсите.   Според мен в Москва обмислят възможността анексираните територии заради заплаха от “агресия” да се включат официално в състава на Русия, както това стана с Крим. Вероятно инцидентът, който затвори цялото Азовско море за Украйна и изолира крайбрежието й, е претекст, който цели подготовка за това, вдигайки градусите на разпалвания пожар.   Особено след проведеното чрез сепаратистите мероприятие на 12 ноември, назовано “избори”, които Кремъл светкавично призна. Следователно може да се очаква ескалация на напрежението между двете държави, вкл. и с въоръжена сила и престрелки.    ", "date": "2018.11.30", "title": "По пътеката към войната"}
{"url": "http://www.classa.bg/%D1%81%D0%B2%D1%8F%D1%82/item/389982-%D0%B7%D0%B0%D1%89%D0%BE-%D1%81%D0%B5-%D1%80%D0%B0%D0%B7%D0%B3%D0%B0%D1%80%D1%8F-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Руската атака и завземането на украински военни кораби и техните екипажи в Азовско море представляват тревожна ескалация на продължаваща, но забравена криза. Сега Русия реши да предяви обвинения на членовете на екипажите. Макар че неделните събития изненадаха мнозина, Москва (отдавна) се опитва да дестабилизира Украйна и да затвърди контрола си над Крим, който тя незаконно анексира през 2014 г. след прозападните протести и Евромайдана в Киев.      Тя все повече демонстрира морски мускули, особено след пускането в експлоатация през май на Кримския мост (през Керченския проток – б.р.), свързващ континенталната част на Русия с Кримския полуостров. Каквато и да е точната последователност на събитията, тя се вмества в последователен модел на поведение.     Това е най-сериозният развой след 2014 г. и е първият път, при който Кремъл признава, че е използвал сила срещу Украйна. Тук нямаше руски протежета или „доброволци“. Нито Русия, нито Украйна искат тази ситуация да се изплъзне от контрол. Но опасностите са реални и трябва да бъдат признати.      В района на Донбас в Източна Украйна продължават епизодични сблъсъци, на които светът почти не обръща внимание. Десет хиляди души, включително 3000 цивилни, са загинали след началото на враждебните действия през 2014 г. Опасностите от недоразумения или погрешни ходове в Азовско море са реални. Украйна твърди, че нейните кораби се движели в общи води, както ги дефинира двустранният договор (между тях), и че е уведомила Русия предварително. Москва пък – очаквано – обвинява Киев в „провокация“. Русия се стреми да ограничи достъпа на Украйна: опитите на Киев да подсили бойните си формирования в Азовско море й дават шанс да изпрати сигнал за нейните намерения както на Украйна, така и на Запада. Всичко това става в контекста на европейските грижи около Брекзита и, най-вече, когато насреща има приятелски настроен американски президент, който полага доста усилия да защитава Путин от неговите критици. Някои си задават въпроса дали Путин не се опитва преднамерено да предизвика по-голяма криза, която след това да бъде „уредена“, вероятно с помощта на приятелски разговор с Доналд Тръмп на срещата на върха на Г-20 тази седмица. Популярността на Путин у дома, която рязко скочи след завземането на Крим, спадна рязко тази година най-вече заради пенсионната реформа и вдигането на пенсионната възраст. Ходът (на Путин) е отговор и на събитията в самата Украйна. Украинската църква неотдавна си извоюва одобрение (от Вселенската патриаршия – б.р.) да се отцепи от Гръцката православна църква (така е в оригинала, вероятно се има предвид Руската православна църква – б.р. ) и вече е близо до утвърждаване на своята независимост. И най-важното: напролет предстоят президентски избори при които почти сигурно ще се стигне до смяна във властта в Киев, като се имат предвид мизерните резултати от около 8 процента за Петро Порошенко в анкетите. Един мирен, демократичен преход не би бил от полза за Путин. Но опасения има и в Украйна, че Порошенко също може да сметне тази криза за полезна. Страхът от Русия не отменя тревогата, породена от решението му да обяви военно положение, което никога не бе използвано дори в много по-опасни времена, включително и през 2014 г. Депутатите отхвърлиха искането му за двумесечен, и то обхващащ цяла Украйна режим на военно положение, което би могло да се отрази на изборите, а се съгласиха само на един месец, и то само в определени райони. Да се говори за „западен отговор“ на международни кризи изглежда все по-несъстоятелно, а още по-малко когато се отнася за Русия. По-рано този месец Тръмп отново обвини „режима“ на Барак Обама вместо Путин за анексията на Крим. Мудната реакция на тази ескалация осветлява факта, че членове на правителството трябва да заобикалят президента за координиране на действията с други страни. Тръмп остави на своя екип да търси отговор, защото е твърде зает да хули в Туитър НАТО и разследването на Робърт Мълър за руската намеса в (американските) избори. Макар че следващия месец ЕС ще обсъжда допълнителни санкции срещу Русия, това ще бъде тежка борба. Но за италианския (вицепремиер) Матео Салвини и за други сега ще бъде по-трудно да поставят въпроса за облекчаване на съществуващите санкции. Действията на Москва дават повече, а не по-малко основания за такива мерки. След завземането на Крим станахме свидетели на свалянето на малайзийския самолет, със загубата на 298 живота, от проруски бунтовници с руска ракета; на безмилостни руски бомбардировки в подкрепа на режима на Асад в Сирия; на отравянето на Скрипал в Солсбъри; и на все по-натрупващите се доказателства за политическа намеса. Нуждата от солидарност се засилва с всеки (подобен) случай. А запазването й става все по-трудно.   БТА", "date": "2018.11.30", "title": "Защо се разгаря забравената криза в Украйна"}
{"url": "http://www.classa.bg/%D1%81%D0%B2%D1%8F%D1%82/item/389983-%D0%B3%D1%80%D1%83%D0%B7%D0%B8%D1%8F-%D1%81%D0%B0%D0%BB%D0%BE%D0%BC%D0%B5-%D0%B7%D1%83%D1%80%D0%B0%D0%B1%D0%B8%D1%88%D0%B2%D0%B8%D0%BB%D0%B8-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D0%B0%D0%BA%D0%B2%D0%BE-%D1%81%D0%BB%D0%B5%D0%B4%D0%B2%D0%B0", "text": "Грузинската ЦИК съобщи, че са обработени бюлетините от всички секции след втория тур на президентските избори. Саломе Зурабишвили – независим кандидат, подкрепена от управляващата партия „Грузинска мечта“, събира 59,52 на сто от гласовете. Нейният конкурент Григол Вашадзе, представлявал бившия президент Михаил Саакашвили получава 40,48 процента.     Зурабишвили взе надмощие почти във всички големи градове (изпревари съперника си например във всичките 10 района на Тбилиси). Пред урните се явиха над половината избиратели – активността бе 56,23 на сто. След като ЦИК обяви предварителните резултати, Зурабишвили благодари на електората за доверието и обеща „да върне на страната стабилността и усещането за единство“.     Така 66-годишната победителка – опитен дипломат от европейската школа, оглавявала през различни периоди дипломатическите мисии на Франция в САЩ, НАТО и ЕС, а когато президент бе Саакашвили – външното министерство, става първата жена-президент на Грузия, при все че новата конституция свежда президентските пълномощия единствено до представителни функции. И още един факт: Тбилиси май се размина с „арменския сценарий“, при който Никол Пашинян успя да яхне уличния протест в Ереван, спечели на своя страна повечето митингаджии и чак тогава се залови да легитимизира властта си. Да подчертаем, че Зурабишвили, подкрепена от управляващите, все пак бе независим кандидат. Едва тепърва ще стане ясно колко здрава е спойката между президента и „Грузинска мечта“, която днес контролира и законодателния, и изпълнителния клон на властта. Специално ще откроим предизборните речи на Зурабишвили – експресията, кратките и ясни съдържателни фрази, разпределените акценти, липсата на истерични нотки в гласа и достатъчната харизма. В една фактически чужда за нея страна, без да знае добре грузински, тя успя да заеме доста висок политически ранг. Налице са всички перспективи да запази, дори да разшири влиянието си върху обществото, което сериозно ще свие шансовете и популярността на другите жени в грузинската политика, по-специално на Нино Бурджанадзе. Сега обаче на дневен ред е въпросът какво предстои – и да очакваме ли промени в грузинската външна политика. Повечето експерти са на мнение, че победата на Зурабишвили едва ли променя сериозно нещата и най-вероятно ще намалеят изгледите за нормализация между Тбилиси и Москва – защото новият президент ще полага усилия да политизира темата още повече и с всички средства ще блокира развитието на диалога с Русия. Тук впрочем има известна интрига, разкрита навремето от грузинското издание „Джорджиан таймс“. Според него победата на Зурабишвили може да повиши интереса на Европа към Грузия, да балансира външнополитическия курс на страната и да го предпази от пълна американизация. Когато впрочем Зурабишвили подаде оставка като грузински външен министър по времето на Саакашвили, мнозина заявиха, че го прави под натиска на американците, нежелаещи да се засили френският уклон във външната политика на Грузия. Сега нещата може да се променят. И така изниква нов въпрос: ако Зурабишвили не е получила известни политически гаранции, защо й е притрябвал президентски пост без властови пълномощия? Много неща в тази интрига остават все още зад кадър – и много неща може след време да излязат наяве. В Тбилиси Париж разполага с доверието на Бидзина Иванишвили, негласен лидер на управляващата коалиция и според някои грузински медии притежател на френски паспорт. Тъй че смело ще очакваме сега засилване на френските позиции в Грузия, особено с оглед изявленията в Тбилиси, че отношенията с ЕС са приоритет. Нещо повече, във висшите грузински ешелони има политици, според които тесните отношения с Париж и други европейски столици в икономиката и сигурността няма да раздразнят много Москва. Това налага впечатлението, че при запазване на курса към евроатлантическа интеграция акцентът върху връзките с ЕС, а не със САЩ, може да стане тактическа стъпка, целяща да подобри руско-грузинските отношения. Същото мнение сподели например пред телевизия „Рустави-2“ Елен Карер д’Анкос от Френската академия. Важно е и друго – чрез Зурабишвили Иванишвили полага основите на силно опозиционно движение, за да може с негова помощ лека-полека да отстрани от властта ориентираното главно към американците т. нар. революционно поколение, неизживяло своята обвързаност със Саакашвили. Неслучайно френският „Фигаро“ заяви, че Тбилиси може да стане основен партньор на Париж в Закавказието, че Франция „няма да носи рискове; тя винаги може да влезе в която и да е игра с линиите на европейската политика към Грузия, Армения и Русия и да се насочи към още един свой исторически партньор – Иран“. Тъй че победата на Зурабишвили може да се окаже знаменателно събитие за целия регион.   БТА", "date": "2018.11.30", "title": "Грузия: Саломе Зурабишвили спечели. Какво следва?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389984-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BA%D0%B0%D1%82%D0%BE-%D0%B2-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0-%D1%81%D1%8A%D1%81-%D1%81%D0%B2%D0%B0%D1%80%D0%B5%D0%BD%D0%B8%D1%8F-%D0%B6%D0%B0%D0%B1%D0%BE%D0%BA", "text": "Тук ще Ви разкажем за експеримента със сварения жабок. И за българските \"Обединени патриоти\", чиято съдба взе много да прилича на участта на жабата в тенджерата.         Сигурно сте чували за бруталния експеримент със сварения жабок. Ако го поставите в кипяща вода, той веднага отскача. Спасява се. Но, ако бъде поставен в съд, в който температурата на течността постепенно се увеличава до точката на кипене, жабокът се сварява. Загива. Нещо подобно се случва сега с „Обединените патриоти\". А ролята на политически котлон изпълнява самото им участие във властта.     Данни от репрезентативно допитване, проведено през ноември от „Сова Харис\", показват, че ако трите патриотични формации („Атака\", ВМРО и НФСБ) се явят заедно на избори, те биха получили 4,1% от гласовете. Да припомним, че на последния вот резултатът им беше  9,3%.   Ярко, шумно, пиперливо   Популистката радикална десница и левица са обикновено в своя зенит, когато са в опозиция. Оттам те сравнително удобно могат да критикуват статуквото, да морализаторстват и заклеймяват корумпирания политически елит. От самото начало на мандата на кабинета „Борисов 3” беше ясно, че обувките на „Патриотите\" неизбежно ще започнат да ги стягат в коридорите на властта. Най-голямата опасност за тях беше да бъдат опитомени, да бъдат превърнати в „жив щит” на Борисовата партия - метаморфоза, която ГЕРБ успешно осъществи с колаборационистката част на Реформаторския блок. Тук е важно да подчертаем, че в този случай, както и изобщо в политиката, важна е не толкова реалността, колкото обществените възприятия - тоест, дали „публиката” и преди всичко избирателите на „Патриотите\" виждат своите представители като маши или заложници на статуквото, на омразните „те”. Стратегията на „Патриотите\" е диалектическа: да стоят в управлението, като в същото време се дистанцират максимално от ГЕРБ, налагайки своя „дневен ред”. Инструментите за постигането на тази цел, възприети преди всичко от Симеонов и Сидеров, бяха и си остават шумните удари с юмрук по масата, пиперливият език, скандалите. Покрякванията и подквакванията. Без значение дали се реализираха на сцената като „диско-патриотизъм” (битката срещу шума по морето); „намазване на ските” на зелената евродепутатка Ска Келер или призиви срещу лобистките закони в полза на братя Домусчиеви, тези акции на „Патриотите\" имаха като цяло положителен ефект - през юни рейтингът на Симеонов се покачи до 11%, след като през март беше спаднал до критичните 5,8 на сто. Ерозия на „патриотичния дух” въпреки това имаше - по данни на „Алфа Рисърч\", в края на септември подкрепата за „Патриотите\" е възлизала на 4,7%. Самото пребиваване на „Дондуков 1” обезкървява „воеводите\", но публичните каскади поне донякъде, като един вид парашут, все пак успяваха да забавят свободното им падане. На моменти дори изглеждаше, че могат да ги изтласкат нагоре. Стана ясно също така, че автентични (а не режисирани) изцепки като снимките с нацистки поздрав, агресивното поведение на общинския съветник от ВМРО Карлос Контрера и пистолетната авантюра на Ангел Джамбазки, трудно рефлектират негативно върху електоралната ниша на „воеводите\".   Обратът   Но два скандала с различен магнитуд окончателно нарушиха комфорта на „Патриотите\". Това са арогантното изказване на Валери Симеонов по адрес на майките на деца с увреждания и разкритията за престъпления в Държавната агенция за българите в чужбина (ДАБЧ), които засягат и Красимир Каракачанов. Вицепремиерът вече призна, че разследваният председател на ДАБЧ Петър Харалампиев е негова лична номинация. Лидерът на ВМРО е с най-висок рейтинг сред „воеводите”. За разлика от г-н Симеонов и г-н Сидеров, тонът му винаги е бил по-умерен. Но разкритията, описващи схема за продажба на удостоверения за български произход, сега застрашават не само неговата политическа кариера, а и правителството изобщо. Г-жа Катя Матева, подала сигнала за престъпленията, замеси в скандала и имената на външната министърка Екатерина Захариева и евродепутата от ГЕРБ Андрей Ковачев. Представители на социалдемократите в ЕП поискаха разследване на злоупотребите с български паспорти, а това означава, че има още едно огнище на напрежение, в което натискът от Брюксел би могъл да доведе до нови оставки. Възможно е дори да съкрати живота на българското правителство. Симеонов пък успя да настрои почти цялото общество срещу себе си. Изследване на „Галъп\", проведено в момент, в който анализаторите разгорещено спореха дали г-н Симеонов трябва да си ходи, показа, че според 81% от анкетираните (в това число 40% от привържениците на „Патриотите\"), вицепремиерът трябва да подаде оставка заради думите си по адрес на майките. Гафът на Симеонов отвори аркада в и без това недобрия имидж на изпълнителната власт, обедини БСП, ДПС и „Воля” в искането им вицепремиерът да си тръгне и дори стана катализатор на вълната от протести срещу кабинета. За последното допринесе най-вече обстоятелството, че оставката дойде с едномесечно закъснение. А това поставя въпроса за „мениджърските” умения на Бойко Борисов. Няма съмнение, че премиерът е използвал това време, за да подсигури патерици на кабинета, на които да може да разчита след ремонта на „конструкцията”. Но е факт, че действията на управляващите бяха твърде мудни. Рокадата, довела до избора на Мариана Николова на мястото на Симеонов, засега не успява да свали градуса на напрежението, да даде почивка на „Патриотите\" и на правителството като цяло.   Какво предстои оттук нататък?   Каква тактика ще възприемат „Обединените патриоти\" в тази заплетена ситуация? При всички положения ще продължат да залагат на реториката, на гръмките изказвания. Вижда се, че и в ролята на „обикновен депутат” г-н Симеонов няма намерение да се отказва от старите си привички (визирам бойкия му призив „Дайте ми това МВР за 24 часа!”). Съмнително е обаче доколко подобно поведение може да донесе някакви дивиденти - особено в светлината на последните събития и на засилващото се обществено омерзение от каскадите на „Патриотите\". С други думи: ако продължат в същия дух, те не само няма да се стабилизират, но дори ще започнат да врят още по-шумно на политическия котлон. На второ място „Патриотите\" може би ще дръзнат да играят соло. В този вариант всеки би опитал да капитализира на гърба на другия. Виждаме, че лидерът на „Атака”, който поиска оставката не само на г-н Симеонов, но и на г-н Каракачанов, вече действа активно в тази посока. Сидеров подготвя и паралелен политически проект заедно с евродепутата Николай Бареков. Но харизмата на водача на „България без цензура” отдавна е избледняла, а замисленият голям „Консервативен алианс” трудно би станал спасителна лодка за „Атака”. Съмнително е също така, че този проект може да засити евродепутатските амбиции на нейния лидер. В този смисъл г-н Сидеров изглежда така, сякаш се вживява в ролята на печалния герой на Мери Шели д-р Франкенщайн, който прави експерименти с мъртви тела. Тъй като взети заедно плават малко над електоралния праг, трите партии в съюза „Обединени патриоти\" едва ли биха спечелили от това да се предадат взаимно (торпилирайки чрез такива действия и кабинета „Борисов 3”). Към днешна дата най-добрият вариант за тях е да действат заедно. Това би запазило и шансовете им на европейските избори догодина, при които електоралният праг е по-висок от този на парламентарния вот. Да не забравяме също така, че където има жабоци, има и щъркели. И ГЕРБ, и БСП (особено с последната им „визия за България”) ловуват все по-интензивно в патриотичната ниша. А почвата там е благоприятна. Ето само един пример: дистанциите между българи и роми се увеличават. Доста показателна в това отношение е полемиката, която предизвика приказката за „Добрия ром” в читанката за трети клас.   Посланията им ще живеят и след тях   Европейските избори през май догодина ще бъдат съдбоносни за европейския проект, за ЕС. На тях ще си дадат среща най-малко два политически конгломерата, две различни визии за това какво означава да си европеец. От една страна това са партиите и политиците, водени от френския президент Макрон, които настояват за по-голяма интеграция между „отличниците” в ЕС, за пенализирането на държавите, отклоняващи се от европейските ценности и принципи. От другата страна е популистката радикална десница (и левица), привържениците на Льо Пен, Салвини, Орбан, Вилдерс и пр. В България обаче едно е сигурно: дори „Патриотите\" да се представят слабо на евроизборите и впоследствие да се маргинализират електорално, техните идеи и послания бързо ще си намерят нови пламенни проповедници.    ", "date": "2018.11.30", "title": "\"Патриотите\" - като в експеримента със сварения жабок"}
{"url": "http://www.classa.bg/%D1%81%D0%B2%D1%8F%D1%82/item/389985-%D1%81%D1%8A%D1%80%D0%B1%D0%B8%D1%8F-%D0%BE%D0%B1%D1%80%D0%B0%D1%82%D0%BD%D0%BE-%D0%BA%D1%8A%D0%BC-1990-%D1%82%D0%B5", "text": "\"Всички инакомислещи в Сърбия трябва да бъдат принудени да си затварят устата. Вече се прилага и физическа сила. Същите са и белезите на фашизма\", казва опозиционният политик Стефанович, който бе пребит преди броени дни.           Прилича на сцена от нискобюджетен криминален филм: Борко Стефанович, един от най-известните опозиционни политици в Сърбия, пристига в град Крушевац за участие в дискусия, но там го причакват седем мъже, облечени в черно, някои от които маскирани. Те се нахвърлят върху него и го удрят с метален прът по главата. Той изпада в безсъзнание, но мъжете продължават да нанасят удари по него. Нападателите пребиват и двама партийни другари на Стефанович, които му се притичат на помощ. След това биячите изчезват, а тримата политици от малката опозиционна партия Левицата на Сърбия постъпват в болница.     Няколко часа по-късно сръбският президент и всевластен управник в балканската държава Александър Вучич заяви, че е доволен от бързите действия на полицията, която била задържала двама от нападателите и издирвала трети. Вучич изрази съжаление за \"инцидента\" и увери, че Сърбия била правова държава, в която \"никой не може да пребива хора безнаказано\".   \"Това е връх на безочието\"   Опозиционният \"Съюз за Сърбия\", част от който е и партията Левицата на Сърбия, определи поведението на сръбския президент като връх на безочието. \"Това престъпление е следствие от мръсната кампания, водена ежедневно от режима на Вучич срещу неговите политически противници\", се казва в декларация на опозицията, публикувана малко след нападението. В документа се казва още, че Вучич почти изцяло е узурпирал и подчинил медиите в страната и че всеки, който се осмели да мисли различно, моментално се превръща в мишена. \"Речта на омразата премина във физическа сила. Вече има разбити глави.\"     Нападението срещу Борко Стефанович не е изолиран случай. На местните избори през декември миналата година, най-вече в по-малките населени места, имаше редица случаи на сплашване на опозиционни кандидати и техни избиратели. Някои от предизборните прояви бяха смущавани от организирани групи, придвижващи се с черни автомобили без регистрационни номера. През февруари в един краен квартал на Белград беше извършено нападение по време на информационна проява на две от по-малките опозиционни партии. Партийни активисти бяха тормозени и заплашвани и на една проява на опозицията в Нови сад през септември. За тези нападения досега няма нито един задържан. \"Достигната е нова фаза на враждебност в обществото, което режимът разединява\", коментира пред ДВ жестоко пребитият Стефанович. Според него, режимът на Вучич е създал атмосфера, в която линчуването, преследването и физическата сила са се превърнали в ежедневие. \"Всички инакомислещи трябва да бъдат принудени да си затварят устата, като за целта вече се прилага и физическа сила. Същите са и белезите на фашизма\", допълва опозиционният политик.   Кървавото знаме на Сърбия   За атмосфера на страх и усещане за безпомощност говори и белградският социолог Дарио Хайрич. В разговор с ДВ той казва още, че в случая изобщо не можем да говорим за спонтанни изблици на насилие. Според него, физическата сила се прилага съвсем целенасочено. \"Стефанович и неговите придружители не бяха пребити случайно, нямаше нищо спонтанно в това нападение\", добавя той. Все повече наблюдатели виждат паралели с 1990-те години, когато Слободан Милошевич властваше в страната по подобен начин, както Вучич днес. И тогава се запушваше устата на медиите, и тогава имаше политическо насилие, а опозицията беше обвинявана в предателство и съюзяване с враговете на страната и народа. \"Навлязохме във фаза, в която много хора вярват, че е легитимно да се нападат представители на опозицията - включително физически. За обикновените хора, облъчвани от медиите, ние не сме нищо повече от някакви си там хлебарки\", казва Борко Стефанович. \"Окървавената ми риза за мен е истинското знаме на Сърбия\", казва той.   Борко Стефанович от Левицата на Сърбия  ", "date": "2018.11.30", "title": "Сърбия - обратно към 1990-те?"}
{"url": "http://www.classa.bg/%D1%81%D0%B2%D1%8F%D1%82/item/389986-%D0%B2-%D0%BA%D0%B8%D1%82%D0%B0%D0%B9-%D0%BD%D0%B5-%D0%BE%D1%81%D1%82%D0%B0%D0%BD%D0%B0-%D0%BC%D1%8F%D1%81%D1%82%D0%BE-%D0%B7%D0%B0-%D0%BC%D1%8A%D1%80%D1%82%D1%8A%D0%B2%D1%86%D0%B8%D1%82%D0%B5", "text": "Най-многолюдната страна в света се чуди къде да погребва своите мъртъвци. На много места гробищата са препълнени, а гробовете достигат астрономически цени. Мао беше предложил решение,  но то така и не се наложи.           В Бабаошан - пекинското \"Революционно гробище\" - са положени тленните останки на почитани китайски революционери, на висши партийни дейци и бивши министри. Там се погребват само хора, които са заемали издигнато място в йерархията на Комунистическата партия. В непосредствена близост се намира гробището за всички останали - т.нар. \"Народно гробище\". Но от 2012 година насам и тук вече не се продават парцели, защото всичко е запълнено.   Гроб за 130 000 евро   Вън Сянфа работи за една погребална агенция в Пекин и добре познава проблема: \"Тук, в Пекин, просто няма възможност за разширяване на гробищата. В града има 43 официални гробища и ако всичко си остане така, както е сега - тоест, ако правителството не продължи да орязва площите на гробищата, ще има свободни места за още около две години. Не повече\", казва Вън. Други експерти са малко по-оптимистични, но и те говорят за най-много още шест години. След това всички гробища на територията на Пекин и в неговите покрайнини ще се запълнят изцяло. Място за нови гробове ще има чак в съседната провинция Хъбей, която обаче се намира на два-три часа път с кола. 65-годишната пенсионерка Сяо Ли е възмутена: \"Китай има площ от 9,6 милиона квадратни километра, но тук живее една пета от световното население. Освен това имаме много планински региони - земята просто не достига. На места гробните места са поскъпнали толкова много, че вече само богатите хора мога да си ги позволят\", казва жената. И наистина: недостигът на земя тегли цените нагоре. Не само в Пекин, а и в много от милионните градове по източно крайбрежие на Китай. В Шанхай, в Шънджън, в Хонконг - гробищата навсякъде са препълнени.     На гробището \"Бабаошан\"   \"В градове като Пекин или Шанхай един гроб струва над 100 000 юана, което се равнява на близо 13 000 евро. Изчислено на квадратен метър, гробовете излизат по-скъпо от недвижимите имоти\", обяснява Лю Пън, шеф на една от най-големите погребални агенции в Пекин. И добавя, че на гробището \"Тяншоу\", което е сред най-предпочитаните в Пекин, най-скъпите гробни места се продават за около 1 милион юана. Тази сума се равнява на почти 130 000 евро.   10 милиона покойници на година   В Китай всяка година умират около 10 милиона души, с тенденция към покачване. \"В днешен Китай живите и мъртвите се бият за земя\", казва една 51-годишна жена. От доста време насам кремирането и морските погребения се рекламират като \"еко-погребения\". Правителството ги популяризира, защото дават възможност да се пести земя. Все още обаче и двата вида погребения не се радват на голяма почит сред китайците. Още през 50-те години на миналия век Мао Дзъдун се опитва да агитира в полза на кремирането, но повечето китайци си остават скептично настроени към този вид погребение. Включително и поради културните традиции. Въпреки това правителството в Пекин си е поставило амбициозната цел \"почти 100%\" от всички погребения да се извършват чрез кремиране. От 2015 година насам това дори е записано като политическа цел в петгодишния план. А наскоро бе внесен и нов законопроект, в който е предвидено урновите гробове да не заемат повече от половин квадратен метър. Въпреки всичко това китайците все още не са започнали да погребват своите мъртъвци в изправено положение. Или пък да ги изстрелват с ракети в Космоса.  ", "date": "2018.11.30", "title": "В Китай не остана място за мъртъвците"}
{"url": "http://www.classa.bg/%D1%81%D0%B2%D1%8F%D1%82/item/389987-%D1%80%D1%83%D1%81%D0%BD%D0%B0%D0%BA-%D0%BB%D0%B8-%D0%B1%D0%B5%D1%88%D0%B5-%D0%B9%D0%BE%D1%81%D0%B8%D0%BF-%D0%B1%D1%80%D0%BE%D0%B7-%D1%82%D0%B8%D1%82%D0%BE", "text": "Маршал Йосип Броз Тито, който управлява Югославия 35 години, беше един от най-ярките комунистически лидери през ХХ век. Той поддържаше топли отношения със съветските генерални секретари, макар че Югославия не влезе във Варшавския договор. Тито се превърна един от основателите на „движението за неприсъединяване“. След смъртта му Югославия оцеля само 11 години; след това избухнаха войни между републиките. Фактът, че Тито уравновесяваше интересите на различните народи, налага мнението, че той не е южен славянин.     Дали маршалът не беше руснак или руски агент?     „Нехърватският“ хърватин Съмненията, че Тито е хърватин, се появиха в Югославия още през 70-те години, когато страната се тресеше от „Хърватската пролет“. Тези събития започнаха със спорове между лингвистите и завършиха с националистически и сепаратистки настроения и те предизвикаха недоволството на маршала. Той потуши студентските демонстрации, проведе чистка сред комунистическите кадри в Загреб и накара да млъкнат привържениците на икономическата независимост на Хърватия, която беше република – донор, за по-малко развитите региони в Югославия. Можеше ли да постъпи така роденият в село Кумровец Тито или той беше внедрен, за да изпълни определена мисия? Странности в ранната биография на Тито     Първата половина от живота на Йосип Броз, с партиен псевдоним Тито, прилича на авантюристичен роман. Той произлиза от многодетно селско семейство, а образованието му е четвъртокласно. Впоследствие маршалът не обичал да посещава родния си край, не общувал с братята и сестрите си. До края на живота си Тито пишел с грешки на хърватски. Той започнал кариерата си като обикновен работник в Чехия, Австрия и Германия; по времето на Първата световна война Йосип Броз попаднал в плен в Русия, бил на Волга, в Сибир и на Урал, преминал през трудов лагер и затворник в Петропавловската крепост. Бившият войник от австроунгарската армия влязъл в Червената гвардия и участвал в боевете срещу белите. В Омск той се оженил за 15-годишната селянка Пелагия Белоусова. През 1920 г. се върнал в родината. Докато Тито отсъствал, на картата на света се появила нова държава – кралство Югославия, против което бъдещият маршал започва борба в редовете на комунистическата партия. Вероятният момент на „подмяната“ Гонен от страната на белградското правителство, през 1934 г. Тито пристига в Съветския съюз, където работи по линията на Коминтерна. Той изкарва в Москва няколко години. Там се развежда с Пелагия, която му ражда четири деца. Тя е изпратена в лагер. Според личния лекар на Тито – Александър Матунович, който наблюдава лидера преди смъртта му, през 30-те години той е заменен с двойник. Тази операция според медика е дело на чекисти от НКВД. Дали бъдещият лидер на КПЮ като таен агент е работел по указания на Москва или е действал самостоятелно, можем само да се досещаме. Но е ясно, че Тито като лидер на Югославия напълно устройвал Съветския съюз, затова не беше отстранен. „Руски“ черти Онези, които отблизо познавали бита на президента на Югославия, отбелязват странностите, които не се връзват с неговата официална биография. На сърбохърватски Тито говорел с акцент, но отлично знаел руски език и дори киркизски. Маршалът често рецитирал стихотворения на Пушкин и Лермонтов. Той бил ярък полиглот, което не е характерно за един необразован работник, какъвто официално бил Тито. Като личност той бил изтънчен, ерудиран, свирел на пиано, познавал етикета и обичал разкоша. Контрааргументите Противниците на теорията за руския произход на Тито имат обяснения за неговото поведение. Студеното му отношение към хърватските патриоти било продиктувано от смесения му произход – майка му била словенка, и верността му към интернационализма. Освен това главните противници на маршала по времето на Втората световна война били хърватските усташи – съюзници на Хитлер. Привързаността му към руската култура се обяснява с продължителното му странстване из Русия, с руската му жена и тесните връзки със съветските комунисти.    ", "date": "2018.11.30", "title": "Руснак ли беше Йосип Броз Тито"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389979-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Още от сутринта, ще се чувствате уморени и разбити. В морален план, наистина сте претоварени. Но от физическият труд, не трябва да се отказвате. Той ще ви донесе повече ползи, отколкото интелектуалната работа. Денят е благоприятен, за борба с вредните навици. ТЕЛЕЦ ( 21 април - 21 май )  Днес е добре да прекарате целия ден с близките си хора - да излезете на чист въздух сред природата, да се разходите, да играете и дори да спорите заедно. Ценете това време, защото рядко имате възможност да сте заедно. Помощ от приятел не чакайте, дори ако ви е обещал милиони в заем. Въобще не е желателно да взимате заеми. В крайна сметка, отпускът е пред вас, а работата е минимална. БЛИЗНАЦИ ( 22 май - 21 Юни ) Не трябва да пренебрегвате дори малките задачи. Шефовете нарочно ще ви натоварят с рутинни задължения, за да проверят на какво сте способни. Съдбата ще ви поднесе изпитания в любовта и ще трябва да гоните любимия си из целия град. Разбира се, вие сами сте виновни, че сте го обидили. Сега веднага изправете нещата.   РАК ( 22 юни - 23 юли ) Очаква ви не лесен ден, в който не трябва да чакате помощ от никого. Колкото по-малко сте претенциозни към колегите, толкова по-добро ще бъде работното ви настроение. Денят е благоприятен за ремонт, подреждане на жилището и преместване. Всичко ново, е добре забравено старо. Тази поговорка, трябва да помните вечерта. ЛЪВ ( 24 юли - 23 август ) Днес е по-добре да избягвате откритите конфликти, за да не се окажете в крайни и кризисни ситуации. Може да ви обвинят или подставят, дори онези, които сладко ви се усмихват в лицето. Весело и непринудено, се дръжте в личния живот. Особено, ако отдавна имате постоянен партньор. Временно се откажете, от вродената си загадъчност. ДЕВА ( 24-ти август - 23 септември ) Препоръчва се, да се съсредоточите върху материалната сфера, за да не останете без пари. Ако се изправите пред някои спешни и глобални задачи, изпълнете ги веднага. Ще трябва да защитите своята гледна точка в семейството. Ако това не е първият случай, когато доказвате вашата правота, тогава има надежда, ситуацията да се обърне във ваша полза. ВЕЗНИ( 24 септември - 23 октомври) Може смело да проявите инициатива във всичко, което ви засяга. Вие сте специалисти в работа си, така че не се съмнявайте в победата. Ако организирате голямо събитие, не забравяйте за малките неща и нюанси. Именно от тях зависи настроението на \"виновника\" за тържеството и изхода от празника. Вечерта е възможен спор, с колега по телефона.   СКОРПИОН ( 24 октомври - 22 Ноември ) Очакват ви ярки срещи с хора от друг град или страна. Това може да бъдат съвещания, конференции или лична среща. От финансовите проблеми, ще остане само прах и при това златен. Необвързаните, ще имат възможност да организират личния си живот. Романтично запознанство се очаква вечерта, в компанията на приятели.   СТРЕЛЕЦ ( 23 Ноември - 21 Декември ) Очакват ви важни, но приятни новини за човек, когото наистина обичате. Но не е необходимо да правите прибързани заключения и освен това да ги изразявате пред любимия човек. В материален план, денят е добър, само избягвайте скъпите покупки. Бизнесмените, ще имат шанс да разширят бизнеса си. КОЗИРОГ (22 Декември - 20 януари ) Препоръчително е, първо да възстановите силите си и енергийния баланс и след това да се втурвате в битки. Такъв героизъм, може да ви излезе през носа. Не трябва да изпускате от поглед домашните дела, в противен случай, те ще ви тежат до края на зимата. Вечерта може да се отпусне с приятели. Само се постарайте, да не прекалявате с храна и алкохол.  ВОДОЛЕЙ ( 21 януари -  19  февруари ) Днес се въздържайте от покупки, за да не се разочаровате от нещата, които купите. Най-добре, пестете пари за отпуската си. Особено, ако планирате да пътувате или да купувате ново жилище. В сферата на работата, вярвайте на колегите, с които работите отдавна. А от посещение на фитнес салон, е по-добре да не се отказвате.   РИБИ ( 20 февруари - 20 март ) Не е препоръчително, да се захващате със сто неща наведнъж, в противен случай всичките ви сили ще отидат на вятъра. Грешки могат да възникнат във финансовите сметки, но в любовта, напротив, всичко ще е точно. Новият ви избраник, ще отговори на вашите очаквания и също ще признае чувствата си. Само не се опитвайте да „играете“ и хитрувате\", защото сами може да попаднете накрая в капана.", "date": "2018.11.30", "title": "Дневен хороскоп 30 ноември"}
{"url": "http://www.classa.bg/%D1%81%D0%B2%D1%8F%D1%82/item/389980-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B8-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D0%B8%D1%82%D0%B5-%D0%B7%D0%B0%D0%B4-%D1%80%D1%83%D1%81%D0%BA%D0%B8%D1%8F-%D0%BA%D1%8A%D0%BB%D0%B2%D0%B0%D1%87-%D0%B4%D0%BE-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "Съветският съюз не е обичал да прави нещата по фин и деликатен начин. Затова не е учудващо, че когато решава да развива собствена мрежа от радиолокационни станции, залага на колосални структури от стомана, които се виждат с просто око от километри. СССР дава на трите обекта името \"Дуга\", а западният свят ги нарича \"Руския кълвач\". Необичайният прякор идва от острия, повтарящ се звук, който се чува, когато \"Дуга\" бъде засечена. Той смущава авиационни контролни кули, телевизионни и радиопредаватели. Станциите са част от мащабна идея на Съветския съюз за създаване на система за ранно предупреждение. Планът започва да се разработва в началото на 70-те години на XX-ти век. Въпреки че Кубинската криза е преминала, Студената война все още е в разгара си и СССР държи да е крачка напред пред западните си опоненти. Затова Русия започва да работи по създаването \"Дуга\" - масивни радиолокационни обекти, които биха могли да засекат изстрелване на балистични ракети от друг континент. До огромна степен станциите са символ на това на какъв тънък косъм се е крепял световният мир по онова време. Един засечен от \"Кълвача\" сигнал за изстрелване може да е бил достатъчен някой някъде из Русия да натисне големия червен бутон. Въпреки грандиозния замисъл, Съветският съюз успява да изгради само три такива обекта - един до село Болшая Картел в Хабаровския край, един край град Николаев, днешна Украйна, и един - близо до Припят и АЕЦ \"Чернобил\". Първите две станции вече са напълно демонтирани, но чернобилската \"Дуга\" до ден-днешен е почти непокътната и все още изглежда впечатляващо. Руснаците правят бегли опити да оставят в тайна наличието на съоръжението - на картите на мястото на \"Дуга\" е отбелязано, че има детски ваканционен лагер. \"Детската площадка\" обаче е чудовищно стоманено съоръжение с дължина 500 метра и височина - 146 метра. С тези размери е малко чудно как тази голяма \"катерушка\" е останала скрита зад Желязната завеса. Още повече, че Кълвачът излъчва с честота от 10 херца и е можел да бъде чут по цялото земно кълбо. За първи път неговите сигнали са уловени от радио-ентусиасти през 1976-а. Всъщност указ за построяването на съоръжението е издаден от Съветския съюз още през 1974-а като строежът започва почти веднага. При проследяването на странните натрапчиви почуквания, които улавят десетки души по света, единственото, което е ясно, е, че те идват някъде далеч иззад Желязната завеса. Европейските радиа са особено засегнати от прекъсванията на Кълвача, а сигналът се хваща и по честотите, използвани от военно-въздушните сили. Построена на 11 км от град Припят, \"Дуга\" е била видима отдалеч, но все пак за чужденците тя си е оставала тайна. Местонахождението й точно до АЕЦ \"Чернобил\" не е случайно - радиолокационната станция има нужда от чудовищни количества електроенергия, за да функционира. На местните се казва, че това е обикновен радиопредавател, в който няма нищо специално или мистериозно. Само че дори приближаването до оградата и вратите, зад които е площадката на Кълвача, са можели да донесат много сериозни неприятности. Отблизо обектът също е впечатляващ. Структурата по никакъв начин не може да бъде наречена красива, но трябва да се отдаде признание на инженерната мисъл, която стои зад нея. \"Дуга\" се състои от множество метални клетки, свързани с кабели помежду си. Конструкцията се държи от масивни стоманени пилони.     Екипът, който отговарял за работата и поддръжката на \"Дуга\", се помещавал в сграда на няколко метра от съоръжението. Той е включвал общо 1500 учени, военни и семействата им, които са живеели под пълната протекция на Съветския съюз с всички привилегии, произтичащи от това. В базата са им били осигурени жилища и дори детска градина.     Разбира се, аварията в Чернобил слага края не само на живота в региона, но до голяма степен и на радиолокационната станция. Инцидентът привлича вниманието на специалисти от целия свят, чиято основна задача е да минимизират щетите от взрива в атомната електроцентрала. Така е разкрита мистерията на \"Дуга\" - източникът на странните шумове, които допреди 1986-а са били с неизяснен произход. Съоръжението е изоставено непосредствено след аварията след заповед за евакуация - поредното доказателство за специалното отношение, с което са се ползвали работещите около Кълвача. Докато властите обмислят как да постъпят с Припят и околните градове, екипът на \"Дуга\" вече е изтеглен от опасната зона. Обектът е щателно почистен и консервиран с идеята скоро отново да влезе в експлоатация, но след оценка през 1987-а се оказва, че това е напълно невъзможно. През 1989-а година долавяните от Кълвача сигнали спират окончателно. Заради колосалния вид на \"Дуга\" и заради опитите на съветските власти да запазят в тайна за какво точно служи, покрай нея има и доста конспиративни теории. Най-популярната от тях гласи, че тази купчина стомана всъщност е мощно психотропно оръжие за контрол над човешкото съзнание. Други смятат, че е служила като средство за влияние върху климата, далеч преди да се заговори за HAARP. До крайност в налудничавите теории стига режисьорът на документалния филм \"Руският кълвач\" - Фьодор Александрович, който е на мнение, че аварията в АЕЦ \"Чернобил\" е предизвикана нарочно, за да се скрие истинското предназначение на Кълвача. Вярно е обаче, че дори и напълно изоставено и отчасти демонтирано, съоръжението изглежда респектиращо и служи за доказателство докъде е бил готов да стигне и колко средства може да жертва Съветският съюз в надпреварата си със Запада.", "date": "2018.11.30", "title": "Историята и конспирациите зад \"Руския кълвач\" до Чернобил"}
{"url": "http://www.classa.bg/%D1%81%D0%B2%D1%8F%D1%82/item/389981-%D1%82%D1%80%D1%8A%D0%BC%D0%BF-%D0%BE%D1%82%D0%BC%D0%B5%D0%BD%D0%B8-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D0%BF%D1%83%D1%82%D0%B8%D0%BD-%D0%BD%D0%B0-%D0%B3-20", "text": "Американският президент Доналд Тръмп обяви, че отменя планираната си среща с Владимир Путин в Аржентина. Причината: продължаващата криза с арестуваните украински моряци и трите задържани бойни кораби в Черно море.     \"Поради факта, че корабите и моряците не са върнати на Украйна от Русия, реших, че ще бъде най-добре за всички засегнати страни да отменя предварително насрочената среща в Аржентина с президента Владимир Путин. Очаквам нова смислена среща на върха, веднага щом тази ситуация се разреши!\", написа Тръмп в Twitter. Позицията на Тръмп идва пет дни след ескалацията на военния конфликт между Русия и Украйна в района на Керченския проток, при която руски военни обстрелваха украинска група кораби и задържаха екипажите им. Както НАТО, така и ЕС официално поискаха от Москва да освободи офицерите. Тръмп и Путин трябваше да се срещнат на 4 очи в Буенос Айрес, където ще се проведе събиране на лидерите от Г-20. От пресслужбата на Белия дом обявиха, че Тръмп е взел окончателното си решение след разговор с държавния секретар Майк Помпео, началника на администрацията си Джон Кели и съветника по национална сигурност Джон Болтън. Часове по-рано говорителят на Путин Дмитрий Песков обяви пред журналисти, че Вашингтон е потвърдил за срещата между двамата президенти - т.е. решението на Тръмп е изненадало и Кремъл. Президентът на САЩ е решил да промени и формата на срещите си с държавните глави на Турция и Южна Корея - Реджеп Тайип Ердоган и Мун Джей Ин. Предварително подготвяните официални разговори няма да се проведат, а вместо това Тръмп ще разговаря с двамата си колеги \"в кулоарите\" на Г-20. Новината за отказаната среща идва и в деня, в който бившият адвокат на Тръмп Майкъл Коен се призна за виновен по обвиненията в лъжесвидетелстване във връзка с намеренията на бъдещия президент да построи хотел в Москва месеци преди президентските избори. Коен сътрудничи на екипа на специализирания прокурор Робърт Мълър, който разследва предполагаемите връзки на щаба на Доналд Тръмп с руските опити за намеса в изборния процес през 2016 г.", "date": "2018.11.30", "title": "Тръмп отмени срещата си с Путин на Г-20"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389977-%D0%BA%D0%B0%D0%BA-%D0%BF%D1%8A%D1%88%D0%BA%D0%B0-%D0%BF%D0%BE%D1%82%D0%BD%D0%B0%D1%82%D0%B0-%D0%BC%D0%B0%D1%88%D0%B0", "text": "В днешната рубрика „Социалните мрежи“ сайтът Tenniskafe.com отново ще проследи какво правят тенис звездите извън корта. \r\n   \r\n     Стефанос Циципас продължава да прекарва времето си в Кипър, където е в компанията на своя баща и треньор Апостолос, както и на Маркос Багдатис. \r\n   \r\n    Шампионът от младежките финали на ATP в Милано намери иновативен начин да сподели преживяното – с влог в „YouTube“ от средиземноморския остров. \r\n   \r\n   В същото време Мария Шарапова се подготвя за новия сезон с тежки тренировки във фитнеса: \r\n    ", "date": "2018.11.30", "title": "Как пъшка потната Маша..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389978-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%B2-%D1%82%D0%B5%D0%BD%D0%B8%D1%81%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D1%80%D1%83%D1%81%D0%B0%D0%BB%D0%BA%D0%B0", "text": "Един от секссимволите на женския тенис - Южени Бушар не спира да провокира в мрежата.  Блондинката от няколко дни е на частния остров „Некер“, който е собственост на милиардерът Ричард Брансън, и разпуска качествено преди подновяването на битките на корта след няколко седмици.   Този път Бушар влезе в ролята на русалка, след като се премени с опашка и се излегна край басейна.  „Намерих една опашка на русалка на земята. Не знам какво се е случило с нея, не можех да ѝ помогна, освен да си направя фотосесия с нея“, написа Бушар в „Инстаграм“.  Припомняме, че преди това горещата русокоска в много предизвикателна поза призна, че обича големите... лодки.    ", "date": "2018.11.30", "title": "Секссимвол в тениса се превърна в русалка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389975-%D0%B5%D0%BC%D0%B0%D0%BD%D1%83%D0%B5%D0%BB%D0%B0-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%B5-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0", "text": "В мрежата изплува скандално ретро видео, в което фолк певицата Емануела признава, че е платено момиче. Клипът е заснет в зората на кариерата й и е излъчен в клюкарското предаване, с което Алебна Вулева се прочу - \"Сигнално жълто\".  \r\n   \r\n   Попитана от репортерка на предаването, Емануела признава, че прави секс срещу пари. Тя споделя, че според нея няма нищо срамно в това. \"Това ви прави проститутка\", отвръща репортерката, а певицата еднолично отговаря, че е такава.  \r\n   \r\n   По време на целия репортаж Албена Вулева осмива веждите на Емануела като ги нарича \"евтини\" и на \"промоция\". Припомняме, че Емануела и Албена Вулева бяха съквартирантки в един от най-просташките сезони на \"Биг Брадър: Ол Старс\". \r\n", "date": "2018.11.30", "title": "Емануела призна, че е проститутка...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389976-%D0%B4%D0%B6%D0%B8%D0%B7%D1%8A%D1%81%D0%B0-%D0%B8%D0%B7%D1%82%D1%80%D0%B5%D1%89%D1%8F-%D0%B7%D0%B0%D1%80%D0%B0%D0%B4%D0%B8", "text": "Нервите на Благой Георгиев  в Къщата на Биг Брадър не издържаха. Това, което го докара до ръба, е секс скандала с палавата Златка, чиято поредна бройка се оказа мъжът на съквартирантката им Никита.    По време на номинациите Боби Ръгбиста пак повдигна темата за звездната му забивка. Той допълни жалката картинка в пошлото предаване с директен въпрос към Златка, като пожела тя да си признае пред всички съквартиранти дали са правили секс. Никита злобно допълни, че не желае повече блондинката да минава метър и е време да говори. Това вбеси Джизъса до такава степен, че сътвори безумно смешен цирк. Той започна да рита столове и стени, а Злати притичкваше след него да го успокоява.     По-рано Боби и Никита коментираха усамотени завоеванието на Ръгбиста.  „Тя и преди го играеше толкова влюбена и си правеше белите зад гърба на човека, с който беше.Тя си има един набор от изражения, с които съблазнява – да се прехапва, облизва... Ама после си прави каквото си знае. Не съм горд, че съм се виждал с нея. Не е справедливо спрямо нейния бивш”, обясни пред жена си Боби, който е бил жертва в поредната изневяра на мъжемелачката Златка.    Така със същата секс интрига, която се тъпче от дни в \"Биг Брадър\", предаването и днес достигна просташкия си връх.", "date": "2018.11.30", "title": "Джизъса изтрещя заради"}
