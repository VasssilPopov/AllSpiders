{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380144-%D1%80%D0%B0%D0%B4%D0%B5%D0%B2-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B7%D0%B0-%D1%82%D1%80%D0%B0%D0%BA%D0%B8%D0%B9%D1%81%D0%BA%D0%B8%D1%82%D0%B5-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F", "text": "Надявам се премиерът да постави във Варна въпроса за ненамеса на Турция във вътрешните дела на България, подчерта президентът           Президентът Румен Радев показа, че е приел присърце каузата по издължаването на Турция към тракийските бежанци. В речта си на тържественото поклонение пред Паметника на Одринската епопея в София той подчерта, че въпросът за дължимите обезщетения за имотите на тракийците не може да бъде премълчаван от никакви съображения. \"Това е въпрос на справедливост и национално достойнство. Търсенето на решение на този казус не е анахронизъм, а е част от съвременния европейски прочит на историята. Той е в духа и практика на днешната международна политика и българското общество няма да допусне историческата истина да се преиначава, а горчивите факти да се замитат под килима на геополитическите съображения\", категоричен бе Радев.  В словото си президентът отбеляза, че чрез поставянето на въпроса донякъде страната може да изкупи дълга си пред нашите предци. \"Изтреблението, преследването и разорението на тракийските българи е горчив урок, който не трябва да забравяме. Разрушенията и заграбени домове и прекършените съдби не успяха да изпепелят родовата памет и надеждата, че справедливостта някой ден ще възтържествува. От семействата на бежанците израснаха нови поколения. Вие сте тук и продължавате да бъдете обединени в тракийските дружества, които пазят традициите и благородния завет - \"Не забравяй, но не отмъщавай\", заяви държавният глава.  \"Скъпи сънародници, уважаеми тракийци, Паметникът на Одринската епопея ни напомня и днес, че българският войник изпълни с храброст и всеотдайност своя дълг към тракийци. Но войнската доблест и непреклонност не може да изкупи слабостта на политиците както на някогашните, така и на днешните. В този славен ден на Тракия мястото на всеки български държавник е тук сред вас\", заяви държавният глава и допълни, че днес трябва да почетем жертвите и заедно да отстояваме правата на тракийските българи.  Радев коментира и срещата ЕС-Турция, която бе насрочена за снощи във Варна. \"Очаквам България да не остава само в ролята на домакин и се надявам, че министър-председателят ще постави въпроса за ненамеса на Турция в нашите вътрешни работи, в изборния процес, в религиозните дела и също така за обезщетението на тракийските бежанци\", заяви той. Президентът изрази надежда турският президент Реджеп Ердоган да приеме предложението за лична среща между двамата на предстоящата среща на върха на НАТО през юли в Брюксел.  \"В Деня на Тракия почитаме паметта на хиляди тракийски мъченици - на тези, които оставиха костите си по дългия път към България и на тези, които до края на дните си останаха с отворени очи към родните си огнища. Поклон пред паметта на българската армия, пред подвига на офицерите и войниците, които изтръгнаха с голи ръце телените заграждения на Одринската крепост и превзеха турските редути\", коментира и Корнелия Нинова, която също се включи в честванията в София. Тя отбеляза, че не сме забравили събитията от историята, които са превърнали България в горда, независима и суверенна държава. \"Точно днес, на Деня на Тракия, българските политици, трябва да докажем, че тя е такава и сега и като един да защитим националния интерес и правата на българските граждани\", заяви лидерът на левицата.  На събитието присъстваха председателят на Съюза на тракийските дружества в България Красимир Премянов, ген. (о.з.) Златан Стойков - председател на Съюза на офицерите и сержантите от запаса и резерва, общественици, родолюбци. Чествания на Деня на Тракия имаше в цялата страна.        ", "date": "2018.03.27", "title": "Радев категоричен за тракийските обезщетения"}
{"url": "http://www.classa.bg/%D1%81%D0%B2%D1%8F%D1%82/item/380139-%D0%B4%D0%B5%D0%BB%D0%BE%D1%82%D0%BE-%D1%81%D0%BA%D1%80%D0%B8%D0%BF%D0%B0%D0%BB-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D1%81%D0%B0%D0%BC%D0%BE%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8", "text": "„Новичок“ не е вещество, а сложна система. Тя се разработва, за да зарази огромна територия с помощта на взрив, с ав   Той твърди, че две течни съставки се вкарват в снаряд или бомба; те излитат и на голяма височина се взривяват. Течността се излива на огромна територия и я заразява.     Как такава сложна система е могла да бъде използвана за индивидуална атака, недоумяват специалистите.  Това е все едно да стреляш с ядрена ракета с цел да убиеш един човек. Никой от посетителите в кафенето, освен Скрипал, не е пострадал. За да се изясни как е бил отровен шпионинът, трябва да се получи образец от отровата, но британската страна отказва да го предостави на Москва.     Опасността от веществото е колосална. Стига един литър, за да бъде отровен цял град. Частица от грама можеше да отрови целия МОЛ.     „Мисля, че нашите заклети приятели са заложили на руското име, без да помислят, че това не е моновещество, а голяма и сложна система. Поради незнание и неграмотност се вкараха в много голяма лъжа и не виждам как ще се измъкнат от нея. Съвършено безграмотни постановки…“ – разказва Ринк.     Вил Мирзоянов – бившият съветски учен, който беше осъден, а след това избяга в САЩ, е автор на книгата „Държавни тайни. Хроника на руските програми за химическо оръжие“. Сред стотиците страници химически формули има и подробна информация за агента А-234 „Новичок“. Западът вече много дни настоятелно твърди, че Русия може да е произвела това вещество.  Част от интервюто на Вил Мирзоянов, дадено на ВВС.     Може – твърди Мирзоянов. – Но само от висококвалифициран научнотехнически персонал. Дори по моите формули английските експерти да са създали веществото, това още не означава, че са преминали през всичките етапи на изпитанията на веществото и главния етап – създаването му. За това са нужни много средства, не е толкова просто. Британия отдели 48 милиона фунта за британските химици   Любопитно е, че бяха отделени средства на британските химици, едновременно с шума около Скрипал. Сумата е огромна.  „Ние инвестираме 48 милиона фунта в новия център за защита от химическо оръжие…“ – заяви Гевин Уилямсън, британски министър на отбраната.   Сензационното изявление на Борис Джонсън   Пет дни след това външният министър Борис Джонсън даде сензационното изявление и призна, че Великобритания разполага с вещество за системата „Новичок“. Интервюто е за „Дойче Веле“.  „Бях огорчен от случилото се, когато погледнах доказателствата, имам предвид изводите на специалистите от лабораторията „Портън Даун“… – посочи Джонсън.     Да. Те бяха категорични в изводите си.   Британската страна има цялата необходима инфраструктура да произведе „Новичок“  Британската страна сама се разобличи, защото има цялата необходима за разработването инфраструктура. На кадрите от спътника на секретната лаборатория „Портън Даун“ с червени кръгове са отбелязани новите сгради, които се появиха в последно време. Снимките предостави руското военно министерство.   „Когато всички страни се стремят да унищожат наличните запаси от химическо оръжие, Великобритания, обратното, активно развива лабораторията в „Портън Даун“ с мотива, че взема мерки против химическото и биологическото оръжие, провежда експерименти и подлага народа си на страшна опасност…“ – посочва Игор Кирилов, началник на войските за радиационна, химическа и биологическа защита във въоръжените сили на Русия.   Опасността от веществото е колосална. Стига един литър, за да бъде отровен цял град.   Професорът по химия, докторът на науките Леонид Ринк е работил над създаването на тази система в съветските години и разказва, че предназначението му е в друго.  „Новичок“ не е вещество, а сложна система. Тя се разработва, за да зарази огромна територия с помощта на взрив, с авиацията или от ракета, да го разпространи от голяма височина на земята… – разказва Л. Ринк.     Това са две течности, те трябва да се смесят и да произведат обемна и пълна реакция. След това тази система да се взриви и да се излее от голяма височина.     Не, това се намира във вътрешността на снаряд или бомба. Т.е. в началото излита бомбата. Сместа в нея се взривява и разхвърля на голяма територия.   Как такава система е могла да бъде използвана за индивидуална атака, се чудят специалистите.   „Когато твърдят, че дъщерята на Скрипал е донесла компонентите в Лондон, смесила ги е…, това е бълнуване на луд – уверен е Ринк.  Това е все едно да стреляш с ядрена ракета с цел да убиеш един човек. Никой от посетителите в кафенето, освен Скрипал, не е пострадал. За да се изясни как е бил отровен шпионинът, трябва да се получи образец от отровата, но британската страна отказва да го предостави на Москва.   „Ние веднага ще докажем невиновността си. Всяка страна готви бинарни системи, тъй като учените ги смятат за нужни, а военните ги използват. Затова тази сложна система е трудно да се възпроизведе…“ – подчертава Линк.     Британската страна свидетелства, че там знаели с какво ще тровят Скрипал – твърди експертът по отравящи вещества Дмитрий Гладишев, кандидат на химическите науки.   „Много оперативно били проведени мероприятия, за да оцелеят хората. Това показва, че преди да им се окаже помощта, токсиколозите и лекарите имали информация, че това е фосфороорганично съединение; по-скоро те и помощ и конкретни мероприятия по работата с това вещество. По всичко личи, че са давали антидот, защото бързо не можеш да изведеш човека от такова отравяне без него…“ – смята Гладишев.   „Мисля, че нашите заклети приятели са заложили на руското име, без да помислят, че това не е моновещество, а голяма система. Поради незнание и неграмотност се вкараха в много голяма лъжа и не виждам как ще се измъкнат от нея. Съвършено безграмотни постановки…“ – разказва Ринк.   Лондон дори не се опитва да вникне в детайлите и прави всичко възможно да настрои световната общност против Русия.     „Мисля, че ще бъде полезно за всички, преди всичко на официален Лондон, ако там престанат да нервничат, а те явно нервничат по повод тази ситуация. В тази история трябва да бъдат разяснени фактите – къде се намират шпионинът и дъщеря му и защо разследването ще продължи още месеци, а британското правителство вече произнесе присъдата, без да дочака решението на съда…“ – заяви шефът на руското външно министерство Сергей Лавров.  ", "date": "2018.03.27", "title": "Делото Скрипал: Британия се саморазобличи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380140-%D1%81%D0%BA%D1%80%D0%B8%D1%82%D0%B8%D1%8F%D1%82-%D0%BF%D0%BE%D0%B4%D1%82%D0%B5%D0%BA%D1%81%D1%82-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "      Често си мисля, че антибългари, приели умишлено български имена, усилено работят за разграждане на държавността и Родината ни. Пръснати по всички нива на държавната власт, доскоро трудно бяха разпознаваеми, именно поради българските си имена, но често улавяни по чуждопоклонническите и българоненавистичните си убеждения.     Днес се асоциират като защитници на Цариградската конвенция, силно „загрижени“ за правата на жените, където скритият подтекст е развратеното мислене, което да ме накара да се почувствам безполово насекомо.   В тези времена разборът е много лесен и всичко е явно.   Даже си водя записки… от чии уста се леят небивали бисери.   Недоумявам и защо продължава да се води дебат, след като народът каза твърдо НЕ и това непослушание към народната воля започва постъпателно да създава излишно раздразнение. Това, че някой си е повярвал, че може да бъде повече от Бог, е достойно за диагностициране, но нека се знае ясно. Правата на жените, мъжете и децата са равни и подлежат на еднакво третиране от закона. Само слабата и партерна държава не може да защити адекватно и отговорно сигурността на гражданите си.     Законът, конвенциите, наредбите и предписанията са за всички и в текстовете им не може и да става дума за привилегировано отношение към екзалтираните, но неразумно екстравагантни представи за биологичния пол. Цариградската конвенция сама по себе си е дискриминация. Защото дискриминация е да правиш специални норми за жени, където всички европейски конвенции казват, че има равенство на половете – мъжки и женски.   Насилието над жени, мъже и деца трябва да се третира като престъпление от общ характер в Наказателния кодекс. Правата на човека са етични принципи или социални норми, които задават определени стандарти на човешко поведение и са защитени като законови права от местното и международно право.   Дали потърпевшият е жена, мъж или дете няма никакво значение, човекът има право да бъде защитен от Закона на местно, национално и международно ниво с неговата незаобиколима строгост.   Не само жените са жертва на насилие. Има много жени, които бият мъжете си у дома. Значи ли, че ще има конвенция за насилието над мъже?! Или не е необходимо, защото мъжете все повече се самоинтерпретират за жени?!   Законът в България е за всички! Ако има такъв и той изчиства до безупречност подводните камъни и възможностите за прокарване на вредни, нездрави, болни, изродени тълкувания, и правораздаването регламентира ясно какви са санкциите за насилие над човека-жена, мъж, дете, няма основание да издирваме трескаво никаква необходимост от конвенции, касаещи третия или 33 пол и тям подобни.   Българското общество няма да допусне разложението на етиката, нравите и ценностите да го превземе и да унищожи градежа на здравия разсъдък, натрупван хилядолетия, и колкото по-скоро се спре с натрапването на хомос*ксуализма, толкова по-вероятно е народът да не изригне като бесен.   Това не е представителството на онова болно, разлигавено западно общество, което доказва все по-убедително, че плътта на Европа се разкапва и разумът й атрофира. За радост българинът все още може да мисли, макар че е твърде похвално, благородно търпелив, но това не значи че е глупав.   Всеки има право да си ляга и става с когото си иска, да си изживява любовите, с*ксуалните увлечения и интимни радости, както го влече и както си иска, но ако може тези, които намират нежност и изящество в еднополовите игри, да спрат да ми ги натрапват безпардонно чрез институции, конвенции, прайдове и всякакви колоритни комплексарски изяви, защото търпението на тези, които се радват на божествено разписаната хармония в социалните отношения на мъжа и жената, структуриращи най-здравата клетка на обществото, а именно семейната единица, започва да се изчерпва.   Гушкайте се! Обичайте се, както Ви е кеф и както Ви харесва, но спрете да налеете и да ми дефилирате и налагате насилствено, с канцеларска грубост, отклоненията си и да ми ги пробутвате за норма.  ", "date": "2018.03.27", "title": "Скритият подтекст на Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/380141-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%B5%D0%BA%D1%81%D0%BF%D1%83%D0%BB%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B8%D1%8F-%D0%BD%D0%B0%D1%82%D0%B8%D1%81%D0%BA-%D0%B8-%D1%88%D0%B0%D0%BD%D1%82%D0%B0%D0%B6-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Шантажът остава единствения език на САЩ на международната сцена. Това заяви министърът на външните работи на Руската федерация Сергей Лавров пред журналисти в Ташкент, Узбекистан, предава РИА Новости.   Експулсирането на дипломати на Руската федерация от редица страни е резултат от колосалният натиск и шантаж, който към настоящия момент е основен инструмент на Вашингтон на международната сцена, било то около случая „Скрипал\", било то около палестинския проблем, когато директно им бе казано - няма да ви даваме пари, докато не се съгласите с идеята, която още не се измислили\", коментира първият дипломат на Москва.   Общо 16 страни от Европейския съюз, САЩ, Канада, Норвегия, Украйна, Македония и Албания взеха решение да изгонят от пределите си руски дипломати в координиран отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Русия отрече обвиненията.", "date": "2018.03.27", "title": "Сергей Лавров: Експулсирането на руски дипломати е резултат от колосалния натиск и шантаж на Вашингтон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380142-%D0%BE%D1%82%D0%BD%D0%BE%D0%B2%D0%BE-%D0%BD%D0%B8-%D0%BC%D0%B8%D1%81%D0%BB%D1%8F%D1%82-%D0%B7%D0%BB%D0%BE%D1%82%D0%BE-%D0%BD%D0%B5-%D0%B2-%D0%B1%D1%80%D1%8E%D0%BA%D1%81%D0%B5%D0%BB,-%D0%B0-%D0%B2-%D1%81%D0%BE%D1%84%D0%B8%D1%8F", "text": "          В България поредният законодателен \"шедьовър\" е толкова стъписващо абсурден, че човек си казва: \"Не може да бъде!\". И се пита защо: заради зла умисъл или обикновена глупост? Кой говори в главите на законотворците – задкулисен център, изпълняващ програма за овладяване на всичко и всички, или собственото им невежество?     Вероятно понеже се \"справиха\" с корупцията по различните етажи на властта, сега са се заели с проявите ѝ в частния сектор (въпреки че, всъщност, те отдавна са инкриминирани). С тази цел (или под този претекст) поредна кръпка в Наказателния кодекс (променян над 20 пъти само през последните 5 години) превръща куп професии и упражняващите ги хора в \"длъжностни лица\", изравнява правния им статут с длъжностните лица в публичния сектор (няма да има разлика между шеф на частна фирма и министър, например) и ги заплашва със затвор за всяко нарушение или неизпълнение на служебните задължения. Единодушното мнение на практически всички, които не зависят от властта, е че тези промени са \"ненужни, хаотични и неразбираеми\", ще доведат до \"тълкувателен хаос, произвол и субективизъм\" в правоприлагането, до \"недопустима и немислима намеса на държавата\" и \"криминализиране на гражданския и търговския оборот\".        Че \"опасно се размиват границите между наказателна, дисциплинарна, административна и гражданска отговорност\", с което действащото от римско време насам право се обръща с главата надолу. Вече всяко неизпълнение на търговски договор (например, забавено плащане), всеки подарък или бонус за добре свършена работа, дори шише ракия за майстор, изпратен от фирма да ви ремонтира банята, или бакшиш в ресторант ще е корупционно престъпление. Така \"всеки втори български гражданин може да стане обект на наказателно преследване\", а прокуратурата ще получи още по-голяма власт и ще се превърне \"в оръжие за саморазправа с частния бизнес\". Което може би е истинската цел.   Според министърката на правосъдието, това са напразни \"страхове\", чиито създатели щели да \"понесат морална отговорност\". Какво е мнението на депутатите от мнозинството не е съвсем ясно. В правната комисия на парламента някои от тях допуснаха, че авторите на законопроекта \"може и да са преминали границите на разумното\", което обаче не им попречи единодушно да гласуват \"за\" него. После пък отложиха гледането му в пленарна зала, понеже се налагало \"продължаване на общественото обсъждане\". Само че общественото обсъждане отдавна свърши и позициите са ясни. Срещу законопроекта са всички – цялата научна общност, цялата адвокатура, всички организации на бизнеса, плюс Върховният касационен съд. А негов защитник е единствено... прокуратурата.     Какво ще последва предстои да видим. Едно е сигурно – надеждата, че някой може да е осъзнал грешката си е напразна. Защото подобните на този закони напоследък не са изключение, а правило.   \"Когато виждам как се творят законите, особено в последните години, наистина излизам от равновесие ... Безотговорно, популистки и непрофесионално... Това нещо в белия свят го няма, не може да съществува, това е погазване на елементарни правни принципи. Обаче у нас върви, у нас всичко може да се напише на хартия и то минава. Ние непрекъснато си нарушаваме конституцията... Имаме една фасада за конституция и си я погазваме, кой както намери за добре. И сме членове на ЕС и се чудим как ни държат още с такова законодателство...\"    Това свидетелство е на дългогодишен професор по право в Софийския университет, два пъти народен представител, бивш председател на Народното събрание и служебен премиер. На него може да му се вярва – защото освен всичко друго понастоящем е и председател на Консултативния съвет по законодателство към председателя на Народното събрание. Само дето отдавна никой не се е консултирал с него. Оценката му е остро критична, но същевременно – деликатна и щадяща. Понеже не изчерпва всички причини и не отговаря на въпроса защо.   А причините са две и вървят ръка за ръка. Но преди да ги назовем, трябва да разсеем една трайно налагана заблуда, а в случая – откровена лъжа: че поредното безобразие е \"по искане (препоръка) на Брюксел\". Истината е, че никой нито е искал, нито е препоръчвал такова нещо. Заблудата има и друга страна: действителните препоръки на ЕС - например за борба с корупцията, за независимост на съда и реформиране на прокуратурата - системно се сблъскват с откровено бездействие или имитация на дейност. В други случаи пък управляващите \"си измиват ръцете\" с ЕС, като му стоварват своята отговорност за всяка непопулярна политика. Така, въпреки претенциите си за привързаност към Европа и нейните ценности, създават ирационални и напълно незаслужени настроения срещу ЕС, представяйки го като някакъв митичен и непроницаем \"Брюксел\", който ни мисли злото.   Зла умисъл понякога наистина има, но нейните носители са в България. Именно тя е една от причините за закони, като описания по-горе. След успешно проведеното завладяване на държавните институции и монополизиране на властта от политико-олигархичното задкулисие, напоследък в законодателните инициативи (и не само) все по-ясно се очертава линия на последователно и съзнателно ограничаване на демократични права и свободи и създаване на условия за репресия срещу всеки, който се пречка на властта. С което принадлежността на България към демократичната система става все по-формална. Ето някои от предходните примери. Промени в Наказателно-процесуалния кодекс и Закона за съдебната власт развързаха още повече ръцете на прокуратурата и ограничиха независимостта на съда.    После прехваленият антикорупционен закон, без по същество да промени нищо в \"борбата срещу корупцията\", създаде нов свръховластен орган с огромни възможности за разправа с неудобните.По тази линия са и поставените засега \"на трупчета\" конституционни промени за премахване давността за разследване на приватизационните сделки. Остава да добавим и една вече изпълнена от парламента \"частна поръчка\" - закона за КТБ, окачествен от споменатия професор по право като \"явно и ачик-ачик противоконституционен\".     Втората причина, която прави възможна тази законодателна катастрофа, е липсата на (да се изразим по-възпитано) професионален и интелектуален (за моралния да не говорим) капацитет сред законодателите.    Тя се вижда ясно и отстрани, но тук ще цитирам свидетелство на човек, който от много години следи отблизо и \"на живо\" работата на правната парламентарна комисия. Според него нивото на тази комисия е падало през годините непрекъснато и главоломно. Винаги са се приемали и некачествени закони, които после се е налагало да бъдат преправяни, казва той.    Преди 10-15 години обаче в почти всички партии имаше брилянтни юристи, които успяваха да надмогват идеологическите си пристрастия, да чуват различните аргументи и да не прекрачват границата на професионалната почтеност.    С годините те бяха изместени от хора с трагикомично ниво на компетентност, на границата на неграмотността и невежеството, с които дори не може да се говори. Нивото на професионално най-слабите депутати в комисията отпреди 12-13 години днес е ниво на най-добрите. Това наблюдение, впрочем, може да бъде отнесено към целия т.нар. политически елит, но това е друга тема.   Нека се върнем на въпросите от началото. Зла умисъл или обикновена глупост е причина за поредния законодателен \"шедьовър\"? Кой говори в главите на законодателите – задкулисен център или собственото им невежество? Отговорът е: и двете. Едната причина не може без другата. Всяка политика си изисква съответните изпълнители.   Някои вече изпитаха върху себе си последиците от тази политика, утре на тяхно място може да е всеки. Тя обаче има и висока икономическа цена, която всички отдавна плащат. Който не разбира всичко това, не цени свободата и правата си. И си заслужава съдбата.", "date": "2018.03.27", "title": "Отново ни мислят злото. Не в Брюксел, а в София."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380143-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%E2%80%9C%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%E2%80%9C-%D0%BC%D0%BE%D0%B7%D1%8A%D0%BA%D0%B0", "text": "                    Тези мозъчни процеси могат да обяснят защо алкохолът в малки количества, изглежда предпазва от деменция и подобрява самоцелването на мозъка.", "date": "2018.03.27", "title": "Наистина ли алкохолът “прочиства“ мозъка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380135-%D0%B3%D0%B5%D0%BE%D1%80%D0%B3%D0%B8-%D0%B4%D0%B8%D0%BC%D0%BE%D0%B2-%D0%BC%D0%BE%D0%B6%D0%B5%D0%BC-%D1%81%D0%B0%D0%BC%D0%BE-%D0%B4%D0%B0-%D0%B3%D0%B0%D0%B4%D0%B0%D0%B5%D0%BC-%D0%B4%D0%B0%D0%BB%D0%B8-%D0%B2%D1%8A%D0%BF%D1%80%D0%BE%D1%81%D1%8A%D1%82-%D1%81-%D0%B4%D1%83%D1%88%D0%B5%D0%B2%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8-%D0%B5-%D0%B1%D0%B8%D0%BB-%D0%BF%D0%BE%D1%81%D1%82%D0%B0%D0%B2%D0%B5%D0%BD-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Диалогът с Турция трябва да се продължи, защото там има един режим, но той не е вечен, коментира бившият генерален консул в Одрин   „Срещата е един безспорен успех. Диалогът с Турция трябва да се продължи, защото там има един режим, но той не е вечен.” Така бившият генерален консул в Одрин Георги Димов коментира в предаването „Здравей, България“ по Нова телевизия срещата ЕС-Турция във Варна.   „Това за душевните граници дали е говорено с него, можем само да гадаем. Другият въпрос е, че нашите душевни граници, особено на вчерашната дата – Деня на Тракия, са много по-богати и дълбоки. Това г-н Ердоган трябва много добре да го знае. В тези душевни не влиза само Кърджали, а там влизат Босна и Херцеговина, Черна Гора, Косово, Албания, Крим, Уйгурския регион в Китай. Другото, което е тази среща и тези душевни граници, ние трябва да видим какъв е генезисът и основната причина.    А основната причина са предстоящите догодина избори в Турция, които са съдбоносни за сегашния режим. Те са избори 3 в 1 – местни, парламентарни и президентски. Никак не е сигурно, че Ердоган ще спечели. Именно затова в момента в Турция управлява ислямиският национализъм или национал-ислямизъм. Без националисти на Ердоган му е ясно, че няма да спечели”, заяви бившият генерален консул в Одрин.   В студиото на Нова бе обърнато внимание, е антиамериканските настроения в Турция растат.   „Това, което казахте за анти-американските настроения, което е много опасно за нас. Над 80-90 % в нацията са против Америка. Същият процент подкрепят военната операция в Африн. Това е милитаризация на общественото мнение. Това е най-опасното за нас”, подчерта Димов.   „Това е похват, който сме виждали много пъти преди с други държави с авторитарни лидери, и все пак тонът беше доста по-конструктивен, отколкото можеше да се очаква, предвид факта, че само дни преди това имаше военни кораби в Средиземно море, които се опитваха около Кипър да спрат проучванията за нефт и газ”, заяви Весела Чернева, която също бе гост в студиото.   „Независимо от това европейците колко малко харесват Ердоган, което е доста очевидно, все пак те трябва да могат да говорят с него. За Ердоган тази среща е важна, защото тя му даде глътка въздух – Турция е в доста лоши отношения със САЩ, самотна е на терен в Сирия. Турция има нужда да може да говори с Европа”, заяви тя.   „Едно наше проучване показва, че 16 от 28 европейски правителства смятат, че е важно с Турция да може да се говори и не искат да приключват преговорите, но може би ще оставят замразен статута на Турция по отношение на присъединяването. Две трети от европейските граждани са против разговори с Турция за присъединяване”, каза Весела Чернева.   „Това зависи от нас”, каза тя относно констатацията, че авторитарните лидери често се налагат над демократичните.   „Време е Европа да укрепи не само физическите си граници, но и душевните”, подчерта тя.   Тя заяви, че трябва да пазим европейските ценности в рамките на ЕС, макар и може би да не са валидни за останалата част от света.   „Светът е доста по-хищен, отколкото беше преди десет години”, заяви Чернева.  ", "date": "2018.03.27", "title": "Георги Димов: Можем само да гадаем дали въпросът с душевните граници е бил поставен на Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380136-%D0%B0%D0%BB%D0%B5%D0%BA%D1%81-%D0%B0%D0%BB%D0%B5%D0%BA%D1%81%D0%B8%D0%B5%D0%B2-%D0%B5%D1%80%D0%B4%D0%BE%D0%B3%D0%B0%D0%BD-%D0%B5-%D0%B8%D1%81%D0%BB%D1%8F%D0%BC%D0%B8%D1%81%D1%82,-%D1%82%D0%BE%D0%B9-%D1%83%D0%BD%D0%B8%D1%89%D0%BE%D0%B6%D0%B8-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "    „Ердоган е един ислямист, той унищожи турската демокрация. Европа е една демократична общност – не виждам как може да се постигне консенсус при положение, че главните интереси са несъвместими.”    Тази теза разви в предаването \"Тази сутрин\" по БТВ Алекс Алексиев, експерт в Центъра за Балкански и Черноморски изследвания. Според Алекс Алексиев него единственият начин да се спре мигрантската вълна е Европа „да прави мили очи” на Ердоган.   „Според неговата интерпретация кюрдите са терористи. За Ердоган терористите са тези, които са против него”, коментира Алексиев.   ой допълни, че Европа държи много големи икономически козове срещу Турция, но не ги използва.   „Не виждам какъв дълготраен успех може да има тази среща”, допълни Алексиев.   „По-важно за мен е това, че Ердоган в прав текст говори за това, че Кърджали бил турски град и, че в Турция се печатат карти, които показват част от България като турска територия”, коментира още Алексиев.  ", "date": "2018.03.27", "title": "Алекс Алексиев: Ердоган е ислямист, той унищожи турската демокрация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380137-%D0%B7%D0%B0-%D0%B4%D0%B0-%D0%BD%D0%B5-%D0%B2%D0%B0%D0%B4%D0%B8%D0%BC-%D1%82%D0%BE%D0%BF%D0%BE%D0%B2%D0%B5%D1%82%D0%B5-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "По едно и също време България посрещна двама президенти - контрастът между двете церемонии обаче бе толкова ярък, че заслужава да му се обърне внимание.   Словенският държавен глава Борут Пахор бе приет на червен килим, с военни почести пред \"Александър Невски\" и получи лична среща с Румен Радев на \"Дондуков\" 2.     През това време Реджеп Тайип Ердоган кацна във Варна при невиждано строги мерки за сигурност. Турската делегация доста бързо подмина церемониала и се изтегли с кордон от бронирани джипове и бусове.   Българските журналисти успяха да видят само опашката на турския президентски Airbus.   Визитата на Борут Пахор нямаше за цел да произведе по-съдбоносна новина от тази, че тръгват първите директни полети София-Любляна. Посещението му мина толкова кротко и любезно, че май никой не разбра в чия чест гърмяха церемониалните 21 салюта в центъра на столицата.   Виж, тътенът около гостуването на Реджеп Тайип Ердоган във Варна не е спирал от няколко месеца.   Само че на предварителната покана от страна на турския президент за среща \"на четири очи\" с Румен Радев, българският държавен глава отговори почти в последния момент и то - с отложена заявка.   За да не вадим топовете за Ердоган в София - нека срещата не бъде на български терен, а на неутрален. В централата на НАТО. И то, не сега, а след три месеца. Хайде, нека да не е навръх 105-та годишнина от превземането на Одрин от Втора българска армия на 26 март 1913. Неудобно ще се получи.   Толкова много сигнали за напрежение по повод едно дипломатическо посещение отдавна не се бяха натрупвали.   България сякаш не може да реши какво посрещане заслужава турският президент - като съсед и пазач на границата или като враг и непредсказуем играч? Като партньор в общия военноотбранителен съюз или като провокатор с недопустими претенции?   Ясно е, че за Бойко Борисов моментът е от критично значение: това може да се окаже едно от най-паметните събития по време на Председателството, а и не се знае дали някога ще му се отдаде втора възможност за лично посредничество на високо международно ниво.   Дори Валери Симеонов и Красимир Каракачанов не смеят да дадат признаци на съпротива срещу приема в \"Евксиноград\" - сякаш и двамата забравиха миналогодишните гранични барикади на ГКПП \"Капитан Андреево\" срещу \"нашествието\" от турски пенсионерки, дошли да гласуват на парламентарните избори.   Вярно, преди година Ахмед Доган също наричаше Турция \"Султанат\" и се възмущаваше от неоосманисткото \"допомпване на архетипна памет\" на Ердоган, но вече избягва да го прави.   Президентството обаче показва последователно неудобство от прекия диалог с Анкара, дори прати Борисов да търси обезщетенията за тракийските изселници от Балканските войни пред Туск и Юнкер...   В този момент всеки, който се опитва да разбере каква изобщо е официалната позиция на българската външна политика по линията \"Турция\", е обречен.   Когато двата й стълба, президент и кабинет, са в асинхрон, каква полза се очаква от надстройката им? Игра на \"добро\" и \"лошо\" ченге ли се демонстрира пред турския президент? Точно пред него ли - пред човека, който уволни без почести премиера си Ахмед Давутоглу точно когато той постигна ключовата сделка за финансовата помощ от ЕС за бежанците? Естествено, срещата във Варна ще е атестат за третия мандат на Борисов, но ако тя се разглежда само във вътрешен план, това би била удивителна проява на късогледство.   Да видим дали голямата геополитика е лъжица за нашата уста. Рядко се отдава добра възможност за сравнително значима стъпка във външната политика. Но ако и тя се обезцени до нивото на конфликт от домашен тип - жалко за опита.", "date": "2018.03.27", "title": "За да не вадим топовете за Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380138-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%81%D0%BB%D1%83%D0%B6%D0%B8-%D1%82%D1%83%D1%80%D1%86%D0%B8%D1%8F,-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B8-%D1%82%D1%80%D1%8A%D0%B3%D0%BD%D0%B0-%D0%BA%D0%B0%D1%82%D0%BE-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-,-%D0%B5%D0%B2%D1%80%D0%BE%D0%BF%D0%B0-%D0%B5-%D1%83%D0%BD%D0%B8%D0%B7%D0%B5%D0%BD%D0%B0-%D0%BE%D1%82-%D0%B5%D0%B4%D0%B8%D0%BD-%D0%B4%D0%B8%D0%BA%D1%82%D0%B0%D1%82%D0%BE%D1%80", "text": "Днес правителствени коментатори, социолози на повикване и посланичката ни в Турция шестват по медиите и хвалят до небесата геополитическия триумф на Бойко Борисов. И ако не бе Алекс Алексиев, единствен нарекъл Ердоган диктатор и окупатор, щях да повярвам, че сме първият турски вилает в Европейския съюз.    Слава Богу, че Алексиев е бивш служител на ЦРУ и никой не смее да му запуши устата. На български критик на Ердоган Би Ти Ви никога нямаше да даде думата. Освен на генерал Тодор Бояджиев, обилно полял с шербет дипломатическия гений на неукия ни премиер. Колкото и да е странно, в „Тази сутрин“ българският отдел на ЦРУ изнесе урок по геополитика на генералите от ДС.     На пресконференцията в резиденция „Ексиноград“ нито един български журналист не посмя да зададе най-важния въпрос на Ердоган: Има ли териториални претенции към България и наистина ли за него Кърджали е турска територия? Това бе колосално падение за родното новинарство, доказващо, че свободата на словото в Турция и България е на едно ниво. Което означава, че Борисов е огледален образ на диктатора Ердоган. Който мисли обратното, да си спомни съдбата на телевизия BiT, която от трибуна на свободното слово се изроди в правителствен будоар.   Борисов се похвали, че смело поставил пред Ердоган всички спорни въпроси в двустранните отношения – и за имотите на тракийските бежанци, и за намесата на Турция във вътрешните ни дела. Но страхливо си призна, че отговорът на султана бил зашеметяващ. Защото турските контрапретенции са чиста проба агресия. За да признае вината си за клането на 60 000 тракийци и прогонването на 280 000 българи, Ердоган нагло иска да турцизираме България. Сиреч, да осеяме страната си със стотици джамии, да платим стотици милиони за пенсии на изселниците и поставим знак на равенство между петвековното турско робство и петгодишния Възродителен процес… Понеже нито един новинар не намери смелост да пита Ердоган що за наглост е това, турският президент си тръгна от Варна като победител във вербалния дуел с българския домакин.   В нито един момент от варненската си визита Ердоган не се отрече от териториалните си претенции към България, Гърция и Кипър. Това бе османски шамар не само за София, Атина и Никозия, но и за Европейския съюз, който е безсилен да озапти един тиранин в собствената си страна и агресор към съседите си.   Говорим ли за турската агресия, неизбежно стигаме до Сирия. Погазвайки международното право, както и Хартата на ООН, вече втора седмица турската армия води боеве на сирийска територия. Вместо да свика спешно заседание Съвета за сигурност на ООН, ЕС се прегръща с човек, чиито ръце са оцапани с кръвта на децата от Африн. За срам на всички европейци, нито Юнкер, нито Туск порицаха турската война срещу сирийските кюрди, наричани от Ердоган терористи. Това ли са прехвалените европейски ценности и стандарти за хуманизъм и човешки права?   Борисов се похвали, че главната цел на срещата – спиране на мигрантската вълна, била постигната. Свещена простота! Не Европа е зависима от Турция за бежанците! Точно обратното – 60 процента от турската търговия е с европейците. Ердоган не може да изнудва ЕС с бежанците, защото Брюксел за часове ще фалира турската икономика, затвори ли пазарите си за турските стоки. А и наистина ли на турска територия има 3 милиона бежанци? Не са ли в пъти по-малко, питат все повече европейски медии, с основание съмняващи се в турската статистика, непотвърдена от нито една институция в Брюксел.   Унижение за Европа бе и отказът на Ердоган да освободи задържаните гръцки войници, преминали по невнимание гръцко-турската граница. Като слаб ученик, Юнкер измънка, че е добре Турция да пусне гръцките военни преди Великден. Е, що за съюз е Европейският съюз, щом не може да освободи от турски зандан двама войници на съюза?   Връх на дипломатическата дързост бе пледоарията на Ердоган за еврочленство. Час по-скоро трябва да започне обсъждане на преговорните глави за присъединяването ни към Евросъюза, натъртено заяви турският президент. Да говориш за отваряне на преговорни глави с ЕС, докато армията ти сваля главите на кюрдите в Сирия, е скандал. Но още по-скандално бе пригласянето на Юнкер, който акламира турския поход към Брюксел. Всъщност, забравил ли е Юнкер негативната позиция на неговата ЕНП за турското еврочленство? Или си въобразява, че в оставащата му година до края на мандата му като шеф на Еврокомисията ще успее да вкара Турция в ЕС през главата на Меркел, Макрон и Курц? През главата на Борисов Турция отдавна е в ЕС.   През 1444 година, в битката при Варна, християнските войски, водени от поляка Владислав III и унгарецът Януш Хунияди, претърпяват съкрушително поражение от ордите на Мурад II. И България остава под турско робство.   През 2018-та полякът Доналд Туск и гражданинът на Люксембург Жан-Клод Юнкер отново капитулираха пред турския султан във Варна. Сега обаче българите сами си изтъкаха бялото знаме.", "date": "2018.03.27", "title": "Във Варна Борисов обслужи Турция, Ердоган си тръгна като победител , Европа е унизена от един диктатор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380134-%D0%B3%D0%B5%D0%BD-%D1%82%D0%BE%D0%B4%D0%BE%D1%80-%D0%B1%D0%BE%D1%8F%D0%B4%D0%B6%D0%B8%D0%B5%D0%B2-%D0%B1%D0%B5%D1%88%D0%B5-%D1%82%D1%80%D1%83%D0%B4%D0%BD%D0%B0-%D1%81%D1%80%D0%B5%D1%89%D0%B0,-%D0%BD%D0%BE-%D1%81-%D0%B5%D0%B4%D0%B8%D0%BD-%D0%B2%D0%B0%D0%B6%D0%B5%D0%BD-%D1%80%D0%B5%D0%B7%D1%83%D0%BB%D1%82%D0%B0%D1%82-%E2%80%93-%D0%BA%D0%B0%D0%BD%D0%B0%D0%BB%D1%8A%D1%82-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D0%BD%D0%B5-%D1%81%D0%B5-%D0%B7%D0%B0%D0%BF%D1%83%D1%88%D0%B8", "text": "Защо Туск постави гръцко-турския проблем като проблем на ЕС, а ние не настояваме ЕС да гледа на проблема с тракийските бежанци като европейски, а не двустранен, казва експертът, който е и зам.-председател на Съюза на тракийските дружества в България   Определено срещата е успешна - с консенсус председателството на ЕС и българският премиер получиха съгласие за организирането й. Беше трудна среща, но тя има един резултат – каналът за диалог не се запуши. Такъв коментар направи в сутрешния блок на БТВ ген. Тодор Бояджиев по повод разговорите ЕС – Турция във Варна вчера.   Експертът посочи, че очевидно срещата е била трудна и няма нов старт, но каналът продължава да е отворен.   „За Доналд Туск ми направи впечатление, че често каза „някои”- някои успехи, някои бариери. Така може половин час да говори и да не каже нищо”, коментира Бояджиев.   Той посочи и някои по думите му „недоработки”. „Чухме твърденията, че проблемът за тракийските бежанци е двустранен и няма място на тези преговори. Двустранен ли е след като има две резолюции на ЕП, в които се казва, че Турция трябва да си реши проблема с Гърция и с тракийските бежанци? Той касае Европа и не е двустранен проблем. Защо Туск постави гръцко-турския проблем като проблем на ЕС, а ние не настояваме ЕС да гледа на този проблем като европейски, а не двустранен”, заяви Бояджиев, който е и зам.-председател на Съюза на тракийските дружества в България.   Той добави, че нашият премиер е заявил, че поставя всички въпроси, които са му били поискани да повдигне и така косвено създава впечатление, че правителството не вижда национален проблем с тракийските бежанци, а въпрос, който някой му поставя, добави експертът.   Спорните въпроси ще се обсъждат на експертно равнище, подчерта той.   Проблемът се ражда 1925 година с Ангорския договор. България си изпълнява задълженията по него, но Турция - почти нищо, припомни Бояджиев. Премиерът забравя, че през последните 30 години има правени опити да се преговаря за това”, уточни той.   Срещата във Варна беше определена за успешна. Еродган се надява Турция да стане пълноправен член на ЕС, но и иска конкретни мерки. Той смекчи тона от предизборните си мероприятия и добрият тон на комуникацията беше спазен и от европейските лидери.  ", "date": "2018.03.27", "title": "Ген. Тодор Бояджиев: Беше трудна среща, но с един важен резултат – каналът за диалог не се запуши"}
{"url": "http://www.classa.bg/%D1%81%D0%B2%D1%8F%D1%82/item/380126-%D0%BA%D0%B8%D1%82%D0%B0%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D1%81-%D0%BF%D1%80%D0%B5%D0%BD%D0%B0%D1%81%D0%B5%D0%BB%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D0%B5%D0%BA%D0%B8%D0%BD-%D0%B8-%D1%88%D0%B0%D0%BD%D1%85%D0%B0%D0%B9,-%D0%BA%D0%B0%D1%82%D0%BE-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0-%D0%BA%D1%8A%D1%89%D0%B8", "text": "Китайското правителство изготви план за прекратяване на пренаселеността в Пекин и Шанхай, два от най-важните градове на азиатския гигант, съобщава The Guardian. Според британския вестник, мерките, включени в програмата, предвиждат масово разрушаване на къщи, така че жителите на засегнатите домове да бъдат принудени да напуснат тези градове и да се преместят в други популации с по-нисък демографски обем. Поставената цел е, Пекин да не надвишава 23 млн до 2020 г., а Шанхай 25 милиона до 2035 г. През 2017 г. Пекин имаше 21.7 милиона жители (20,000 по-малко, отколкото през предходната година), докато в Шанхай живеят 24.8 милиона души (10 000 по-малко, отколкото през 2016 г.), припомня The Guardian. За да постигне целта си, правителството не просто ще разрушава тези стари сгради в центъра на града, но също така ще затваря всички видове местни нелицензирани барове, магазини, ресторанти или пазари, като по този начин принуждава жителите да напуснат мястото си на пребиваване. Друга приета мярка е преразпределянето на населението чрез нови градски селища около тези градове, което е част от инициатива, насърчавана от правителството - различни технологични компании да се преместят в тези места, където живеят работниците им. Въпреки това, критиците казват, че планът е част от стратегия, т.е. процес на трансформиране на увредено или древно градско пространство чрез реконструкция и увеличаването на цените на жилищата в района. По този начин най-засегнатите в тези две китайски метрополии биха били жителите на долните класи.", "date": "2018.03.27", "title": "Китайското правителство планира да се бори с пренаселеността на Пекин и Шанхай, като разрушава къщи"}
{"url": "http://www.classa.bg/%D1%81%D0%B2%D1%8F%D1%82/item/380127-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D1%81%D0%BA%D0%B0%D0%B7%D0%B2%D0%B0,-%D1%87%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BB%D0%B0%D1%82%D0%B8-%D0%B7%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D1%81%D1%82%D0%B5%D0%BD%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE,-%D0%B7%D0%B0%D1%89%D0%BE%D1%82%D0%BE-%D1%81%D0%B5%D0%B3%D0%B0-%D0%B5-%D0%B1%D0%BE%D0%B3%D0%B0%D1%82%D0%B0", "text": "След подписването на закона за бюджета, който включва разходи на стойност $ 1,3 трилиона, президентът на САЩ, Доналд Тръмп, е написал в неделя в профила си в Twitter, че американската армия трябва да построи стената на границата с Мексико, защото сега е \"богата\".   \"Заради 700 000 и 716 000 милиона долара, отделени за възстановяването на въоръжените ни сили, се създават много работни места и нашата армия отново е богата\", пише президентът.   \"Изграждането на Голямата гранична стена, докато наркотици (отрова) и вражески бойци влизат в страната, има нещо общо с националната отбрана\", заяви Тръмп, който завърши туита си с фразата: \"Изграждане на стена чрез В\" очевидно създавайки собствено съкращение за \"военните\" (армията), след като достигна лимита от 280 знака на Twitter съобщения.   Преди това президентът беше казал, че въпреки че Белият дом е \"много разочарован\" от плана за разходите, отчасти защото той не финансира граничната стена в нейната цялост, \"просто няма друг избор\" освен военните да я финансират.   Тръмп е поискал от правителството на САЩ. 25 000 милиона долара за финансиране на стената, но подписаният план включва значително по-малка сума: едва 1,600 милиона, за да се построят нови участъци от стената и да се заменят най-старите.   Въпреки това, в друг туит публикуван в неделя Тръмп каза, че много може да се направи с тези пари, като подчерта, че 1.600 милиона са \"само авансово плащане и обещава, че работата ще започне веднага и останалата част от парите той ще дойде. \"   Най-новите туитове на Тръмп, обаче изглеждат, че отбелязват радикален обрат на реториката му за стената, който включваше обещанието да накара Мексико да плати за строителството.", "date": "2018.03.27", "title": "Тръмп подсказва, че армията може да плати за граничната стена с Мексико, защото сега е \"богата\""}
{"url": "http://www.classa.bg/%D1%81%D0%B2%D1%8F%D1%82/item/380128-%D0%BA%D0%BE%D0%BB%D0%B0%D0%BF%D1%81%D1%8A%D1%82-%D1%89%D0%B5-%D0%B1%D1%8A%D0%B4%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%B5%D0%BD-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%BE%D1%82-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BD%D0%B5%D1%84%D1%82-%D0%B2-%D1%82%D0%B5%D0%BA%D1%81%D0%B0%D1%81", "text": "Учени от Южния методистки университет (SMU) от град Далас твърдят, че операциите за извличане на петрол в град Уинк (Тексас, САЩ), причиняват пропадания и свлачища. Проучването е публикувано на 16 март в списанието \"Scientific Reports\".   Двете големи дупки, появили се през 1980 г. и 2002 г. в района на град Уинк, щата Тексас, може да потънат напълно в близко бъдеще, което активира аларми сред експертите. Според геофизиците от SMU, това е само един от симптомите на тревожната ситуация в региона, която се дължи на десетилетия петролодобивна дейност и пряката последица от това върху скалите под повърхността на земята.   Около двете пропадания става все по-нестабилно и учените предупреждават, че \"сривът може да бъде катастрофален\", с възможност за поява на допълнителни дупки. Освен това, с течение на времето дупките, дълбоки сега 110 и 270 метра, могат да се задълбочат.   \"Движението на Земята, което виждаме, не е нормално. Почвата обикновено не прави това без причина\", казва Жонг Лу, професор в катедрата Науки за Земята в SMU и съавтор на изследването. \"Тези опасности представляват заплаха за жителите, пътищата, железопътните линии, диги, язовири и тръбопроводи, свързано и с възможното замърсяване на подпочвените води\", казва Лу.   Изводите са направени от учени, анализиращи радарни снимки на района, направени между ноември 2014 г. и април 2017 г. Изображенията показват как подпочвените води са увеличили двата отвора, изтъквайки опасността, която се издига над четири района, където има голяма активност по производство на въглеводороди. Също така, авторите на изследването са използвали данни за производството на петрол от железопътната комисия на Тексас.   \"Този район на Тексас е перфориран като игленик с петролни и инжекторни кладенци, от 1940 г. насам, а нашите констатации асоциират тази дейност с движение на почвата\", казва Лу. Геологът твърди, че само част от района е анализирана, въпреки че той е убеден, че същите проблеми се повтарят и в близките райони. В този смисъл експертите съветват да се предприемат бързи мерки за предотвратяване на екологична катастрофа в район, който обхваща 10 000 кв. Км.", "date": "2018.03.27", "title": "\"Колапсът ще бъде катастрофален\": Разкриват последствията от добива на нефт в Тексас"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380129-%D1%82%D0%B5%D1%81%D0%BB%D0%B0-%D0%B8-%D1%81%D0%BF%D0%B5%D0%B9%D1%81-%D1%85-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D1%84%D0%B5%D0%B9%D1%81%D0%B1%D1%83%D0%BA", "text": "Facebook страниците на Tesla и SpaceX изчезнаха в петък, няколко минути след като Илон Мъск обеща в Twitter да ги свали, предизвикан от потребителите, предаде Ройтерс. Мъск бе запитан няма ли да премахне страниците от „коварната\" социална мрежа, на което отвърна кратко: „Не осъзнавах, че има такива. Ще го направя\". Facebook страниците на SpaceX и Tesla, които имат милиони последователи, вече не са достъпни. Илон Мъск предприе дръзката стъпка в отговор на питане от съоснователя на WhatsApp Брайън Актън с хаштага #deletefacebook. Последният бързо набра популярност, след като социалната мрежа разочарова потребителите с неправилното използване на личните им данни. Преди броени дни стана ясно, че персонална информация за милиони потребители се е озовала нерегламентирано в ръцете на Cambridge Analytica – консултантска фирма, работила по предизборната кампания на президента на САЩ Доналд Тръмп пре 2016 г. Много потребители призоваха Мъск да изтрие профилите на своите компании и в социалната мрежа за споделяне на снимки Instagram, на което той отговори. „Instagram изглежда наред... поне докато е все така доста независима\". „Не използвам Facebook и никога не съм имал [профил в мрежата], така че не мисля, че съм някакъв мъченик или че моите компании понасят огромен удар. Също така, ние не рекламираме и не плащаме за препоръки, така че... не ми пука\", заяви основателят на Tesla и SpaceX.", "date": "2018.03.27", "title": "Тесла и Спейс Х се отказват от Фейсбук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380130-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0", "text": "Министри на правосъдието, главни прокурори и ръководители на европейски институции ще обсъждат в София създаването на Европейската прокуратура. Темата е сред приоритетите на Българското председателство на Съвета на Европейския съюз. Европейската прокуратура, която ще разследва престъпления срещу финансовата система на ЕС, трябва да заработи най-късно до 2021 година. Засега тя ще действа на територията на 20 страни-членки, но е отворена и за останалите, които все още се колебаят. Участниците във форума в резиденция „Бояна\" ще бъдат информирани от представители на ЕК за степента на готовност за старт на най-новата евроструктура. Сред ключовите въпроси са практическите последици от създаването на Европейската прокуратура и нейната цена. „Изчисляваме на принципа анализ на разходи и ползи, т.е колко ще струва и колко ще си върнем. Възвращаемостта на инвестициите ще бъде доста бърза като се има предвид, че паричното измерение на измамите е около 50 милиарда евро годишно. „ Според нашия анализ първите ползи ще могат да бъдат отчетени още през 2023 година\", прогнозира на неформалния съвет на правосъдните министри в София през януари Вера Йоурова – еврокомисар по правосъдието.", "date": "2018.03.27", "title": "Обсъждат създаването на Европейска прокуратура"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380131-%D0%BF%D0%B0%D0%B4%D0%B0%D1%82-%D0%BB%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%82%D0%B5", "text": "Лихвите по потребителските кредити спадат с по-бързи темпове от тези при ипотечните заеми. Тази тенденция отчитат от една от най-големите банки в България. Средният потребителски кредит е 15 000 лева, а месечната вноска 225 лева, което е по-ниска сума спрямо същия продукт през 2016 година, обясни Ани Ангелова, изпълнителен директор на една от водещите банки у нас, пред БНР. „По-интересно е, че има намаляване на средния размер на вноската поради по-ниските лихви и поради по-добрите условия. В ипотечното кредитиране забелязваме малко по-висока средна сума на кредитите – при нас е около 106 хиляди лева средната сума на ипотечен кредит – с малък ръст, който считаме, че се дължи най-вече на увеличаване цените на недвижимите имоти\". Ангелова коментира и данните, че при потребителското кредитиране лихвите падат малко по-бързо отколкото при ипотечното, като изтъкна, че тази тенденция се дължи на конкурентността в банковия сектор: „На това, че потребителският кредит е основен продукт на повечето банки и има едно сериозно предлагане, както и до известна степен на по-ниските лихвени проценти или по-скоро базата, на която формираме лихвените проценти – ниските индекси, върху които ценообразуваме\". „Очакваме тенденциите от последните години – на ръст и на интерес към ипотечните кредити да продължат – с какво темпо, е трудно да се предвиди. Началото на годината показва продължаващ интерес за кредитиране – пазарът на недвижими имоти е доста активен, излязоха и много нови строежи, завършват се нови сгради, което предполага и вече едно много по-добро предлагане, което липсваше преди време. Така че клиентите имат и по-добър избор за ново жилище\", каза банкерът, като посочи, че очаква лихвите да се задържат относително ниски и през тази година. От банката отчитат и промяна в потребителското поведение. Докато миналата година основната причина на хората да теглят потребителски кредит например, е била ремонт или други неотложни разходи, сега си позволяват и заеми за стоки, които не са от първа необходимост. Тъй като спестяванията не носят никаква доходност, все повече хора се насочват и към алтернативни варианти на депозита – например, взаимни фондове, към които интересът се е удвоил: „На пазара има много добри продукти, които са насочени към масови клиенти – тоест клиенти, които искат да имат сигурност в голяма степен за инвестициите си – при поемане на минимален риск да получат една по-добра възвръщаемост от възвръщаемостта по стандартните депозити в банки\". По традиция банката изработва и среден профил на кредитополучателя, като през 2017 година той е мъж, на 38 години със стабилна работа и месечна заплата от 1700 лева.", "date": "2018.03.27", "title": "Падат лихвите по кредитите"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/380132-%D0%B2%D0%B0%D1%81%D0%B8%D0%BB-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BD%D0%B0-80", "text": "След броени дни живата легенда на българското кино и театър ще посрещне 80-ия си рожден ден. Продължава да играе в пет спектакъла на три столични сцени, но отказа почетната награда на Съюза на артистите в България. А след това прие приза на „София филм фест\" „Почти на 80 години съм. И вече сам съм си закон! Мога да играя, или да спра да играя, мога да приемам и да отказвам награди, мога дори да умра!\" С тези думи, изречени през смях, отговори на поздрава ми преди броени дни актьорът Васил Михайлов. Обаждам му се минути след като разбрах, че на закриването на тазгодишния „София филм фест\" ще бъде отличен с „Наградата на София\" за принос към българското кино. Леко притеснено казвам „честито\", защото седмици преди това екранният Капитан Петко войвода отказа почетната награда „Икар\", присъдена му от Съюза на артистите в България. Той обаче, в неговия си стил, започва да ме препитва: „Тази „Награда на София\" за какво е? Фестивалът как е?\". Обяснявам, а той: „Дааа, за киното – може! То ме е хранило! Приемам наградата! Но от Съюза на артистите – не, отдавна не съм негов член!\". Има и друго обяснение за отказа – това е неговият начин на протест срещу всичко, което (не) се случва в българския театър. Но пък няма как да протестира срещу наградите \"Аскеер\", присъждани от фондация \"Академия Аскеер\", учредена от трупата на Театър \"Българска армия\". Все пак това е \"неговият\" театър, на който е посветил повече от пет десетилетия живот. Затова не беше изненадваща поканата към публиката на \"София филм фест\" в НДК да посети церемонията за \"Аскеер 2018\" на 24 май. И друг път е казвал \"не\" и \"да\" на официални жестове. Преди три години отказа да приеме предложената му от Министерството на културата пожизнена пенсия – награда за особени заслуги към държавата и нацията. Тогава пак му се обадих и той отсече: „Няма да приема пенсия награда! Имам си пенсия, която съм извоювал с 55 г. трудов стаж\". Беше в началото на лятото през 2015-а, а три месеца по-късно той каза „да\" на т.нар. държавна парична награда за цялостен принос в областта на културата. С кратко, донякъде шеговито обяснение: \"Защото приз за творчески постижения никога не съм отказвал – ще получавам полагащато се на Петко войвода като възмездие за несправедливостта към него\". Ето такъв е Васил Михайлов – Овен, както често се самоиронизира. Нали е роден под този зодиакален знак, на 6 април 1938 г. Овнешкият му характер обаче не поддава, когато става дума за достойнство – за професионално и личностно. Твърди, че има грехове, но и че никога не е правил компромиси, когато става дума \"за осигуряване на семейството, гледане на децата и поддържане на някакво ниво\". Отказвал е роли, но не е отказвал да се подлага на риск, когато става дума да извае образ на сцената или екрана. Раздава се. Затова и превъплъщенията му в Сократ, хан Крум, хан Кубрат, Капитан Петко войвода, Стефан Стамболов, Жорж Дантон и т.н. са незабравими. И макар почти на 80, макар с болежки в коленете и нарушено зрение, продължава да стои достолепно на сцената, да я пълни с глас и присъствие. Не просто играе, а увлича и публиката в действието с импровизирани закачки – достатъчно е някой да кихне или да звънне забравен телефон, за да се появи неочакван \"герой\" в пиесата. А на финала залата винаги е на крака – заради Васо, както го наричат в гилдията! Питала съм го с какво не успя да се примири през тези дълги десетилетия. А актьорът отвърна: \"Трудно се живее, когато в голямата част от живота си казваш истината в очите. Намразват те. Не мога да се примиря с това, че човек остава сам накрая... Много ми тежи това, че все повече не мога да понасям мимикрията, лицемерието. И ставам нетърпим\". А въпросът ми има ли нещо, което още не може си обясни, събужда смеха му? \"Човека не мога да си обясня! Живота не мога да си обясня! Питат ме често какво искам да ми се повтори в живота, и аз казвам: „Ако можете да уредите нещо, самият живот нека ми се повтори!\". Виолета Цветкова", "date": "2018.03.27", "title": "Васил Михайлов на 80"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380133-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D0%B5%D1%88%D0%B5-%D0%BC%D1%83%D1%85%D0%B0%D1%82%D0%B0-%D0%B2-%D1%81%D1%83%D0%BF%D0%B0%D1%82%D0%B0-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0,-%D0%BD%D0%BE-%D0%BF%D0%BE%D0%BB%D1%83%D1%87%D0%B8-%D0%BA%D0%B0%D0%BA%D0%B2%D0%BE%D1%82%D0%BE-%D0%B8%D1%81%D0%BA%D0%B0%D1%88%D0%B5", "text": "    Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира в анализ Politico.     \"За ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. На вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.   „Беше добра среща“, настоя Юнкер. „Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа“. В интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор.   И все пак двете страни знаят, че са зависими една от друга.  Европа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци.   В момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.  Перспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.   Това, което Ердоган получава от ЕС, може да бъде обобщено в една дума: оцеляване.  Забравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността.   На ЕС се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със следващия ? най-голям партньор - Китай.  Нещо повече, ЕС носи около две трети от чуждестранните инвестиции в Турция.   Междувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.  Просто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.   \"Най-голямата уязвимост на Ердоган е икономиката\", заяви Фади Хакура, експерт по Турция в изследователския център „Чатъм Хаус“. \"Никой не може да замести Европа и той знае това\", добави тя. Това помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище. Системното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара. Преди да пристигне в България, Ердоган настоя, че \"членството в ЕС остава наша стратегическа цел\".   Както и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха. Тези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада\".   Отношенията между двете страни остават напрегнати, коментира EUObserver.    Едва миналата седмица лидерите на ЕС осъдиха \"незаконните действия в Източното Средиземноморие и Егейско море\" на Турция и настояха Анкара да уважава суверенитета на Кипър по отношение на търсенето на природни ресурси. Те повториха това послание на срещата във Варна, а Юнкер нарече дискусиите откровени - което на дипломатически жаргон значи, че е имало спорове. Той каза още, че излиза от събитието \"със смесени чувства\" и че е повдигнал въпроса за хвърлените в затвора журналисти.  ", "date": "2018.03.27", "title": "Световните медии: Ердоган беше \"мухата в супата\" на срещата във Варна, но получи каквото искаше"}
{"url": "http://www.classa.bg/%D1%81%D0%B2%D1%8F%D1%82/item/380125-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D1%89%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%89%D0%BE%D1%82%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%BD%D0%B0-%D0%BA%D0%B8%D1%82%D0%B0%D0%B9-%D0%B2-%D0%B0%D1%84%D1%80%D0%B8%D0%BA%D0%B0", "text": "Разузнавателния комитет на Камарата на представителите в САЩ ще разследва усилията на Китай за укрепване на военната и икономическата си мощ в Африка, съобщи президентът на агенцията Републиканската Девин Нунес в интервю за \"Фокс Нюз\".   Според Нунес, комисията разследва \"много аспекти\", свързани с Китай, поради неговото нарастващо военно присъствие в света и потенциалните заплахи от това влияние за световната търговия.   В тази връзка, законодателят подчерта откриването на военната база на азиатския гигант в Джибути, разположен в рога на Африка, на входа на Червено море, като пример за маневра на Пекин за постигане мощ в търговията.   \"Считаме, че търсят инвестиции в пристанищата и инфраструктурата по целия свят, не само за военни възможности, но също така и да контролират тези правителства, да имат възможност да лобират и манипулират правителства\", каза Нунес.   Политическото влияние в една страна, разположена на входа на Червено море, важна артерия за глобалното корабоплаване, дава на Пекин огромна власт над световната търговия, защото \"могат ефективно да прекъснат световната търговия, ако поискат\", казва председателят на комитета.", "date": "2018.03.27", "title": "Конгресът на САЩ ще разследва нарастващото влияние на Китай в Африка"}
{"url": "http://www.classa.bg/%D1%81%D0%B2%D1%8F%D1%82/item/380124-%D0%B2-%D1%80%D1%83%D1%81%D0%B8%D1%8F-%D1%81%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-ms-21", "text": "Авиационният завод в руския град Иркутск е завършил изграждането на втория MS-21-300 самолета, който вече е готов за летателни изпитания, съобщава Министерството на промишлеността и търговията на Русия.   В момента в руския завод са завършили сглобяване на корпуса на третия самолет от същия модел и се произвежда оборудването на четвъртия MS-21-300. Очаква се всичките четири самолета да бъдат подложени на летателни изпитания.   Първият полет на MS-21 се състоя на 28 май 2017 г. Самолетът включва най-новите технологии в областта на авиационната индустрия и с този модел Русия се стреми да замени съветските самолети на Туполев, Яковлев и Антонов. Самолетът е проектиран като се вземат предвид международното търсене на пазара, така че той е деклариран като конкурент на Боинг 737 MAX и Airbus A320neo.   Руската авиокомпания Аерофлот планира да придобие 50 самолети MS-21-300 и вече е подписала договор за 12 години с възможност за удължаване, с компанията Авиакапитал, от руската технологична група Ростех.   Аерофлот ще получи първия самолет през първото тримесечие на 2020 г. и доставката ще бъде завършена през 2026 г. Самолетите ще има 16 места в \"бизнес\" класа и 153 в икономична класа. Първият 25 MS-21 на Аерофлот ще бъде оборудван с американски двигатели PW1400G, Pratt & Whitney но следващите самолети ще са оборудвани с руски двигатели PD-14. Използването на полимерни композитни материали (до 30% от самолета) прави тези въздухоплавателни средства по-леки, поради което те консумират по-малко гориво.", "date": "2018.03.27", "title": "В Русия се произвежда втори пътнически самолет MS-21"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380119-%D1%81%D0%B2-%D0%BC%D0%B0%D1%82%D1%80%D0%BE%D0%BD%D0%B0-%D1%81%D0%BE%D0%BB%D1%83%D0%BD%D1%81%D0%BA%D0%B0", "text": "    Св. Матрона, като момиче-сираче, била слугиня в Солун, в къщата на един евреин. Жената на тоя евреин постоянно хулела Матрона заради нейната вяра в Христа и я принуждавала да се отрече от Христа и да отиде в синагогата. Но кротката Матрона вярно служела на своята господарка, без да й възразява на хулите и тайно се молела на Христа Бога.     Един ден еврейката узнала, че Матрона скришом от нея отишла в църква и ядосана я запитала защо не е отишла в синагогата. Матрона кротко й отговорила: \"Защото живият Бог е в християнската Църква, а от еврейската синагога Той е отстъпил.\"   Побесняла от тоя смел отговор, еврейката жестоко я била и затворила в една мрачна стая, като при това я и вързала. На другия ден тя намерила девойката развързана чрез Божията сила. Матрона на колене се молела Богу. Господарката повторила няколко дни това наказание, докато най-после чрез глад и побой тя уморила девойката. Тогава еврейката взела тялото на светата мъченица и от горния етаж на къщата си го хвърлила на улицата.   Християните взели тялото на мъченицата и с чест го погребали. Епископ Александър пък, като узнал за чудесата, които се извършват при гроба на светата мъченица, издигнал там църква в нейна чест. А злата еврейка скоро получила заслуженото: от същото място на къщата, откъдето хвърлила тялото на св. Матрона, тя паднала на камъните на улицата и се убила.", "date": "2018.03.27", "title": "Св. Матрона Солунска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380120-27-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 196 г. пр.н.е. Птолемей V се изкачва на трона на Египет.    През 1309 г. папа Климент V отлъчва Венеция и цялото и население.    През 1625 г. Чарлз I става крал на Англия, Шотландия и Ирландия и претендира за крал на Франция.    През 1854 г. Великобритания обявява война на Русия -Кримска война    През 1860 г. в САЩ е патентован тирбушонът.    През 1867 г. Карл Маркс завършва първия том на Капиталът, в който са формулирани икономическите закони за развитието на капиталистическото общество.    През 1899 г. италианският инженер Гилермо Маркони осъществява първата международна радиовръзка - между Англия и Франция, като използва морзовата азбука.    През 1914 г. е направено първото в света кръвопреливане, извършено в болница в Брюксел.    През 1918 г. Молдова и Бесарабия се присъединяват към Румъния.    През 1933 г. Япония напуска Обществото на народите.    През 1962 г. за първи път се чества Международният ден на театъра    През 1964 г. най-силното земетресение, регистрирано в САЩ с магнитуд 9,2 по скалата на Рихтер разтърсва южна и централна Аляска и убива 125 души.    През 1973 г. американският актьор Марлон Брандо се отказва от наградата Оскар, в знак на подкрепа на правата на индианците.    През 1976 г. влиза в експлоатация вторият реактор на АЕЦ „Козлодуй\".    През 1976 г. е открито метрото на Вашингтон.    През 1977 г. при най-голямата в историята самолетна катастрофа два самолета Боинг се сблъскват над Тенерифе (Канарски острови), при което загиват 583 души.    През 1990 г. в Лондон е открит музей на Шерлок Холмс.    През 1993 г. Дзян Дзъмин е избран за президент на Китайската народна република.      ", "date": "2018.03.27", "title": "27 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380121-%D0%BA%D0%B0%D0%BA-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE", "text": "            \"В Германия миналата година имаше добър бизнес - събаряне на блокове. Не ги взривяваха. Бутаха ги на ръка и с машини. Като направи някой турчин бригада и не му стига един човек, звъни в Столипиново и оттук някой тръгва още на другата сутрин.\" Това разказва Гюлче от пловдивския квартал Столипиново, известен като най-голямото ромско гето на Балканите. Много от съседите ѝ и близките ѝ са в Германия. Тя обаче е останала в Пловдив. \"Те са вече уредени, всички работят, живеят добре. Имаше няколко семейства на социални, но и те вече си намериха работа\", казва тя. \"Най-много пътуват за Германия - Дортмунд е на първо място, после Кьолн. Но има и доста хора, които се отправят към Англия.\"   Столипиново е създадено в края на 19-ти век - като \"ромско село\" на 4 км от Пловдив. С разрастването на града някогашното \"село\" се превръща в квартал. Най-ранните данни за ромското население в Пловдив датират от 1472 година. В един списък в библиотеката в Анкара, открит от историка Румен Иванов, фигурират 15 жени и 16 мъже. Всички те са християни, а имената им са западноевропейски - Майкъл, Джордж, Беата. През 18 век османският султан освобождава ромите от плащането на данък, защото помагали на османската армия.   В Пловдив първото им основно място, което и досега си остава тяхна територия, е почти в самия център на града - Аджисан махала. Със създаването на \"ромското село\" Столипиново там се заселват много роми. Истинското преселение обаче идва близо век по-късно: в началото на 1990-те при една предизборна кампания един партиен лидер тържествено ги освобождава от плащането на ток и по този начин привлича хиляди роми от цялата страна. Днес никой не знае точния брой на населението: едни говорят за 40 000, други за 30 000. Факт е обаче, че цифрите се променят постоянно. Докато едни се заселват в Столипиново, други го напускат.     Роми от Столипиново тръгват по широкия свят още след събарянето на Берлинската стена. И така до днес. Германците знаят как се отразява движението от Столипиново към Дортмунд. Как изглежда обаче обратното движение?   Ромският квартал в Пловдив в голямата си част е застроен незаконно, будки и сергии никнат където и както им падне. Периодично общината ги събаря, но те се появяват на друго място. Преди две лета една от тези акции премахна десетина временни постройки от едната страна на една от улиците в квартала. Забележителното беше, че навремето общината действа по сигнал на хората, които живеят в новите къщи от другата страна на същата улица. Всички те бяха от \"германците\" - спечелили са парите си в Дортмунд.   Още тогава мнозина разбраха, че мечтаната поколения наред от управници и основно население интеграция, която така и не се получи през годините, е на път да се роди. И то отвътре. Процесът продължава и до днес. \"Като си дойдат лятото за ваканцията, си личат отдалече. Аз мога и с домашни чехли да си ходя в махалата, не ми пречи. Но те са облечени, обути, чисти\", разказва Гюлче. \"Те не парадират с парите си, ами просто вече така са свикнали. Покрай тях и аз започнах да се обличам с други дрехи като изляза навън.\"   Преди година в Столипиново пристигна делегация от Дортмунд. Сред участниците имаше представители на организации, работещи с пловдивските роми в германския град, намиращ се в Рурската област. В срещите си с ромските младежи те им обясниха, че не могат веднага да започнат работа в Германия. Първо трябва да преминат курс по немски език, после да се обучат за дадена професия, да си уредят всички документи и едва тогава могат да започнат работа.   Някои действително го правят. По данни на дортмундските организации, за една година около триста роми са започнали работа по този легален начин. Точно те са и хората, които, връщайки се за отпуската си в Столипиново, показват нов модел на поведение. Има обаче и много други, които нямат търпение и възможност да преминат през ситото.    \"Отидохме с мъжа и децата в Германия, но издържахме само четири месеца. Нямахме документи, лелята на мъжа ми ни искаше по 150 евро наем за стаята. Откъде да ги вземем? Не можахме да си намерим работа. Върнахме се\", разказва Нигяр. Тя и семейството ѝ са се върнали, но мнозина остават в Германия и работят. В заведения или в строителството - много често при турски работодатели. Една част от тях - нелегално.   Фани и Нигяр в шивашкото ателие   Фани, Нигяр и още четири жени в момента получават своя \"германски шанс\" в Пловдив - в Социалната шивашка работилница, създадена преди четири години от Националния алианс за работа с доброволци и с помощта на няколко германски организации, включително \"Ротари клуб Дортмунд\". В продължение на шест месеца жени от Столипиново, регистрирани в Бюрото по труда, се обучават за работа в шивашкото производство. В края на курса три от участничките в него получават и работно място.   Фани е на 30 години, има четири деца, мъжът ѝ работи и тя няма никакво намерение да ходи в чужбина. За следващия курс, който ще започне в началото на април, са се записали вече 20 жени. Шевните машини са осем.   Откакто ромите започнаха да пътуват към Дортмунд и други градове в Западна Европа, в Столипиново започнаха да се появяват все повече нови къщи. Повечето от тях - построени незаконно с пари от гурбета. Най-новата мода сред изселниците е да купуват апартаменти в околните на квартала блокове, в които живеят българи. Така хем са в общността, когато си дойдат през лятото, хем са \"на чисто\". Цената на 60 кв.м. жилище е 57 000 лева, поне това е последната оферта. Около тези блокове е чисто. Така лека-полека около \"боклук-блоковете\", заобиколени от нови постройки, в които условията са далеч по-добри, се създава съвсем нов пояс - българските блокове, в които вече пребивават и \"германци\". Само временно, както уверяват те самите. Само през лятото.   През зимата кварталът, който прилича на огромен пазар с магазини, сергии и импровизирани щандове, е по-пуст. Пълни се през лятото. И това е добре дошло за търговците. \"Чакаме да дойде лятото. Тогава се връщат \" германците\" и става бизнес\", разказва Гюлче, която има магазинче за домашни потреби.     През лятото в Столипиново става още по-шарено. Тогава се връщат \"германците\".     Тогава се усеща и разликата между ромите, останали в Столипиново, и тези, заминали да работят в Германия. И тя далеч не е само в облеклото и в домовете им. Има и още нещо. Казва го един усмихнат Сашо, който е пробвал емиграцията, но се е върнал. \"Защо нашите деца тук завършват 12-ти клас и не могат да говорят български, а като идат в Германия за три месеца научават езика?\", пита той. Столипиново се турчее, никой не признава ромския си произход, повечето искат да ги приемат за турци. А защо не ходят тогава да работят в Турция? Нали знаят турски език? \"Аааа, там бият. А в Германия помагат\", смее се Сашо.   Опитите за интеграция в Столипиново от последните годините така и не бяха успешни - въпреки опитите за разселване на населението, въпреки училищата и детските градини, въпреки милионите, наливани в ромски неправителствени организации. И въпреки натиска, оказван чрез орязване на детски надбавки и глоби.   И все пак: кварталът се променя. И промяната идва отвътре. Процесът е много сложен и изисква много време. Първите белези обаче са налице. \"Како, в Германия една семка да излюпиш, ще дойде полицай да те глоби\", казва Нигяр. В пловдивския ромски квартал няма достатъчно контейнери за боклук, което е общинска политика спрямо Столипиново. Затова Гюлче е закачила пред магазина си два импровизирани коша с черни найлонови чували. За да ѝ е чисто. Видяла го е в Германия. Докато била на гости на чичо си в Дортмунд.", "date": "2018.03.27", "title": "Как \"германците\" променят Столипиново"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380122-%D1%88%D0%BE%D1%83%D1%82%D0%BE-%D0%BE%D1%82%D0%B8%D0%B2%D0%B0-%D0%B2-%D0%BA%D0%B0%D0%BD%D0%B0%D0%BB%D0%B0", "text": "Българите обичаме добрия хумор и качествените смешки, дори и да са с леко (понякога не много леко) черен отенък. Спомнете си как буквално минути след земетресението в Перник от 2012-а година въпреки паниката интернет бъкаше от остроумни шеги по темата.   Като че ли можем да се пошегуваме с всичко - от унищожителна градушка до последното явление на политическата сцена - и да ни е смешно до припадък.     Но в продължение на 11 години едно предаване опровергаваше този народен талант и правеше на пух и прах твърдението, че сме забавна нация.    Възможно е обаче да идват по-светли времена за българския хумор, защото от БНТ решиха да сложат край на тази мъка - \"Шоуто на Канала\" спира да се излъчва. Сега старите вицове и смешките, разказвани по фирмени банкети през 60-те години на миналия век, ще трябва да си търсят ново място.   Това може и да звучи твърде хапливо и критично, но от нас да знаете - един от най-сигурните начини бързо да разберете, че дадено предаване не е никак смешно, е озвучаването с предварително записан смях в края на всеки виц или на местата, които би трябвало да са смешни. Един вид - ако не сте схванали шегата, деликатно ви намекват къде е веселото.   Всъщност няма нищо по-противно от това изкуствен кикот на запис да прекъсва дрямката, на която сте се отдали, защото на малкия екран реално не се случва абсолютно нищо интригуващо.   Тъкмо сте се подпрели на една страна, отпуснали сте глава, затворили сте очи и пронизително \"Ха-ха-ха-ха, хи-хи-хи-хи\" ви изкарва от нирваната. И така цял един мъчителен час, в който от унеса ви вадят ту смехът, ту рекламните паузи.   Друг явен знак, че това, което гледате, не е забавно и няма никакви изгледи да стане, както беше в \"Шоуто на Канала\", са скечовете извън студиото, които изглеждат като заснети с Нокиа с фенерче. Размазана картина, кошмарен звук, който е стара традиция за българските продукции, и неясното подозрение, че на оператора му треперят ръцете и затова кадрите са такива.   Не се чува добре какво говорят актьорите, но и без гласовете им разбирате, че преиграват повече от Рич Форестър.   Към тази липса на професионализъм, изобретателност и живец можем да добавим \"хамалите/ брат'чедите\" Тончо Токмакчиев и Камен Воденичаров, както и Кирето и Сийка. Те бяха смешни за последно малко след старта на шоуто, който беше през 2007-а. Тоест ако изпитвахте носталгия по времето, в което едничката ви грижа е била да си намерите костюм/рокля за бала, това беше точното предаване.   Също така ако сте от хората, в чиято душа се таи един третокласник, който се киска на всяка мръсна думичка, \"Шоуто на Канала\" щеше да ви се стори по-смешно и от \"Последният ергенски запой\". Къде другаде можете да чуете шегата, че Доналд Тръмп си е преместил от едната страна на другата... бретона?   Какъв размах на хумористичния гении, какво въображение!   Във всеки друг случай предаването можеше да се използва като средство за мъчение. Сократ е казал, че когато Бог иска да накаже някой, той го прави учител. Допреди седмица обаче, когато Бог искаше да накаже някого, той го правеше актьор в \"Шоуто на Канала\", за да разказва тъпи смешки за сторените си грехове.   Предаването изхаби не един и два таланта като този на Ани Михайлова, карайки ги да забравят уроците си по актьорско майсторство и да повтарят банални лафове с възможно най-неестествения си тон.   Но край - вече няма кой да ви каже, че когато в Русия няма интернет, се казва \"интер-ньет\". Смейте се, за да не го повторим.   Общо взето хуморът в \"Шоуто на Канала\" беше далеч по-малко, отколкото в това как обществената телевизия отразяваше слънчевите затъмнения. Съгласете се, че за разлика от вечерното шоу, опитите на БНТ да покажат природния феномен бяха наистина забавни.", "date": "2018.03.27", "title": "Шоуто отива в канала"}
{"url": "http://www.classa.bg/%D1%81%D0%B2%D1%8F%D1%82/item/380123-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0%D1%82%D0%B0-%D0%BF%D0%B2%D0%BE-%D0%BF%D1%80%D0%B8%D1%85%D0%B2%D0%B0%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80-%D0%BE%D1%82-%D1%80%D0%B8%D1%8F%D0%B4", "text": "Военновъздушните сили на Саудитска Арабия успешно са прихванали балистична ракета над Североизточен Рияд, преди да достигне земята, според агенция Ал Арабия. Фрагментите на ракетата паднаха в покрайнините на града и засега не се съобщава за пострадали.   Групите от бунтовници \"Хути\" поеха отговорност за нападението на летището в Рияд чрез йеменските информационни агенции, предаде Ройтерс.   Заснет бе и точния момент, в който противовъздушната система Патриот се задейства и прихваща ракетата, която заплашва столицата.   Въпреки това, експерти от Strategic Sentinel споделиха на акаунта си в Twitter, че според друг видеоклип, който улавя действията от друг ъгъл, експлозията би могла да се дължи на \"зрелищен фал\" на един от прихващачите Пейтриът, а не на изстрел на ракети към Рияд.   Според саудитски източници три летища са били атакувани едновременно с ракети Кахер-2, Буркан-2Н и Бадер-1. Целите били международното летище Кинг Халид, разположено на 35 км от Рияд, летище Наджран, разположено в югозапада на Саудитска Арабия и летище Джизан,също на югозападния край на страната.   От друга страна, полковник Турки ал Малики, говорител на международната коалиция в Йемен, потвърди прихващането, като посочи, че са били изстреляни общо седем ракети, насочени срещу различни части на страната, някои от които са били изстреляни безразборно към жилищни области, съобщава Ал Арабия.   От 2015 г. Саудитска Арабия води международната коалиция, която провежда военни операции срещу бунтовниците \"Хути\" в Йемен.", "date": "2018.03.27", "title": "Саудитската ПВО прихвана ракета на север от Рияд"}
{"url": "http://www.classa.bg/%D1%81%D0%B2%D1%8F%D1%82/item/380115-%D1%81%D1%80%D0%B5%D1%89%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B8-%E2%80%A6%D0%BA%D0%BE%D0%B9-%D0%BA%D0%B0%D0%BA-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%83%D0%BC%D1%80%D0%B5-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%E2%80%93-%D0%B3%D1%8A%D1%80%D1%86%D0%B8,-%D0%B1%D1%8A%D0%BB%D0%B3%D0%B0%D1%80%D0%B8,-%D0%B1%D0%B0%D0%B9%D1%80%D0%BE%D0%BD%E2%80%A6", "text": "В неделя беше Благовец, Благовещение. Но датата 25-ти март има и други измерения. Особено за нациите с близки и преплетени исторически пътища. Преди 197 години започва Великото гръцко освободително въстание.  Само за сравнение (с поглед към световната и към родната история) – през същата 1821 година е роден нашият Г. С. Раковски, през същата година Мисури става 24-тия американски щат, и през същата година умира великият френски лекар Корвизар. Това е тогавашният свят.     Лорд Байрон и Марко Бочар, който според различни сведения е българин. И двамата герои от гръцкото нацинално-освободително движение.   Но при южните комшии на 25-ти март 1821 г., в една малка черквичка, митрополитът от Патра, на име Германос, издига гръцкия флаг и обявява началото на гръцката война за независимост. Войната ще продължи осем години и след Пелопонес ще пламнат Централна Гърция, Крит, Кипър, егейските острови. Години по-късно, в Аркади, няколкостотин жени, деца и старци се скриват в манастира, където, след преговори, отварят доброволно вратите на най-елитния османлийски аскер, изпратен да потуши въстанието, след което залостват вратите на манастира и се взривяват заедно с тях. Нека да помним и поминаме това – не е само нашенецът Кочо Честименски. Паралелите сродяват.   Този героичен и саможертвен взрив нанася “люта рана в сърцето на тирана” и султанът обявява свещена война на всички гърци. Избити са стотици хиляди. Лорд Байрон, включил се в национално-освободителното движение на гърците, пише своето знаменито: “Умрелите се будят — как да спя?… Тирани властват — как да ги търпя?” Няколко дни по-късно великият поет загива след неудачно кръвопускане, най-вероятно извършено с нестерилни инструменти. Странното е, че смъpтта cъбира Джоpдж Байpон и Марко Бочар, който според различни сведения е българин, както твърди включително Георги Раковски. Двамата залагат живота си за гръцката свобода, но Марко загива на бойното поле, докато Байрон е покосен от неясен сепсис.  И двамата герои обаче не намират покой в отвъдното. Когато турският аскер превзема в Мисолунги, гробът на Марко е осквернен и “черепът на този герой е изпратен на султана” – пише Виктор Юго. Отоманците губят империята си, но все още се нуждаят от военни трофеи. Скелетът на Байрон също е изровен и пренесен в Англия. В родината му обаче отказват да го погребат в Уестминстърското абатство, главно заради позицията на духовенството. Затова бунтарят е препогребан първо във фамилната гробница в селцето Хъкнъл – и едва през 1969 год. (!) останките му са положени до другите велики британци.  Но свободата на Гърция идва през 1829 г. – цели 49 години по-рано от българската. Гърците напоследък все повече отдават превес на Благовец – 25 март, вместо на септемврийската дата (14.09.1829 г., Одрински мирен договор), и на датата на другата национална гордост “Охи” (денят “не”), когато през 1940 год. рязко и гордо се противопоставят на ултиматума на Бенито Мусолини. Те доблестно честват “деня на духа”, когато цялата нация е въстанала и заявила пред света: “Елевтерия и танатос!” (”Свобода или смърт!”).   Денят на духа е жив и до днес. Само преди двайсетина години, на погребението на убития си братовчед, един грък на име Solomos Solomou захапва цигара, извиква “грък съм се родил, грък ще умра” и започва да се катери по казармения пилон в опит да свали турското знаме в окупирания Кипър. Застрелян е там, на място. Видеоклиповете се въртят милиони пъти, всеки може да ги види. “Не знам каква е тази божествена лудост, която ни кара да вършим безумия, когато знаем, че правдата е на наша страна, но тази лудост живее и в мен” – написа във Фейсбук Irini Zikidis, гъркиня, която живее в България   Та историческите дати имат приемственост и многозначност. Ако у нас имаше истинска журналистика, днес трябваше да се пише не само за Архангел Михаил и за Дева Мария, а и за великата дата от 1821 год., когато – не без дългосрочните усилия на Руската империя – започва разпадът на Отоманската. (Империите нямат друга работа, освен да усмъртяват посестрими.) И още повече трябва да се пише, щом утре във Варна се срещат две нови “империи” – ЕС и авторитаризираща се Турция. И още и по най трябва да се пише, защото нашата нещастна България също е тръгнала по пътя на неоавторитаризъм, който може да ни довърши като народ. И страшно ни трябват воля, добронамереност и професионализъм, за да се измъкнем от капана на политическата глупост, в която ни вкараха българските правителства от последните 30 години насам – най-паче действующото в момента.    Дай Боже да се намерят и родят нови просветители, които да обяснят на децата и на внуците ни, че не може просто да обичаш “освободителите” и да мразиш “поробителите”, защото турците са най-удобни за мразене, а да проумееш, че няма лоши народи, а само лоши властници. И да осъзнаеш, че когато митрополит Германос е свалил отоманския байряк и е развял гръцкия флаг, е бил прав за народа и за вярата си.    След близо два века негов сънародник тръгва отново да сваля чуждоземен флаг – и загива като герой за публиката от едната страна на границата и като провокатор за зрителите от другата. Така че в света има всякакви народи и всякакви вери, различни от твоята. И светът изобщо, ама изобщо не се е научил да съществува в многообразие – а дали това е възможно, разумно и нужно!? Борбата не е ли форма на развитие?…   И така, значи, стигаме до неизбежното и нетъжно заключение, че свободата не ще молитва и мотика, а просвещение и политика – дори понякога, ако се наложи, с кръв. Така е било и така ще бъде. Този, който пази знамето, трябва да стреля. Този, който иска свобода, трябва да е готов да умре. И само онзи – в съображение с най-новата ни история – само онзи, който е стоял на “Пост № 1″ със зареден автомат, може да разбере това, без да мрази удобния на момента “враг”, който, всъщност, изобщо не ти е враг, а историческа площадка. Защото едно време пазехме “социалистическата родина”, а сега трябва да се пазим от “комунистите” от Изток и да сме верни съюзници в НАТО.    Съмнявам се обаче, че поне един (или барем двама) от българските (божем!) политици, които ще се пенявят във Варна, проумяват опасността, в която набутват България. Пряка военна опасност – имам предвид. Ни повече, ни по-малко. Уверявам ви – за шкембелията Каракачанов (примерно) съм абсолютно сигурен, че не проумява. Защото той просто няма как да проумее, не ще доживее до този ценз, за съжаление… Такава е тя, тъжната ни българска съдбовност!…", "date": "2018.03.27", "title": "Срещата във Варна и …кой как е готов да умре за свободата – гърци, българи, Байрон…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380116-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D0%B2%D0%B5%D1%82%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%82%D0%B5-%D1%81%D1%86%D0%B5%D0%BD%D0%B0%D1%80%D0%B8%D0%B8-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D1%81%D1%82%D1%80%D0%B0%D1%88%D0%BD%D0%B8%D1%8F-%D1%81%D1%8A%D0%B4", "text": "В много научнофантастични книги, филми и дори сериозни прогнози за бъдещето на човечеството се говори за края на света. Дали хората сами ще се самоунищожат или това ще стане чрез реализирането на извънземна заплаха? Какви са най-вероятните начини краят на света да се случи?   Ето най-вероятните форми, които краят на света може да приеме, както ги описва изданието CheatSheet. Вероятността за нещо подобно учените изчисляват като 1 на 74 817 414. Предполага се, че именно удар на астероид е станал причина   да изчезнат от Земята. Всъщност астероиди се сблъскват с нашата планета непрекъснато, но те не са големи и ефектите най-често са локални. Евентуален удар с голям астероид обаче, потенциално може да унищожи живота на Земята. Учените и космическите агенции вече търсят начин и технологии нещо подобно в бъдеще да бъде предотвратимо. Астрономите изчисляват, че след 7.5 милиарда години масата на слънцето ще достигне до сегашната орбита на Земята. В даден момент   ще се „раздуе“ толкова много, че ще погълне цялата Земя. Това е толкова отдалечено във времето, че дотогава най-вероятно Земята вече няма да бъде обитавана от хора или други живи същества. Астероидите са страшни, но не толкова плашещи като случайни, междузвездни „ “ и черни дупки, които могат да се появят от нищото и да се забият в нашата планета. Ако това се случи идва краят на света. Но шансовете за нещо подобно са едно към безкрайност, въпреки това, което може да сте прочели в интернет.     Това е  заплаха, която е плашещо реална – много по-реална от една „измамна планета скитник“.   е постоянна и продължаваща заплаха от 40-те години на миналия век и макар че нещата се охладиха малко, светът остава изправен пред този апокалипсис. Той все още е много реален.   Това е друга потенциална заплаха за човечеството, която стана плашещо реална през последно време. Тъй като   става все по-широко разпространена и разбира се все по-интелигентна идеята, че тя ще се опита да пороби човечеството, става все по-трудно да се игнорира. Докато има шанс това да се случи, много експерти не предупреждават за опасността. Дали някой хубав ден, вашият „умен хладилник“ няма да ви накара да платите за да отворите вратата и да си вземете нещо за хапване?   Това също си е една реална заплаха. Спомнете си, че чумата е изтребила 60% от населението на Европа през 14 век. Вярно е, че сме постигнали напредък срещу много болести с ваксини и съвременни медицински технологии, но никога не знаете кога ще се появи нов страшен и  . Просто погледнете скорошната паника за Ебола като пример.   Не всички болести непременно трябва да бъдат естествени. Ами лабораторно създадените биологични опасности? Те съществуват и ако попаднат в неправилните ръце – да речем на  , който не разбира с какво си има работа – можем да се окажем в голяма беда.   В сравнение с лабораторно създадените биологични оръжия, една пластмасова бутилка в река изглежда съвсем безобидна. Но това е само частица от замърсяване в голям мащаб, за което трябва да се притесняваме всички, и вече виждаме тревожни признаци, че   може да доведе до пълен екологичен колапс. Екосистемата е все по-крехка. Затоплянето на океаните например, може да убие рибите и да потопи огромни обработваеми площи и жилища.   Вече обсъждахме болестите, причинени от човека. Но какво да кажем за човешките проблеми, свързани с лечението на болестите? Както може би знаете, ние се сблъскваме с този проблем, когато става дума за антибиотици. В най-простия случай ние изчерпваме ефективните антибиотици и болестотворните   стават все по-силни и по-устойчиви. Съществуват и други форми, които биотехнологичното бедствие може да приеме разбира се, но това е най-ясната и най-актуална опасност за повечето хора.   Експерименти, като тези за ускоряване на частиците в   (и други лаборатории), където учените ни уверяват, че няма от какво да се тревожим, могат да доведат до непоправима катастрофа. Учените също така уверяваха преди време, че взривяването на една атомна бомба няма да е толкова страшно. Тези учени разбира се бъркаха, но не знаеха това предварително – въпреки че се опираха на някаква теория.     Да, извънземните са истинска заплаха. Най-вероятно. Да има интелигентен живот на друго място във Вселената, това е почти сигурно статистически. Въпросът е какво ще стане, когато най-накрая   с тях? Ако те са по-напреднали от нас, повечето експерти не мислят, че това ще се окаже добре за човечеството.   Докато е ясно, че слънцето няма да ни погълне в продължение на милиарди години, не можем да сме сигурни, че слънчеви изригвания няма да ни изпепелят. Слънчевите изригвания са често срещани и имат потенциал да нанасят големи щети. Но те не са единствената заплаха от космоса – и потоците на   също са там и могат да причинят изключително сериозни поражения.   Вероятно сте чували термина „supervolcano“, като този в Йелоустоун, САЩ, които има невероятно разрушителна сила. Толкова много енергия и сила се крие в него, че може да ни изтрие, ако има изригване. Йелоустоун , има още няколко такива по света.   И ако някой реши, че искат да затвори играта? Ще приключим по най-необикновения начин: Идеята, че  , и че всичко може да „стане черно“ за миг. Това разбира се, е нищожно малко вероятно и някои учени дори излязоха да потвърдят, че не сме просто актьори в гигантска видео игра. Но отново това може да е точно това, което архитектите на симулацията са програмирали да направят.  ", "date": "2018.03.27", "title": "Краят на света: различните сценарии за Деня на Страшния съд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380117-%D0%B7%D0%B0%D1%89%D0%BE-%D1%81%D0%BC%D0%B5-%D1%80%D0%B0%D0%B7%D0%B2%D0%B8%D0%BB%D0%B8-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD%D0%BE%D1%81%D1%82-%D0%BA%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA", "text": "Макар и „Фейсбук” да е все по-критикуван, малцина потребители закриват акаунтите си заради капана на алгоритмите и социалния натиск, подчертават експерти, които се тревожат от непрозрачността на социалните мрежи.   След избухването на скандала с неразрешеното използване на лични данни от британската фирма “Кеймбридж Аналитика” с предизборна цел, потребителите на „Фейсбук” “са шокирани, но не и изненадани”, каза Ерик Баумер, преподавател по информационни науки в американския университет Лихай. “Дали това ще ги подтикне да напуснат „Фейсбук” завинаги е отделен въпрос”, добави той.     През 2014 г. „Фейсбук” вече бе подложен на критики за тайно манипулиране на емоциите на свои потребители чрез анкета за “емоционалната зараза”. Това накара компанията да промени правилата за извършване на такива допитвания, но не спря разрастването й.     В интернет “почти сме привикнали личните ни данни да се използват с меркантилна цел”, отбеляза френската социоложка в областта на медиите Натали Надо-Албертини. “Но да се ползват в предизборна кампания ни смущава много повече, защото тук се засяга областта на идеалите, ценностите и идеите”, каза тя.   Тя обаче не очаква масово напускане на потребители. “Фейсбук е придобил толкова централно място в нашата социализация и взаимодействия, че макар и да е възможно човек да се откаже от тази и други социални мрежи, това предполага да станеш малко нещо социален маргинал”, смята тя и споменава “социалната повеля” да се присъединиш към този сайт, в който вече са се записали два милиарда души.   Изследване на зависимостта от тази социална мрежа “показа, че хората са привлечени от „Фейсбук” не непременно заради социалната връзка, а заради развита пристрастеност – някои потребители ни казаха, че инстинктивно натискат клавиша “Ф”, след като са влезли в интернет”, каза Ерик Баумер, който е автор на това изследване за Корнелския университет.   Кои са механизмите на тази пристрастеност?   “Фейсбук борави с емоционалния аспект като ни излага на информации, които налагат импулсивна, а не рационална реакция. Те също така прекрасно знаят какъв тип информация ще се разпространи светкавично”, обясни Оливие Ерцшайд, научен работник в информационните науки в университета в Нант.   “Въпросът, който възниква е: когато един ден „Фейсбук” реши да манипулира информацията по една или друга тема, ще бъдем ли в състояние да засечем това? Не е сигурно”, предупреждава експертът, който смята, че „Фейсбук” има техническия капацитет да го направи.   Този риск е споменат и от психолога от Оксфордския университет Андрю Пжибилски с аналогия с “Властелина на пръстените” на Толкин и вълшебния му пръстен, който покварява простосмъртните.   “Днес, когато учени и изследователи работят с „Фейсбук”, те трябва да осъзнават, че това е малко като да дадеш пръстена на Фродо”, каза той.   Според него изследванията на данните и количествената психология са преминали своята “Опенхаймерова точка”, по името на един от бащите на американската атомна бомба – след като вече съществува едно изключително опасно оръжие, какво да го правим?   “Трябва да гарантираме, че изследванията съблюдават етични принципи и се извършват в интерес на обществото”, смята ученият, който е изпратил на „Фейсбук” предложение в този смисъл. Самият той е закрил акаунта си.   Обществеността вече все повече внимава какви лични данни споделя публично, но “проблемът е къде поставяш курсора” между нещата, които споделяш с всички и тези, които са само за близки хора, отбеляза Натали Надо-Албертини, която препоръчва най-младите да бъдат ограмотени как да действат в интернет, “за да излязат от това доверчиво отношение, в което човек си казва, че всичко ще е наред без да е особено наясно какво рискува”.   Младите потребители обаче са склонни да изоставят „Фейсбук” в полза на други мрежи, подчерта Ерик Баумер, който съжалява за “непрозрачността на социалните медии” („Фейсбук” притежава “Инстаграм” и “УатсАп”, “Гугъл” притежава “ЮТюб”), която може да заблуди хората, които си мислят, че избягват „Фейсбук”.   Според Оливие Ерцшайд едно възможно решение е да се разработят алтернативи на „Фейсбук”, защото „днес знаем как да изградим социални мрежи, които уважават личния живот”.", "date": "2018.03.27", "title": "Защо сме развили пристрастеност къв Фейсбук"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/380118-%D0%BC%D0%B0%D1%80%D0%BA%D0%BE%D0%B2%D0%B0%D0%BB%D0%B4%D0%BE-%D0%BB%D0%B5%D0%BA%D1%83%D0%B2%D0%B0-%D1%80%D0%B5%D0%B2%D0%BC%D0%B0%D1%82%D0%B8%D0%B7%D1%8A%D0%BC-%D1%81-%D0%BE%D1%81%D0%B8", "text": "„Я да видим какво ново” – самотният пенсионер поема парчето вестник от Марковалдо. Марковалдо е общ работник в склад, на обяд сяда на пейката до пенсионера и развива обяда си. Старчето изчита омачканите страници „с неизменен интерес, дори да бяха отпреди две години”.   То страда от „пълен набор от ревматизъм, артрит и лумбаго”, веднъж попада на статия за лечене на ревматизъм с пчелна отрова и Марковалдо решава да му помогне. Лови оси в бурканче от мармалад и нажилва пенсионера: „Старчето изкряка, скокна и закрачи като войник на парад”.     И мълвата тръгва: Марковалдо лекува ревматизъм. Развръзката е трагикомична. Такава е и в останалите разкази на Итало Калвино в „Марковалдо, или сезоните в града” (изд. „Жанет 45”, превод Нева Мичева).   Марковалдо обитава сутеренно помещение с огромната си челяд в огромния град, затиснат от сметки за ток и газ. Мечтае да изведе децата на чист въздух, да им налови чиста от химикали риба, да преспи една нощ извън смрадливата стая, да се зарови в горещия пясък срещу ревматизма си, да съхрани по-дълго в съзнанието си екзотиката от изгледания филм…   Мечти според чергата. Не става. Не се полага на дребния човек. Не е съдба, а присъда – за границите на свободата. Демагогската мантра за всеобщата свобода на избора не е изобретение на сегашните неолиберални доктринери.   Калвино писал разказите през 50-те и 60-те години, потопен в неореализма, но със замаха на фантастичното си въображение. Затова не стоят сиромахомилно, а натрапват извода, че „Амаркорд” на Фелини не идва от нищото.   Да се обяснява „Марковалдо” с комунизма на Калвино е глупост. Да, той беше комунист в пълния смисъл. Да си комунист в диктатурата на пролетариата – всеки го може. Да си комунист в диктатурата на капитала е нонконформизъм и еманципация, колко го могат?   Разказите в „Марковалдо” са 20, по един за всеки годишен сезон и сезоните се превъртат 5 пъти – това е животът. За да завършат в последния зимен с „Виждаше се само снежният простор, бял като тази страница”.", "date": "2018.03.27", "title": "Марковалдо лекува ревматизъм с оси"}
{"url": "http://www.classa.bg/%D1%81%D0%B2%D1%8F%D1%82/item/380114-%D0%BA%D0%B0%D0%BA%D0%B2%D0%BE-%D0%B8%D1%81%D0%BA%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Турция, чийто президент Реджеп Тайип Ердоган се среща днес с лидерите на ЕС, е свързана с Брюксел от 1963 г. със споразумение за асоцииране, но нейният процес на присъединяване буксува от години.   На 12 септември 1963 г. Турция, която е член на Съвета на Европа от 1950 г., подписва споразумение за асоцииране с Европейската икономическа общност /предшественик на ЕС/, в което се споменава “възможността за присъединяване”.     Процесът на асоцииране е замразен след военния преврат в Турция през септември 1980 г. През 1987 г. Анкара поставя официално кандидатурата си за членство в ЕС. Европейската комисия я отхвърля, изтъквайки икономически и политически проблеми.   През 1995 г. е подписано споразумение за митнически съюз, но  то е бързо блокирано, тъй като Гърция е засегната от кипърския проблем /северната част на острова, окупирана от турската армия  от 1974 г., се самопровъзгласи за Севернокипърска турска република през 1983 г./ .   В края на 1999 г. страните от ЕС дават на Турция статут на кандидат, без да уточняват дата за започване на преговори. Те искат от нея да подобри правата на човека и икономическите си резултати. През 2001 г. Анкара възприема “национална програма” с политически и икономически мерки и през 2002 г. парламентът гласува за премахване на смъртното наказание и за предоставяне  културни права на на кюрдите.  ", "date": "2018.03.27", "title": "Какво иска Ердоган от Европейския съюз"}
{"url": "http://www.classa.bg/%D1%81%D0%B2%D1%8F%D1%82/item/380109-%D0%B4%D0%B6%D0%B5%D0%B9%D0%BC%D1%81-%D0%BF%D0%B0%D1%80%D0%B4%D1%8E-%D0%BC%D0%BD%D0%BE%D0%B3%D0%BE-%D1%81%D0%B5-%D0%B3%D0%BE%D1%80%D0%B4%D0%B5%D1%8F-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          ДВ:  По повод срещата на върха във Варна между ЕС и Турция искам да Ви попитам две неща. Първо: Очаквате ли някакъв успех от тази среща? И второ: В състояние ли е България да бъде ефикасен посредник между Брюксел и Анкара?   Пардю:  В момента Турция е в трудно положение и не съм сигурен, че България, или който и да било друг, може да направи много в това отношение, доколкото г-н Ердоган продължава да следва своя конфронтационен курс. Той работи срещу демокрацията и върна страната си назад в това отношение.      Надявам се, че от тази среща ще излезе нещо, но много ще се изненадам, ако наистина бъде постигнат някакъв напредък. Защото Ердоган не се интересува от сътрудничество, освен ако то не е по неговите правила. Още от времето, когато бях посланик в София, България се опитва да развива сътрудничеството с Турция – и определено има успехи в това отношение. Но Ердоган е политик, с когото много трудно се работи, и това САЩ го знаят добре. Ще видим, но пак казвам: ще бъда изненадан, ако има някакъв видим успех.   ДВ:  И още един глобално-политически въпрос, който пряко засяга и България. Напоследък все повече се говори за опитите на Русия да се намесва в политиката - както на балканските държави, така и на цяла Европа, че дори и на САЩ. Какви са Вашите наблюдения в това отношение?   Пардю:  Голяма арогантност е била необходима на Владимир Путин, за да реши да се намесва в демократичните избори в САЩ. Според мен режимът на Путин определено е решил да използва инструмента на дезинформацията, за да подкопае демокрацията, да я дискредитира и да всее раздор между САЩ и техните трансатлантически партньори. Мисля, че тъкмо това е целта в случая. Но планът му лъсна. Вече е ясно, че Русия се е намесила в изборите в САЩ и че проявява голяма активност в Европа. За Бога, те извършват атентати срещу бивши агенти във Великобритания, използвайки химическо оръжие, а преди това и ядрен материал! Това е невероятна арогантност и посегателство срещу суверенитета! Според мен обаче Путин сериозно надценява възможностите си.    Той не е градител, той е разрушител. Та какво ли положително е направила Русия за регионите и за Европа в последно време? Те са много добри в разпространяването на заговорнически теории, но изобщо не ги бива нито в политическо отношение, нито в икономическото развитие, нито пък в това да подобрят живота на хората. Ако изследваме дълбоките причини, ще установим, че в дъното е слабостта на Русия.   ДВ:  А дали Русия представлява някаква реална заплаха за Балканите в момента?   Пардю:  Знаете ли, аз открай време се шегувам, че Балканите са изконната родина на заговорническите теории. Русия има сериозно влияние в региона – и го използва. Не смятам обаче, че има някаква военна или друга заплаха, най-малкото пък за държави-членки на НАТО. Русия ще продължи да се опитва да играе деструктивна роля на Балканите, но и Европа, и САЩ добре разбират това и го имат предвид.   ДВ:  Вие очевидно продължавате да следите събитията в България. Какво Ви прави особено впечатление?   Корицата на новата книга на Джеймс Пардю \"Миротворци\"   Пардю:  Много съм горд, че България в момента е председател на ЕС. Когато си тръгвах от България, страната тъкмо се готвеше да влезе в ЕС. А сега е председател - това е забележително постижение, с което и аз се гордея. В политическо отношение: според мен Борисов и ГЕРБ държат всичко изцяло под свой контрол, не виждам да има сериозна организирана опозиция.   ДВ:  За европредседателството Борисов и неговата партия си поставиха като цел сближаването на страните от т.нар. Западни Балкани с ЕС. Мислите ли, че България е дорасла за тази мисия? И изобщо: дали една балканска държава наистина може да помогне на други съседи по пътя към ЕС?   Пардю:  В определен смисъл това дава положителен пример за целия регион. България е председател на ЕС и демонстрира лидерството си. Решението на правителството да подпише двустранния договор с Македония е нещо много благоприятно за целия регион.    Сега се надявам, че Гърция и Македония ще постигнат съгласие по въпроса за името – още по време на българското европредседателство. Смятам, че това ще бъде грандиозен успех. Надявам се, че г-н Борисов усилено работи по въпроса, докато е начело на ЕС. България наистина може да бъде добър посредник. Страната извървя дълъг път, пък има и авторитет в региона. На Балканите трябва да има повече сътрудничество, повече интеграция, трябва да се отстранят бариерите и преградите, да има свободно движение и културен обмен. Тоест, има много работа за вършене и не виждам страна в по-добра позиция за това от България.   ДВ:  По време на мандата Ви в България срещу Вас имаше доста атаки, както в медиите, така и от страна на някои политици. Кои събития и политици от онова време са оставили най-ярки следи в спомените Ви?   Пардю:  Най-напред трябва да кажа, че ние двамата със съпругата ми Кейти се наслаждавахме на всяка минута от престоя си в България. Обичаме тази страна, обичаме хората, културата е забележителна, историята, изобразителното изкуството, музиката – всичко е невероятно. И ние продължаваме да държим на тази страна, посещаваме я всяка година, понякога дори два пъти в годината, следим отблизо какво се случва там, следим културните събития... Имаме и много приятели в България, с които се виждаме по време на посещенията си.    Отрицателните публикации в медиите никога не са ме тревожили особено. Защото съм убеден, че ако не предизвикваш и такива публикации, навярно не си вършиш добре работата. По онова време медиите в България бяха по-свободни, отколкото са сега. Не знам в подробности защо това е така, но медийната свобода видимо намалява. Дано с течение на времето тя да бъде възстановена.", "date": "2018.03.27", "title": "Джеймс Пардю: Много се гордея с България"}
{"url": "http://www.classa.bg/%D1%81%D0%B2%D1%8F%D1%82/item/380110-%D1%81%D0%B5%D0%B0%D0%BD%D1%81-%D0%BF%D0%BE-%D1%87%D0%B5%D1%80%D0%BD%D0%B0-%D0%BC%D0%B0%D0%B3%D0%B8%D1%8F-%D0%B2-%D1%81%D0%BE%D0%BB%D1%81%D0%B1%D1%8A%D1%80%D0%B8-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B0%D1%82%D0%B0-%D0%BC%D0%B8%D1%81%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D1%81%D0%BA%D1%80%D0%B8%D0%BF%D0%B0%D0%BB-%D0%B0%D0%BD%D0%B0%D0%BB%D0%B8%D0%B7-%D0%BE%D1%82-%D1%80%D1%83%D1%81%D0%BA%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D1%8E%D0%BB%D0%B8%D1%8F-%D0%B2%D0%B8%D1%82%D1%8F%D0%B7%D0%B5%D0%B2%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%E2%80%9E-%D1%81%D0%BA%D1%80%D0%B8%D0%BF%D0%B0%D0%BB%E2%80%9C", "text": "    Знаете ли, в историята със Скрипал особено силно ме разстройват журналисти. При това, не само британските.   Най-гръмкото дело на годината набира обороти, но за три седмици, нито един от папараците така и не прояви желание да проникне в болницата и да снима, дори и от далече нещо, което да потвърди, че там се намират отровените баща и дъщеря Скрипал, или поне някакъв неясен кадър на медицинските им картони. Освен това няма нито едно интервю с очевидци или поне с хора от британското градче, които са потърсили медицинска помощ .     Преди няколко дни от болницата беше изписан полицаят Ник Бейли, който открива пострадалите и уж сам получава отравяне. Но! Никой обаче даже не се е опитал да вземе от него дори кратко коментарче по случая.    Такова впечатление, сякаш журналистическото братство, иначе готово на най-рисковани и отчаяни действия, за да получи даже най-размития кадър или няколко думи от световните знаменитости, сега по това дело е обявило бойкот.   Защо? Какво ги спира? Вездесъщите и досадни папараци, готови, като опитни снайперисти, денонощия да дебнат в засада, не клъвнаха на главния международен скандал, заплашващ с най-негативни последствия за Русия.   Ок, да допуснем, че местните просто се страхуват да се бъркат по това дело.   Но пък наистина ли в целия свят не се намери нито един жадуващ слава и пари журналист, който поне да опита да поговори със свидетелите на случилото се и да снима поне фасадата на клиниката, в която се намира Скрипал с дъщеря си?   Съгласете се, че това е повече от странно.   При това странно до такава степен, че неволно се сещаш за сеанса по черна магия в московското вариете, описано от гениалния Булгаков в гениалния му роман.   Ако трябва да съм честна, отдавна ме мъчат смътни съмнения, а не е ли всичко това с „отравянето“ грандиозна мистификация?   Поне заради това, че ключовите фигуранти в делото към настоящия момент все повече напомнят на прословутите извънземни, за които всички са чували, но никой не ги е виждал.   При това, Великобритания прави всичко сама, за да изглежда версията с извънземните правдоподобно.   НЕдопускането на руски дипломати до пострадалите и специалисти към разследването дават основания да се смята, че Скотлад-Ярд и официален Лондон искат да скрият нещо важно.   Например, факти, които могат да разобличат инсценировката на целия този грандиозен скандал.   Ще изброя само няколко странности:   1.)  Главния лекар на Англия посъветва всички, които в деня на отравянето са посещавали тези места, които и Скрипал, да дезинфекцират личните си вещи и да си дадат дрехите носени в този ден на химическо чистене. Просто казано, дала е препоръки да се унищожат всички улики. Въпреки че, по принцип, всички които са минавали наоколо  (имайки предвид описанието на действието на „Новичок“ и последствията, които носи) е трябвало да преминат през медицински изследвания и да предадат дрехите си за анализ и експертиза.   2.)  Нито един пациент в Солсбъри не е имал симптоми на отравяне с нервнопаралитичен газ- Стивън Дейвис ( лекар-консултант от Бърза помощ в болницата Солсбъри)   3.)  Заявленията за рязкото влошаване на състоянието на баща и дъщеря Скрипал на фона на новината за изписването на полицаят, които ги е открил.   „ В съзнание е дошъл полицаят, отровил се заедно със Скрипал, който изпадна в кома след отравянето“   „ Това не е Новичок“- твърдят редица специалисти- „ След Новичок няма шансове за ставане от леглото“,- коментира израелския анализатор Соломон Ман.   По такъв начин, редица специалисти вече изразиха версията, че отравянията в Лондон нямат отношение към токсина, синтезиран в оригиналната лаборатория, произвеждала това отравящо вещество.  Или това е съвсем друг токсин, или това е вещество „сготвено“ в друга лаборатория с отстъпления от използваната в оригинала технология- до такъв извод стига анализаторът Ман.   Ще напомня, че в делото за отравянето на банкера Иван Кивелиди, например, в което също фигурираше „Новичок“- загинаха всички: секретарката му, и даже патоанатомът, който провежда аутопсията на отровния.   4.)  В британския съд заявиха за възможното отслабване на умствените способности на Скрипал:   „ Точният ефект на въздействието върху здравето им в дългосрочна перспектива все още не е известен, въпреки че медицинските анализи показват, че умствените им способности могат да бъдат отслабени в неизвестна степен- цитират думите на Дейвид Уилямс от Ройтерс (  )   5.)  Пейката на която са открити.  Онази същата пейка на който са открити телата на пострадалите, и която отрязват три седмици по-късно ( не веднага, забележете) за извършване на анализ.  Незнайно защо това напомни за дърветата на майдана, в които бяха заседнали снайперски куршуми, и които бяха отрязани веднага след победата на „революцията“, тоест доста след Майдана.  Въпроси предизвиква още и фактът, че демонтажа на пейката е извършен от полицаи в костюми за химическа защита. Фактът, че „отровната“ пейка стои 20 дни и повече на обществено място, макар и отцепено, не смущава никого.   И в сух остатък имам един въпрос- а имало ли го е момчето*? ( метафора)  Няма нито едно, дори и косвено доказателство, че събитието се е случило, така както го разказва Тереза Мей и официален Лондон. На всички им се предлага обаче да повярват на версията, ей така само на думи.  Безусловно, сред джентълмените така е прието.  Но тъй като аз не се отнасям към тази категория, то много жадувам за факти.  Които отсъстват. И които ми се струва, че няма и да се появят.  Удивление предизвиква, с каква лекота всичко това обаче пое и смели Европа.  Впрочем, когато става въпрос за Русия, западния разум, дори и най-адекватния и изпитваш, сякаш изпада в сън. Летаргичен. И този факт смело може да бъде записан, като едно от страничните действия на русофобията и желанието да си на страната на болшинството.  ", "date": "2018.03.27", "title": "Сеанс по черна магия в Солсбъри: Грандиозната мистификация на Великобритания по делото Скрипал (анализ от руската журналистка Юлия Витязева по случая „ Скрипал“)"}
{"url": "http://www.classa.bg/%D1%81%D0%B2%D1%8F%D1%82/item/380111-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BE%D0%B1%D0%B5%D1%89%D0%B0-%E2%80%9C%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D0%BE%D0%B4%D0%B0%D1%80%D1%8A%D0%BA%E2%80%9D-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Тя припомни за изявлението на британската страна, която сравни световния шампионат от 2018 година в Русия с Олимпиадата през 1936 година в Германия.          ", "date": "2018.03.27", "title": "Захарова обеща “исторически подарък” за Великобритания"}
{"url": "http://www.classa.bg/%D1%81%D0%B2%D1%8F%D1%82/item/380112-%D0%BC%D0%B8%D0%BB%D0%BE%D1%80%D0%B0%D0%B4-%D0%B4%D0%BE%D0%B4%D0%B8%D0%BA-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%B2-%D0%BD%D0%B0%D1%82%D0%BE-%D0%B5-%D1%83%D0%BD%D0%B8%D0%B6%D0%B5%D0%BD%D0%B8%D0%B5-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D1%81%D1%8A%D1%80%D0%B1%D0%B8", "text": "Президентът на Република Сръбска Милорад Додик заяви, че членството на Белград и Сараево в НАТО би било унижение за всички сърби, предава Sputnik в редакцията си за Сърбия.         категоричен бе Додик, говорейки пред Радио-телевизију Републике Српске.     Президентът на Република Сръбска отбеляза също, че очаква сърбите да говорят повече за престъпленията, извършени от Алианса, и никога да не забравят за тях. Същевременно той призова обществеността да не допуска каквито и да било военни учения на НАТО на територията на Република Сърбия.    ", "date": "2018.03.27", "title": "Милорад Додик: Членството в НАТО е унижение за всички сърби"}
{"url": "http://www.classa.bg/%D1%81%D0%B2%D1%8F%D1%82/item/380113-%D0%B2-%D1%88%D0%B2%D0%B5%D1%86%D0%B8%D1%8F-%D0%B8%D0%BC%D0%B0-%D0%B8%D0%BD%D1%81%D1%82%D1%80%D1%83%D0%BA%D1%86%D0%B8%D1%8F-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B4%D0%B0-%D0%BD%D0%B5-%D0%BD%D0%B0%D0%B7%D0%BE%D0%B2%D0%B0%D0%B2%D0%B0%D1%82-%D0%B4%D0%B5%D1%86%D0%B0%D1%82%D0%B0-%C2%AB%D0%BC%D0%BE%D0%BC%D1%87%D0%B5%D1%82%D0%B0-%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0%C2%BB,-%D0%B0-%D1%81-%D0%BD%D0%B5%D1%83%D1%82%D1%80%D0%B0%D0%BB%D0%BD%D0%BE%D1%82%D0%BE-%C2%ABhen%C2%BB", "text": "Нещо беше сбъркано с «Пингвините», постъпващите 1- и 2-годишни дечица в детската градина в гористо предградие на Стокхолм, пише американското издание «Ню Йорк Таймс».     Момченцата викаха и се удряха, а момиченцата повдигаха рамене и плачеха, за да бъдат вдигнати от родителите си. С други думи, дечицата се бяха разделили според традиционните полови линии. А тук това не е добре прието.     Преподавателите веднага изхвърлиха от стаята всички детски колички и куклички. Те веднага сложиха момчетата да отговарят за детската кухня за игра и накараха момичетата да се упражняват да крещят «Не!» След това решиха да започнат истинско разследване, поставяйки видео камери из цялата класна стая.   Науката може и все още да е разделена за това дали половите разлики се коренят в биологията или културата, но държавно финансираните детски градини в Швеция правят, каквото могат, за да ги деконструират. В националната стратегия за предучилищно образование се нарежда учителите да поемат ролята на социални инженери и се изисква от тях да «противодействат на традиционните полови роли и полови поведения».   В Швеция има инструкции за преподавателите да не се отзовават за своите подопечни дечица по полов признак – вместо «момчета и момичета», те казват «приятели» или викат децата по име. Игрите са организирани така, че да предотвратят разделянето на децата по полове. През 2012 година шведското правителство дори въвежда «джендър-неутралното» местоимение «hen», което бързо е абсорбирано от шведската «мейнстрийм» култура и в момента се радва на широка употреба. Според лингвистите, това не се е случвало никога в никоя друга страна.", "date": "2018.03.27", "title": "В Швеция има инструкция учителите да не назовават децата «момчета и момичета», а с неутралното «hen»"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380105-%D0%BD%D0%BE%D0%B2-%D0%B3%D1%80%D0%BE%D0%B7%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB", "text": "След отнемането на короната на Мис България 2002 година Теодора Бургазлиева и взимането на титлата на Мисис България - Надя Недялкова, нов прецедент в историята е отнемането на титлата на настоящата Мис Вселена България 2017 Николета Тодорова, пише \"Телеграф\".  \r\n   Това единодушно решение беше взето късно вечерта на свикана извънредна среща на екипа на агенция \"Бок Стар моделс\" - официален представител на марките \"Мис Свят\" и \"Мис Вселена\" за България с лицензирант г-н Страхил Гановски. Гановски коментира, че взима това сериозно решение след Теди Бургазлиева отново, след като Николета Тодорова не е спазила официалния протокол за държание на \"Мис\" по изискване на световните централи и рязко е нарушила етичните норми и закономерности за поведение като участничка на световен форум.  \r\n   \r\n   Страхил Гановски спомена, че в 30-годишната си практика в конкурсната индустрия у нас и в чужбина за първи път се сблъсква с представителка, която по необясними причини уронва престижа на световните конкурси и централи за красота у нас с медийни прояви в национален ефир и обявяване на неистинни твърдения и откровени лъжи за уредеността на конкурсите у нас и в чужбина. Николета Тодорова е българската представителка, която ни представи на финала на \"Мис Вселена България\" 2017 в Лас Вегас в края на миналата година, след като замести официалната победителка в конкурса, която трябваше да участва в \"Мис Вселена\", но не можа поради ненавършени години, Мира Симеонова.  \r\n   \r\n   От централата на \"Мис Вселена България\" коментираха, че изявлението на Николета Тодорова в предаването \"Втори план\" по bTV, че победата в световните конкурси се урежда чрез секс, не съответства на каквато и да е истина и е базирано на напълно недостоверни и въображаеми съждения, не почиващи на каквито и да било реални факти и истинност.  \r\n   От централата също коментират, че вероятната цел на участието на Николета при Карбовски е крайно необмислен пиар, който й гарантира саморазправа със световната американска централа на \"Мис Вселена\" и завеждането на дело от страна на лицензиантите и адвокатите на марката в България. \r\n      ", "date": "2018.03.27", "title": "Нов грозен скандал!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380106-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BC%D0%B0%D1%80%D1%82", "text": "Очаква ви много работа, така че трябва да сте концентрирани, за да свършите всичко. Вашият труд, ще ви се изплати стократно, но през следващия месец. Отложените проекти, също трябва да вземете под внимание, докато новите трябва да отложите. Вечерта, може да се наложи да решавате проблемите на близък роднина, най-вероятно финансови. ТЕЛЕЦ ( 21 април - 21 май )  Очаква ви обещаващ ден, но няма да имате достатъчно време за всичко. Разбира се, близките хора ще оценят вашия оптимизъм, но няма да искат да ви помагат да решите належащите проблеми. В личния живот, ревността ви, ще надхвърли всички възможни аспекти. Ако е необоснована, спрете да мъчите любимия си с подозрения. БЛИЗНАЦИ ( 22 май - 21 Юни ) Трябва сериозно да се отнесете към тези въпроси, които са в категорията \"първостепенни\". Възможно е да има недоразумения при комуникацията с колеги, затова пазете границите на благоприличието. Вие обичате да говорите, но днес е по-добре да мълчите. В противен случай, може да изпаднете в сложно положение в работната и личната сфера.   РАК ( 22 юни - 23 юли ) Всички въпроси, свързани с кариерата и парите, ще бъдат важни за вас днес. При дълги пътувания, трябва да сте колкото е възможно по-внимателни, в противен случай са възможни неприятни последици. В личния си живот трябва да измислите нещо неординарно. Ако сте на една и съща вълна с любимия си, тогава не се страхувайте от експерименти в интимната сфера. ЛЪВ ( 24 юли - 23 август ) Трябва да спрете да витаете в облаците и да станете по-реалистични в делата. Добър ден за творчески занимания, които може да приложите незабавно на практика. Отказът от вредни навици, ще ви помогне да съхраните доброто си здраве. Ако искате да отслабнете, ходете на фитнес. Тогава в края на пролетта, ще изглеждате чудесно. ДЕВА ( 24-ти август - 23 септември ) Предстои ви да се справите с много трудности, както и да неутрализирате конфликтите в колектива. На вас, се осланят тези, с които работите отдавна. В комуникацията с роднините, ще възникне напрегнат момент. Причината ви е била ясна от дълго време, обстоятелствата ще ви подскажат как да действате. На път, не тръгвайте без документи. ВЕЗНИ( 24 септември - 23 октомври) Възможно е да получите бизнес предложение, което трябва да разгледате до най-малката подробност. Работата ще върви по плана, който сте набелязали. Възможно е днес, да имате късмет в тази област, в която изобщо не сте очаквали. Финансовото ви положение ще се подобри, ако не сте прекалено взискателни към доходите си. Ще се занимавате с такъв интересен проект, че всички останали дела, ще останат на заден план. Спорове могат да възникнат с лице, с което не може да намерите общ език. Любимия човек, ще ви изненада с изключителна постъпка. Основното е, да не си правите веднага заключения, в противен случай, ще преживеете много сътресения и разочарования.   СТРЕЛЕЦ ( 23 Ноември - 21 Декември ) Очаква ви плодотворен ден. Работата ви, най-накрая ще донесе плодове, както и ще се отворят ново хоризонти в професионално направление. Странно ще ви изглежда поведението на близък приятел, който ще се държи грубо и агресивно. Вечерта е възможно влошено здравословно състояние, поради простуда-вземете мерки. КОЗИРОГ (22 Декември - 20 януари ) Много неща ще работят по-добре за вас, отколкото преди. Просто правете всичко навреме, за да не пропуснете многообещаващи възможности. Ако имате възможност, обсъждайте всички проблеми с приятели. От общуване с близките, е по-добре да се откажете. Едва ли това, ще доведе до нещо конструктивно.  ВОДОЛЕЙ ( 21 януари -  19  февруари ) Препоръчително е предварително да обсъждате с колегите си, съвместната работа. Вашето поведение, ще бъде считано от мнозина за предизвикателно, затова бъдете сдържани и учтиви. Трябва да се съсредоточите върху онези задачи, с които по-рано сте се проваляли. Активно действайте по финансовите въпроси, в противен случай са възможни глобални загуби.   РИБИ ( 20 февруари - 20 март ) Възможно е да се занимавате с регистрация на документи, свързани с недвижими имоти. Ако имате възможност, свържете се с държавни органи, а не с частни адвокати. Любовта от пръв поглед, няма да е химера. Днес може да се влюбите и да се замислите за сериозна връзка с новия си любим.", "date": "2018.03.27", "title": "Дневен хороскоп 27 март"}
{"url": "http://www.classa.bg/%D1%81%D0%B2%D1%8F%D1%82/item/380107-%D0%BA%D0%BE%D0%BB%D0%BA%D0%BE-%D0%B5%D0%B2%D1%80%D0%BE%D0%BF%D0%B0-%D0%B8%D0%BC%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "      Няма друго такова място   Град с хилядолетна история   Между два свята   Между бреговете   В сърцето на града   \"Кварталът на правоверните\"   \"Малката Сирия\"   Нощният живот в \"Хипстанбул\"   Ще се върнат ли европейците?", "date": "2018.03.27", "title": "Колко Европа има в Истанбул?"}
{"url": "http://www.classa.bg/%D1%81%D0%B2%D1%8F%D1%82/item/380108-%D0%BD%D0%B5%D0%BA%D0%B0-%D0%BD%D0%B5-%D1%81%D0%B5-%D0%B7%D0%B0%D0%BB%D1%8A%D0%B3%D0%B2%D0%B0%D0%BC%D0%B5-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5", "text": "            Електромобилът ще спаси света! Екологично чист е: не изпуска отровни емисии. Никакви емисии всъщност - поради което няма ауспух. Електромобилът щади природата, безшумен е и не разхищава ограничените изкопаеми ресурси на планетата Земя. Наричат го \"автомобила на бъдещето\", който ще ни помогне спокойно да кажем сбогом на ковенционалния двигател с вътрешно горене и да го изпратим в музея на техническите открития. Наистина ли е така? Защо премълчават другата част от приказката? Защо не казват цялата истина? Колко екологично чисти са електромобилите в действителност?       Още миналата година завесата беше плахо открехната от шведското Министерство на транспорта и Стокхолмския Институт за околната среда (IVL). Техните експерти са изчислили, че производството само на една зарядна батерия за електромобила Tesla S изхвърля в атмосферата забележителните 17 тона CO2! А това прави този \"автомобил на бъдещето\" не по-малко замърсяващ околната среда, отколкото един модерен бензинов или дизелов автомобил след пробег от 200 хиляди километра! Казано по друг начин: още преди да е изминал и един километър, този екоавтомобил вече е нанесъл на природата същите щети, каквито ѝ причиняват и колите с двигатели с вътрешно горене, но след дълъг пробег и много години експлоатация.     Но и това не е целият разказ. Казват ни, че можем да си зареждаме електрическата кола направо от мрежата - достатъчен е само един електрически контакт в гаража. Хайде обаче и тук да надникнем под повърхността. В Германия токът, който тече в мрежата, е произведен основно от въглища или природен газ. В България не е по-различно. А това ни дава основание да кажем на гордите собственици на Opel Ampera или Toyota Prius: И вашите модерни возила са не по-малки убийци на климата!       Някои ден електрическите автомобили ще щадят истински околната среда. Но това ще е възможно едва когато сме в състояние да зареждаме батериите им с екологично чист ток. И когато за производството на самите батерии вече се използват възобновяеми ресурси.   Дотогава обаче ще изтече много вода, сигурно ще минат десетки години. И докато това не се случи, електрическите автомобили, които не нанасят никакви вреди на природата, за съжаление ще си останат само една илюзия. Колкото и някои да се опитват да ни убеждават в противното. Някой трябва да го каже ясно.", "date": "2018.03.27", "title": "Нека не се залъгваме за електромобилите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380104-%D0%BC%D0%BB%D0%B0%D0%B4%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%80%D0%B0%D0%B1%D0%BE%D1%82%D0%B5%D1%88%D0%B5-%D0%B2-%D0%BE%D1%84%D0%B8%D1%81,-%D0%BD%D0%BE", "text": "22-годишна красавица разкрива защо е решила да остави работата в офис и да стане елитна компаньонка. Днес тя заработва по 550 долара на час, а понякога си докарва 10 000 долара за една седмица,пише woman.bg. Клиентите са само богати мъже, а услугите, които предлага, са разнообразни и включват всичко от просто вечеря до тройки, садо-мазо изпълнения и задоволяване и на най-первезните фетиши.      Бела Лауру, както е името на младата дама, родена в Канада, разкрива, че въпреки че като малка не си е и помисляла за подобна професия, никога не би се отказала от нея. Тя й осигурява изключително висок стандарт на живот и придобивки, за каквито дори не е мечтала. Бела е категорична, че не финансовите ползи са това, което я е накарало да зареже работата на бюро и да започне да продава тялото си.      \"Клиените ми са и женени, и ергени, но всичките са много богати и плащат солидна сума, за да сбъдна и най-извратените им мечти. Обикалям света, посещавам дестинации, които съм виждала само на картички, купих си колата на мечтите си, но не това е причината да работя като компаньонка.      Правя го заради свободата, която тази професия ти осигурява. Като не визирам финансовата свобода, а възможността сам да си си шеф. Аз решавам с кого да си легна и кога, аз решавам по колко часа на ден да работя и въобще да работя ли днес. Ако не съм в настроение, може просто да не ставам от леглото днес. Също така не искам позволение от никого, за да изляза в отпуск, а просто си събирам багажа и заминавам, когато ми се прииска да си почина от всичко и всички\", разкрива Бела. Тя също така допълва, че за да си добра в нейната професия, не е достатъчно просто да си привлекателна. \"Търсят ме толкова много, не само заради външността ми на модел, но и защото аз съм психолог, с мен могат не само да се забавляват между чаршафите, но и да си поговорят. Освен това аз много добре чета между редовете и разбирам за какво копнеят, без дори да са го изказали\", завършва изповедта си младата дама.", "date": "2018.03.27", "title": "Млада красавица работеше в офис, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380103-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D0%BB%D0%B0%D1%89%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Европейската комисия ще финансира пътуването на 30 000 младежи с жп транспорт. Безплатни билети ще позволят на навършващите през тази година 18 години граждани да обиколят цяла Европа с влак. Всеки един от родените у нас през 2000 г. 73 679 млади българи ще има шанс да участва в инициативата за обмен на Европейския съюз, пише в. Монитор.       Така и родните железници може да имат повече пътници тийнейджъри от обичайното това лято, ако всичко върви според решението на Европейската комисия от 1 март 2018 г.      За пътуванията на младежите еврокомисарите са отделили бюджет от 12 млн. евро за тази година, с който ще бъдат осигурени билети за младите европейци. Сумата догодина може да стане по-голяма, ако по-късно евродепутатите решат да разширят бюджета.     Железопътният билет за Interrail мрежата, който струва до 510 евро за едномесечно пътуване, дава възможност на притежателите му да пътуват в 30 страни в Европа почти без допълнителни разходи по 32 железопътни мрежи. Може да се използва и за алтернативен транспорт, като автобуси или фериботи, в страни, които се намират извън мрежата на Interrail. Инициативата на Еврокомисията е пилотна и е свързана с предложение от Европейския парламент, с което евродепутатите призоваха всеки европейски гражданин да получава безплатен билет за пътуване на 18-ия си рожден ден. През 2016 г.      Европейският парламент предложи схемата, за да насърчи младите хора, особено тези с ниски доходи. Според описанието инициативата #DiscoverEU ще даде възможност на младите европейски граждани да изследват Европа, но също така ще научат повече за европейската идентичност и основните ценности на Съюза.      Безплатните Interrail билети ще включват млади европейци, които не са обхванати от други програми за обмен. Това ще се случи, като им се даде възможност да се свържат с други култури в ЕС чрез пътуване, се казва още в описанието на проекта. Младежите, родени през 2000 г., ще могат да получат Interrail билет, включително и тези от държавите-членки на ЕС, които понастоящем не са част от евро жп мрежата.    Това са Латвия, Естония, Литва, Малта и Кипър. Как ще бъдат избирани младежите? Към момента Европейската комисия все още е в процес на изготвяне на процедурата, по която ще се прави подбор на кандидатите. Тя може да има формата на открит конкурс, чиито правила гарантират равен достъп, без дискриминация въз основа на социалния или образователния статут на кандидатите, уточни пред „Монитор\" говорител на Европейската комисия.    Процедурата ще гарантира достъп до пътуване на хора от всички държави членки. Конкурсът ще бъде придружен с разяснителна кампания, насочена към младежите, навършващи 18-годишна възраст. Новите собственици на лични документи ще бъдат насърчавани да пътуват по конкретни маршрути, така че те наистина да преживеят Европа без да посещават популярни дестинации.    От Еврокомисията съобщиха, че този етап не може да се уточни броя на потенциалните български граждани, които биха били одобрени. Повече информация ще бъде предоставена в периода април-май 2018 г., а първите пътувания трябва да започнат от месец юли. Според разчетите на комисията разходите за предоставяне на всеки гражданин на ЕС, навършил 18 години, на безплатен билет за Interrail мрежата, се оценяват на повече от 1 млрд. евро.", "date": "2018.03.27", "title": "Брюксел плаща на българите...."}
