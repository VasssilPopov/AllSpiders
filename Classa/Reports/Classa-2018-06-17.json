{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383128-%D1%81%D1%80%D0%B5%D1%89%D0%B0-%D1%82%D1%80%D1%8A%D0%BC%D0%BF-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B7-%D1%8E%D0%BB%D0%B8", "text": "Очаква се президентът на САЩ Доналд Тръмп да се срещне с руския си колега Владимир Путин в Европа през юли. Това пише в днешното си издание „Вашингтон пост\", като цитира „висш представител на администрацията и двама дипломати, запознати с графика на Тръмп\". Вестникът пише, че срещата ще се състои докато Тръмп е в Европа за срещата на върха на НАТО на 11 и 12 юли в Брюксел. Тръмп заяви вчера пред репортери във Вашингтон, че е „възможно\" да се срещне с Путин това лято. На 10 юни руският президент пък заяви, че е готов за среща с Тръмп, веднага щом САЩ са готови.", "date": "2018.06.17", "title": "Среща Тръмп - Путин през юли"}
{"url": "http://www.classa.bg/%D1%81%D0%B2%D1%8F%D1%82/item/383124-%D1%82%D1%80%D1%8A%D0%BC%D0%BF-%D0%B7%D0%B0%D0%B2%D0%B8%D0%B6%D0%B4%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "В интервю за \"Фокс Нюз\" американският президент Доналд Тръмп изненада с един свой отговор, в който се подразбира, че завижда на севернокорейския лидер.   Когато бе попитан за севернокорейския лидер, Тръмп заяви \"той е много силен водач на страната, когато той говори - народът му се изправя, за да слуша с внимание, искам моите хора да правят същото\".   След отговора си, Тръмп каза, че шегува и не са разбрали \"сарказма\" му.   В интервюто също го попитаха дали е готов да покани севернокорейския президент във Вашингтон, на което отговори категорично: \"Да, аз го виждам в Белия дом\".   Преди това в друго интервю за същата телевизионна мрежа, американският президент каза за своя севернокорейски колега, \"той има много добра персоналност, той е забавен и много, много интелигентен\" и го категоризира като \"голям преговарящ и много стратегически тип \".   Тръмп направи тези оценки няколко дни след историческата двустранна среща на високо равнище в Сингапур.", "date": "2018.06.17", "title": "Тръмп завижда на Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/383125-%E2%80%9E%D0%BD%D0%B0%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B8-%D0%BE%D1%82-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D1%82%D0%B0%D0%BD%D0%BA-%D0%B0%D1%80%D0%BC%D0%B0%D1%82%D0%B0%E2%80%9C", "text": "Новият руски танк Т-14 Армата надминава всички съществуващи проекти на НАТО, твърди британският военен експерт Николас Дръмонд в интервю за списание Стърн.   Анализаторът припомня, че Русия има \"дълга история на отлични танкове\", започвайки от легендарния съветски Т-34, който \"съчетава серия от съвременни функции, които далеч надминават другите танкове на своето време\". Също толкова иновативни са били моделите от Студената война, като например T-62, T-64 и T-72.   Днес \"T-14 е още един иновативен проект и всички западни доклади показват, че той се отличава с напредничаво развитие, производството му вече е зряло и, според оценката на британската армия, надхвърля съществуващите проекти на НАТО \", посочва експертът.   \"Трябва да се тревожим вече, особено ако танкът се произвежда в големи количества\", казва Дръмонд.   По-специално, анализаторът подчертава \"четири изключителни характеристики\" на руския танк:   Централна кабина за екипажа с допълнителна броня, която предлага \"много висококачествена\" защита.   Основното оръжие е в безпилотна кула, която се контролира дистанционно, така че екипажът е напълно отделен от склада за боеприпаси. Тази конфигурация не само увеличава способността за оцеляване на екипажа, но също така позволява значително намаляване на теглото, което води до изненадващо съотношение мощност / тегло / подвижност.   Ново 152 мм оръдие ще замени сегашното 125 мм оръдие. Когато това се случи, Т-14 ще воюва с \"всички танкове на НАТО, включително и немските Леопард 2, без да навлиза в техния обхват, което неминуемо рязко ще намали шансовете на нашите танкове\", предупреждава западноевропейския експерт.", "date": "2018.06.17", "title": "„НАТО трябва да се разтревожи от изключителните предимства на руския танк Армата“"}
{"url": "http://www.classa.bg/%D1%81%D0%B2%D1%8F%D1%82/item/383126-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%81%D1%80%D0%B0%D0%B2%D0%BD%D0%B8-%D0%B0%D0%B1%D0%BE%D1%80%D1%82%D0%B8%D1%82%D0%B5-%D1%81-%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D0%BF%D1%80%D0%B0%D0%BA%D1%82%D0%B8%D0%BA%D0%B8", "text": "Два дни след като Камарата на депутатите на Аржентина одобри закона за абортите, Франциск описа аборта като \"детеубийство\" и го сравни с „нацистките практики, макар и с бели ръкавици\".   \"В миналия век всички бяха шокирани от това, което правиха нацистите за да пазят чистотата на расата. Днес ние правим същото, но с бели ръкавици\", каза Папата, като призова семействата да приемат децата \"както Бог ни ги дава\", в импровизирана реч по време на среща със семейни асоциации във Ватикана.   По-конкретно, папата отбеляза, че днес \"е на мода, или поне привично\" да се правят някои тестове в първите месеци на бременността, за да се види дали детето е здраво или има проблем. В последния случай първата идея е: \"Да се отървем от него...\" За Франциск това е \"детеубийство\", тъй като за да има \"спокоен живот, се убива невинен човек\".   Папата приравни аборта с това, което спартанците правили при раждането на дете с малформации \"качвали го на планината и го пускали надолу, за да пазят чистотата на расата.\" \"Днес правим същата жестокост\", подчерта той. \"Децата са най-големият дар, дори когато са болни\", настояха Върховният понтифик, който подчерта, че те трябва да бъдат посрещнати \"както идват, както Бог ги изпраща\".", "date": "2018.06.17", "title": "Папа Франциск сравни абортите с нацистките практики"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383127-%D1%80%D1%83%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%BD%D0%B5-%D1%81%D0%B0-%D0%B2%D0%B0%D0%B6%D0%BD%D0%B8-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "„Стамфорд бридж\", където е базиран „Челси\", съвсем не е запуснат, но изостава от бляскавите нови стадиони на най-близките му съперници в английската Премиершип. И вероятно така ще си остане, защото на 31 май „Челси\" съобщи, че се е отказал от плана си за 1 млрд. паунда за модернизиране на стадиона. Британската виза на собственика на клуба, милиардера Роман Абрамович, не бе подновена и изглежда, това бе отговорът му. Абрамович явно е жертва на влошаващите се британски отношения с Русия след отравянето през март на бившия агент на КГБ Сергей Скрипал. Като най-видния олигарх във Великобритания Абрамович бе очевидна мишена за правителството да демонстрира по-строго отношение към тези с връзки с руския президент. После той получи гражданство от Израел и планира да се премести там. Мнозина лондончани се чудят какво ще стане, ако повече богати руснаци решат да го последват. Във Великобритания живеят около 65 000 руснаци, повечето в столицата. Само малцина от тях са много богати, казва Катя Никитина, издателка на списанието за руснаци в Лондон „Зима\". Миналата година 48 руснаци дойдоха във Великобритания с виза от първи ред, която позволява на притежателите и семействата им да останат 3 г. и 4 месеца, ако инвестират 2 млн. паунда в правителствени облигации или компании. Само китайците бяха повече от тях. Броят на визите обаче падна рязко, след като през 2015 г. минималната инвестиционна сума бе увеличена и проверките за пране на пари се затегнаха. През осемте години преди това, които антикорупционната организация „Трансперънси интернешънъл\" нарича период на „сляпо доверие\", в страната пристигнаха 705 руснаци. Съгласно визовата схема те са инвестирали 700 млн. паунда. Някои от тези, които най-много ще загубят от отлив на руснаци, може да са адвокатите. Големите сделки на олигарсите и големите им лични спорове създадоха през годините бизнес за местни кантори и за британски офиси на американски фирми. Миналия месец Linklaters бе задраскана от депутатите заради работата ѝ по сделки с руски фирми, след като отказа да отговори на въпроси за En+, холдинг на ударения от американски санкции бизнесмен Олег Дерипаска. Данни на Dealogic показват, че британският „Магически кръг\" от адвокатски кантори е съветвал 25 руски компании при листванията им на лондонските борси през последните 20 г., които са 10% от всички листвания, на които са били съветници. Лондонски адвокати са помагали и на олигарси, замесени в жалби, като делът на руснаците в тези случаи, изслушани от лондонските търговски съдилища между март 2017 и април 2018 г., е бил 10%. Преди 6 г. Абрамович бе съден неуспешно от друг олигарх, Борис Березовски, за нарушение на договор. Смята се, че таксите са възлезли на 100 млн. паунда. Но известността на руснаците в Лондон не съответства на относително малката роля на парите им в икономиката. Чужденци притежават около 10 трилиона паунда британски активи, а руският дял е едва 0,25%, по-малък от този на Финландия или Южна Корея. В райони на Западен Лондон се заселиха много нови руснаци, отвориха се и магазини за обслужването им (включително за бронирани луксозни коли). Но дори в „прайм\" Лондон, тоест топ 5 – 10% от пазара, купувачите от Източна Европа и бившия Съветски съюз са едва с 5% от продажбите, сочат данни на фирмата за имоти Savills. Извън най-луксозните квартали на столицата влиянието на руснаците е минимално. Заминаването на олигарсите може да засегне цените в някои улици на Кенсингтън, но не и отвъд него. Същото важи и за британските частни училища. Някои спечелиха от руските родители. Но от всички 53 678 деца, посещаващи училища към Съвета на независимите училища, само 2806 са руснаци. От континентален Китай са 9008, а от Хонконг – 5188. Така че, ако повече олигарси като Абрамович решат да напуснат страната, последиците ще са по-малки, отколкото по принцип се смята – поне извън Челси.", "date": "2018.06.17", "title": "Руските олигарси не са важни за британската икономика"}
{"url": "http://www.classa.bg/%D1%81%D0%B2%D1%8F%D1%82/item/383119-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B8-%D0%B8-%D0%B8%D0%BC%D0%B5%D0%BD%D0%B0", "text": "В международната политика – като в Холивуд. Мине някакво време и някоя класическа \"продукция\" бива извадена от шкафовете, поизтупват праха от нея и я съживяват за нов сезон с нови главни герои.   Такова е положението и със сагата около името на съседна Македония. Драматичният сериал с леки екшън и комедийни елементи започна преди цели 27 години и така не стига до успешен завършек.    Българското участие в тази гръцко-македонска продукция уж отдавна беше приключило (с това колко бързо признахме името на Македония), но ето, че новият сезон – един от най-горещите досега – промени това.   Все пак премиерата му беше не къде да е, а в София на 17 май т.г. със зрелищен пилотен епизод. Нека видим как се развиха нещата досега:   Епизод 1:  Имаме победител, ама не съвсем   Всеки премиерен епизод трябва да е изключително запомнящ се. Какво по-зрелищно начало от това действието да се развива на фона на срещата на лидерите на страните от Европейския съюз и Западните Балкани – едни скъпи cameo участия, за които дори не трябва да се плаща.   На фона на мащабната международна среща, двамата нови главни герои – Зоран Заев (министър-председател на Македония) и Алексис Ципрас (същото, но на Гърция), се спогодиха да \"заровят томахавката\" около името на Македония. Томахавка, която в двете им държави стотици хиляди продължават да размахват, крещейки националистически призиви.   Стана ясно, че двамата са се обединили около \"една възможност\" за име на западната ни съседка, с което да се сложи край на дълголетния спор между нея и Гърция. Вместо \"кръстниците\" да разкрият всичко обаче, епизодът завърши с отворен финал – така и не разбрахме какво ще е името.   СПОЙЛЕР: Каракачанов разваля изненадата!   Видният филмов анализатор Красимир Каракачанов (по някаква случайност и министър на отбраната на България) обаче развали удоволствието на много фенове, като спойлна името, което са обсъждали двамата главни герои в първия епизод – \"Република Илинденска Македония\". Шегите на тема как нов \"РИМ\" ще се надигне на Балканите бяха неизбежни…   Епизод 2: РИМ е македонски   За съжаление на зрителите се оказа, че Каракачанов наистина е развалил изненадата - Зоран Заев потвърди, че с неговата гръцка половинка са обсъждали името \"Република Илинденска Македония\". Но този сериал е модерен и за това как се развива действието в него дума имат и зрителите – за да стане името факт, то ще трябва да получи одобрението на македонците на референдум през есента. Дотогава може и в Twitter с #MacedoniasNameIsSlimShady. В същото време другият главен герой – Алексис Ципрас, се изправи пред нова драма – отпор срещу името в родната му Гърция. Опозицията (или \"лошите\", ако питате двамата премиери) отсече, че \"Македония не може да се казва Македония\". Иди прави политика с такава твърдоглава опозиция!   Спойлер (?): Абе, може и Крушевска да е…   По подобие на \"Къща от карти\" и тук важна роля имат медиите, които дебнат политиците отблизо. Така един гръцки вестник се опита да се прави на Каракачанов и излезе с информация, че вече се обсъжда ново име за западната ни съседка – \"Крушевска Македония\". Но както следващият епизод показа никой няма способностите на военния ни министър:   Епизод 3: Кралят на Севера   Обратът дойде, след като стана ясно, че посредством външните министри на страните си Заев и Ципрас са си пращали любовни послания, в които да измислят как да надделеят над \"враговете\", опълчващи се на дългоочакваното македонско кръщене. Така се появила идеята за \"Република Северна Македония\", с което Зоран Заев се превръща в същински Джон Сноу – крал на Севера.   Но опозицията не спи, а и как да спи като са нужни рейтинги, а по изпитан римски метод те идват с \"хляб и зрелища\" (нищо, че Македония няма да е РИМ, а ще е Зимен хребет). Залогът се вдигна още повече, когато македонския президент Георге Иванов, почувствал се като една пренебрегната Санса, тропна с крак и каза \"не\" на планираното споразумение с гръцкото правителство. Така се правят cliffhanger-и.   Епизод 4: Обединителят Борисов на помощ   Подкрепата за споразумението между Ципрас и Заев дойде от (не)очакван съюзник – българският министър-председател Бойко Борисов, по-познат през последните месеци като Обединителя заради своите чести международни обиколки и старанието да сближи Европейския съюз със Западните Балкани, Европа с Израел, Русия с България и Бисер Петков с протестиращите.   Борисов се включи в сериала с неочакван дипломатически ход - отмени срещата си с македонския президент Георге Иванов заради позицията му относно споразумението за името. Сигурно за урок на Иванов, че не бива да спъва прогреса, започнал на срещата, на която Обединителят беше домакин.   По нареждане на Борисов и външният ни министър Екатерина Захариева не прие македонския президент. Но Иванов не бива да се сърди – както сценарият намеква, реакцията на Борисов може да не е само срещу него, а спрямо всички президенти като цяло. Все пак Иванов беше тук по покана на българския си колега Румен Радев.   С тази среща още един български герой се намеси в сагата, за да вдигне драматизма. Сблъсъкът Радев-Борисов се пренесе в още един сериал, този път и (донякъде) чуждоезичен. Проблемът е, че вече на публиката й е писнало да ги гледа как се карат в твърде много български продукции.   Отказ в медиите:  \" Не знам, ти си знаеш \"   Усетил, че този сериал няма да доведе до по-високи рейтинги, Обединителят бързо обяви, че няма да участва повече. Борисов, облягайки се на традиционния български съвет \"не знам, ти си знаеш\", каза, че \"спорът е между Гърция и Македония, да си го решат\". В общи линии той обясни, че за България е все тая как ще се казва западната ни съседка, важното е да я вземат в ЕС и НАТО. Обединение да има, нали.   Епизод 5: Преврат срещу Церсе… пардон, Ципрас   След толкова много драма и приказки време беше и за малко екшън. Не, че и в Македония, и в Гърция няма протести срещу вариантите за име, но протестите не винаги променят нещо в политиката. Там е пълно със статисти, а всичко зависи от главните герои. В петия епизод обаче се стигна до нов обрат дори за тях – вот на недоверие в гръцкия парламент срещу Ципрас. Не само това, но се намеси и нов играч – депутат от крайнодясната \"Златна зора\", който в парламента обвини Ципрас в измяна и едва ли не призова към военен преврат. Но те в Гърция имат опит в тази насока още от ‘67-а насам…   \"Игра на тронове\" и \"Къща от карти\" в едно, само че на гръцки. И вместо да хвърчат глави, ситуацията (слава богу) се размина само с изгонването на \"Златна зора\" от обсъжданията по вота на недоверие.   Но в този епизод отново се промъкна българско участие. Външният министър Екатерина Захариева може и да имаше нареждания да не посреща македонския президент, но все пак се срещна с премиера Заев и то в Скопие. Това не е избирателна дипломация – Захариева всъщност е там, за да гледа театрална постановка по \"Железния светилник\" и концерт с участието на Графа. И в Скопие като в София.   В следващия епизод ще видите…   Заев и Ципрас преодоляват всички препятствия, за да се срещнат край езерото в Преспа, да стиснат потни длани и да подпишат споразумението;   Красимир Каракачанов познава с точност до 2 процента резултатите от македонския референдум;   ЕС и НАТО може би ще започнат преговори с Македония за присъединяване, може би няма да започнат. Още изчакват да разберат как точно се казва страната.", "date": "2018.06.17", "title": "Македонският \"Игра на тронови (и имена)\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383120-%D1%81%D0%B8%D0%BC%D0%BE%D0%B2-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B5-%D0%BF%D1%80%D0%B5%D0%B4%D1%80%D1%83%D1%81%D0%B0%D0%BB-%D1%81-%D1%84%D0%B5%D0%BD%D1%82%D1%8A%D0%B7%D0%B8", "text": "След като за дълго време беше зачезнал от обществения хоризонт днес виждам, че господин Иво Прокопиев отново е дал признаци на политически живот. Медийният магнат е блеснал със статия против АЕЦ „Белене“, написана в обичайния му стил – тюрлю гювеч от технократски дивотии, скука и политикономически клишета, скрити като някаква висша експертиза. Няма да давам линк, нито имам желание да споря с аргументите му, защото свещенно право дори и на олигарсите е да имат свое мнение по големите теми.   Статията на Прокопиев обаче освен на висша футурология (енергетиката на бъдещето щяла да бъде децентрализирана и близо до потребителите, разбирай значи, че всеки ще има в задния си двор енергоизточници за собствен кеф) залага и на една цифра – АЕЦ „Белене“ казва той, щяла да струва 12 милиарда евро или 24 милиарда лева. И въз основа на нея шефът на кръга „Капитал“ се впуска в обрисуването на мрачните хоризонти на огромна задлъжнялост, неефективност и тъмен апокалипсис за българската икономика.   И сега идваме до мистерията – как точно Прокопиев изчисли тези 12 милиарда евро. Обосновка на цифрата напълно отсъства. Човекът е решил, че това е сумата. Фактът, че не е ясно дали има инвеститор, какъв е той, какво ще предложи изобщо не го притеснява. Въз основа на хороскопа си в „Дневник“ човек е стигнал до 12 милиарда евро и се е влюбил в сумата като тийнейджър в танцовите движения на Гери-Никол.   Само преди няколко години любимата ми неправителствена организация подло наречена Институт за пазарна икономика беше обявила, че цената на „Белене“ ще е 11 милиарда евро. Тяхната формула на изчисление е ясна – взимаме първото ни хрумнало число наум, умножаваме по ръста на Путин, прибавяме броя на братовчедките на Медведев и събираме със сумата на хонорара, която „икономист“ от ИПИ би взел за участие на конференция срещу минималната работна заплата и цената е готова.   Не знам какво е правил в свободното си време напоследък господин Прокопиев, но като прочетох текста му стигнах до извода, че е прекалил с фантастиката и предрусал с фентъзи. И си викам съвсем просташки и икономически неефективно – хайде тоя пич първо да ни обясни как унищожи „Каолин“, а после да ни дава акъл за ядрената енергетика и за красивият вятър, който ще прави ток за всяко отделно домакинство. България живее в една самозатворена реалност от тъпотии, които се възраждат всеки път, когато у нас трябва да се случи нещо голямо и с мисъл за бъдещето. Тоест въпрос на време беше точно Прокопиев да изплува от блатото, а той и медиите му тепърва ще се развихрят. Ха на бас за 100 милиарда евро?     Прокопиев сега е решил, че цифрата му е твърде постна и е сложил още един милиард евро от себе си, за да може да има поетична завършеност на твърденията му. В статията не е обяснено докрай как го е докарал до 24 милиарда лева и заради това съм склонен да го обвиня, че твърде страхливо е използвал въображението си. Можеше да каже направо, че АЕЦ „Белене“ ще струва 100 милиарда евро и ще унищожи бюджета на ЕС. Или пък, че всеки българин ще трябва да даде заплатите си за 10 години напред, за да я има централата. Така щеше да се прояви като смирен защитник на народа и да грейне в революционен блясък.", "date": "2018.06.17", "title": "Симов: Прокопиев е предрусал с фентъзи"}
{"url": "http://www.classa.bg/%D1%81%D0%B2%D1%8F%D1%82/item/383121-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%B3%D1%80%D1%8A%D1%89%D0%B0-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D1%81%D0%BF%D0%BE%D1%80%D0%BD%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8-%D1%81%D0%BF%D1%80%D0%B0%D1%82%D0%BB%D0%B8", "text": "Китай разгръща няколко вида ракети на спорния архипелаг Спратли в южнокитайско море, съобщи сайтът Washington Free Beacon, цитирайки представители на Пентагона.   \"Китай продължава постепенното разполагане на военно оборудване в базите на островите Спратли. Това включва доставка на оборудване за смущения на електронни системи и напреднали противокорабни и противовъздушни ракети\", заяви представител на Министерство на отбраната на САЩ.   Според източници на медиите, Пекин планира да разположи там противокорабни круизни ракети YJ-12В, с обхват 550 км и ракети земя-въздух HQ-9А-9В, с обхват от 300 км.   Китай разглежда архипелага Спратли като част от своята суверенна територия, независимо от решението на Арбитражния съд в Хага, който постанови през 2016 г., че Китай няма \"историческо право\" над териториите, оспорвани от Китай, Виетнам, Малайзия, Бруней и Филипините.   Американският министър на отбраната Джеймс Матис заяви, че въпреки обещанието на китайския президент Син Дзинпин да не военизира тези острови, Пекин е разположил оръжия в района.   Китай отговори, че има суверенното право да изпрати войски в която и да е част от своята територия и че всеки опит да се критикуват тези мерки ще се счита за опит за намеса във вътрешните работи на Китай.", "date": "2018.06.17", "title": "Китай разгръща ракети на спорните острови Спратли"}
{"url": "http://www.classa.bg/%D1%81%D0%B2%D1%8F%D1%82/item/383122-%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B4%D0%B0%D0%B4%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B8-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%BD%D0%B8-%D0%B1%D0%BE%D0%BD%D0%BE%D0%B2%D0%B5", "text": "Русия продаде половината от американските си съкровищни облигации през април. Стойността на продадените е 47,500 милиона долара, докато все още има още 48,700 милиона в бонове.   По този начин Русия слезе от 16-то на 22-во място в класацията на страните, които държат тези облигации, според данни, публикувани на уебсайта на Министерството на финансите на САЩ.   Китай все още е лидер в класацията (има облигации на стойност 1,18 трилиона долара), следван от Япония (1,03 трилиона).", "date": "2018.06.17", "title": "Русия продаде половината от американските си съкровищни бонове"}
{"url": "http://www.classa.bg/%D1%81%D0%B2%D1%8F%D1%82/item/383123-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8%D0%BB-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8-25-%D0%BC%D0%B8%D0%BB%D0%B8%D0%BE%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8-%D0%B2-%D1%8F%D0%BF%D0%BE%D0%BD%D0%B8%D1%8F", "text": "По време на срещата на върха на Г-7, проведена миналата седмица в Квебек (Канада), президентът на САЩ, Доналд Тръмп, заявил саркастично на Шинзо Абе, премиер на Япония, че ще изпрати 25 милиона мексиканци, след което той ще загуби следващите избори.   Тръмп коментирал въпроса за имиграцията в Европа с ръководителя на японското правителство.   \"Шиндзо, нямате този проблем, но мога да изпратя 25 милиона мексиканци и ще си вън от кабинета скоро\", заяви Тръмп, според високопоставен представител на Европейския съюз, който бил в стаята и чиито изявления бяха цитирани от The Wall Street Journal.   Ръководителят на Белия дом също предизвикал спорове, когато говорил за Иран и тероризма.   \"Трябва да го знаете, Емануел, защото всички терористи са в Париж\", казал той пред френския президент Емануел Макрон.   \"Можеше да се усети чувство на раздразнение към Тръмп, но всички се опитаха да бъдат рационални и спокойни\", заяви европейският служител.   Тръмп пристигна късно на срещата, тръгна си по-рано и след това нападна канадския премиер Джъстин Трюдо като \"слаб\", след като Трюдо заяви, че Канада ще отвърне на удара с митата за внос на стомана и алуминий, наложени от Съединените щати.", "date": "2018.06.17", "title": "Тръмп заплашил да изпрати 25 милиона мексиканци в Япония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383118-%D0%B3%D0%B5%D0%BD-%D0%BA%D0%B8%D1%80%D1%87%D0%BE-%D0%BA%D0%B8%D1%80%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%BD%D0%B0%D0%BC%D0%B5%D1%80%D0%B8-%D0%BD%D0%B0%D1%87%D0%B8%D0%BD-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Според бившия шеф на разузнаването определеното и придобило публичност име Република Северна Македония засяга националните интереси на страната ни   България трябваше да намери подходящата формула, в която да участва в процеса на преговори за името на Македония. Това каза за седмичното обзорно предаване „Метроном\" на Радио „Фокус\" ген. Кирчо Киров, началник на Националната разузнавателна служба в периода 2002-2012 г.   Според него определеното и придобило публичност име Република Северна Македония засяга националните интереси на страната ни.   \"То императивно определя присъствието във формулата Северна Македония и на нашия Пирински край, Пиринска Македония. Индиферентното отношение на България към подписването на този договор и приемането му де факто такъв, какъвто е, ако не постигнем сериозни гаранции за нашата териториална цялост и неприкосновеност, ще представлява проблем и за България\", коментира той.   \"Реалната опасност е тази, че както добре знаем, в Македония съществуват настроения и едно немалко количество хора, които считат, независимо от предстоящото подписване на гръцко-македонския договор за името, че Македония съставлява едно цяло в нейните три части\", обясни ген. Киров.   Договорът между Гърция и Македония е много по-задълбочен и конкретен от този, който България подписа за приятелство и добросъседство с южната ни съседка, уточни ген. Кирчо Киров.   Той добави, че по този начин Гърция постига решаването на всички задачи, които си е поставила в преговорите по установяване на ново име на Македония, а Македония получава подкрепа за членство в ЕС и НАТО.", "date": "2018.06.17", "title": "Ген. Кирчо Киров: България трябваше да намери начин да участва в преговорите за името на Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383113-17-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1631 г. - Мумтаз Махал умира по време на раждане. В нейна чест съпругът ѝ, азиатският владетел Шах Джахан, построява за 17 години двореца гробница Тадж Махал (дн. Индия).   1866 г. - Започва Австро-пруската война.   1872 г. - Управителят на Дунавския вилает( Туна вилает ) Мидхат паша е назначен от султан Абдул Азис за велик везир на Османската империя.   1885 г. - Статуята на Свободата пристига в пристанището на Ню Йорк, на борда на френския кораб Isere.   1913 г. - Царство България напада Сърбия и Гърция, което е начало на Междусъюзническата война. Започва битката при Брегалница.   1939 г. - Във Франция е извършена последната публична екзекуция с гилотина.   1940 г. - Втората световна война: Трите балтийски държави Литва, Латвия и Естония са окупирани от Съветския съюз.   1944 г. - Исландия получава независимост от Дания и е обявена е за република.   1945 г. - България във Втората световна война: В София тържествено са посрещнати частите на Първа българска армия, взела участие в победата над Нацистка Германия в рамките на Трети украински фронт.   1953 г. - В няколко града на Източна Германия избухва Работническо въстание, което е потушено от окупационните войски на Съветския съюз.   1955 г. - Извършен е първият полет в СССР на реактивен пътнически самолет - Ту-104.   1988 г. - Приключва успешно съветската космическа мисия Союз ТМ-5, сред екипажа на която е втория български космонавт - Александър Александров.   1990 г. - Парламентарни избори в България: Провежда се вторият тур на изборите за 7 Велико Народно събрание, за което най-голям брой места печели БСП.   1994 г. - В САЩ е открито Световното първенство по футбол 1994.   2001 г. - Парламентарни избори в България: Национално движение Симеон Втори печели изборите за 39 Народно събрание с резултат 42,74 % (120 депутати).  ", "date": "2018.06.17", "title": "17 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383114-%D0%BA%D0%B0%D0%BA-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B5%D0%B2%D1%80%D0%BE%D0%BF%D0%B0", "text": "Във все повече европейски страни десните популисти берат плодовете от миграционната криза. А намирането на общоевропейско решение на проблемите става все по-трудно. Резултатът от това: националният акционизъм е в подем.           В Брюксел лесно се забелязват последиците от миграционната криза. Службата за предоставяне на убежище се намира само на няколко километра от европейската централа. Там постоянно има опашки от бежанци и мигранти, които или искат да подадат молби за убежище, или колкото се може по-бързо да получат разрешение да продължат пътя си към Франция или Великобритания. Много от африканците казват, че се пристигнали в Белгия през Италия, Австрия, Германия или Франция - очевидно в нарушение на регламента от Дъблин. Защото според Дъблинското споразумение, всички тези хора е трябвало да подадат молба за убежище в първата страна от ЕС, в която са влезли. С други думи: системата, която ЕС напразно се опитва да реформира, не функционира.   В това е убеден и белгийският вътрешен министър от национално-консервативната партия N-VA Ян Ямбон. Той иска да въведе по-строги мерки срещу нелегално пребиваващите в Белгия мигранти. През май се стигна до един трагичен инцидент, когато белгийски полицаи откриха стрелба срещу автомобил с нелегални мигранти от Ирак и застреляха едно двегодишно момиче. На последните избори през 2014 година партията N-VA спечели доста гласове и за първи път влезе в управлението на страната.   Така е в много европейски страни   В много държави от ЕС миграционната и бежанска криза доведе до това, че на политическия хоризонт изгряха звездите на силни дяснопопулистки опозиционни партии - във Франция, Холандия, Дания, Швеция и Германия. В някои европейски страни десните популисти дори участват в управлението - Белгия, Финландия, Австрия и Гърция, а в трети, като Полша, Унгария, Чехия и отскоро Италия, правителствата изцяло са съставени само от популисти.   Експертът по европейските въпроси от фондация \"Карнеги\" Щефан Лене казва по този повод, че в миграционната криза популистките партии са открили една тема, която предизвиква големи емоции и поляризира обществото. Да припомним, че шефът на фракцията на германските десни популисти от \"Алтернатива за Германия\" Александер Гауланд нарече бежанската вълна от 2015 година „подарък\" за неговата партия.   „ЕС е докаран до ръба на пропастта\"   Зам.-председателят на ЕК Франс Тимерманс смята, че силата на десните популисти и нерешената миграционна криза могат да доведат не само до правителствена криза в Германия, но и да застрашат сплотеността на ЕС. „През последните години темата за миграцията докара ЕС до ръба на пропастта. Миграцията играе ключова роля в много страни\", заяви той миналия вторник в Европарламента и призовава страните-членки на ЕС да загърбят националистическите си интереси и да проявят солидарност. „Кризата може да бъде решена само на общоевропейско ниво\", посочи Тимерманс.   Много от дяснопопулистките правителства обаче не споделят това становище. „Неспособността на ЕС да се справи с темата доведе до един вид ренационализиране. Повечето популисти и партии, които са срещу мигрантите, са противници и на ЕС. И затова постоянно прибягват до национални мерки - гранични контроли, огради и горни граници за прием на бежанци. Затова и надеждата на германската канцлерка, че може да договори едно общоевропейско решение до срещата на върха в края на юни, е по-скоро илюзорна\", казва Щефан Лене.   Критиките срещу Меркел   Ето как в някои страни от ЕС гледат на миграцията от трети страни   Ангела Меркел пледира за координирани действия, за двустранни споразумения между страните-членки и за европейска служба за предоставяне на убежище, която трябва да взема решения на общите външни граници на ЕС. Независимо от силните дяснопопулистки тенденции в Европа, общността трябва да отговори на няколко важни въпроса, смята германската канцлерка: „Достатъчно ли сме силни, за да се погрижим за развитието в страните, от които пристигат хората, тоест за развитието на африканския континент? Можем ли да въздействаме по-добре така, че да бъде прекратена войната в Сирия, откъдето милиони хора бягат? Грижим ли се достатъчно за бежанските лагери в близост до родните страни на тези хора? В състояние ли сме да въведем навсякъде (в Европа) еднакви процедури?   Не само опозицията в Берлин, но и правителствата на някои страни, като Унгария и Полша, обвиняват германската канцлерка, че е направила огромна грешка, отваряйки границите и допускайки в страната почти един милион търсещи убежище. Председателят на фракцията на дяснопопулистката \"Алтернатива за Германия\" Александер Гауланд смята, че сега Меркел трябва да си понесе последствията. „Никой не иска да следва тази политика. С пълно право Полша, Унгария, Чехия и Словакия казват, че тях не ги засяга това, че госпожа Меркел е поканила толкова много хора в Германия. Ние не сме канили никого, припомнят те с право\", заяви Гауланд в Бундестага през март. А всъщност проблем вече няма   От 2015 година насам броят на пристигащите в Гърция, Италия, но също и в Германия хора е намалял със 75 процента. Тоест миграционната картина се промени, но въпреки това популистките партии и правителства продължават да настройват хората срещу мигрантите. А въпросите, по които спорят политиците в Европа и Германия, отчасти отдавна са решени. Седем държави, сред които Германия и Белгия, отново въведоха частични гранични контроли.   „Въпреки рязко намалелия брой на бежанци и мигранти, хората вярват, че миграцията е излязла извън контрол. Всички са се съсредоточили изцяло върху тази тема. А повечето хора в Австрия или Германия не са засегнати пряко от присъствието на бежанци и мигранти. Но медиите се концентрират до такава степен върху миграцията, че я направиха вирулентна тема\", казва Щефан Лене.", "date": "2018.06.17", "title": "Как бежанците променят Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383115-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BF%D1%80%D0%B8%D0%B2%D0%B8%D0%BA%D0%B0%D1%85%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2-%D0%B8%D0%B7%D1%80%D0%B0%D0%B5%D0%BB", "text": " “Балансът” на Бойко Борисов е фалшив   И Радев, и Борисов се разписаха с привикване в Израел – първият през март, вторият – сега.  И двете привиквания са с еднакви поводи и с еднакви резултати.   Първият повод – превъоръжаването на армията ни с бойни самолети. Нямаше и двадесетина изминали дни след визитата на президента в Израел и кабинетът взе решение да внесе проекта за превъоръжаване в парламента. Покани бяха изпратени до 7 държави: САЩ, Франция, Германия, Португалия, Италия, Швеция. И за първи път – до Израел.   Преди посещението на премиера в Светите земи пък парламентът гласува този проект и размера на сумата. новото участие е на Израел.   Но всъщност то не е ново. Още през лятото на 2016 г. Израел, през агенцията си за отбранителен експорт SIBAT, се опита да се включи в оформящия се конкурс за нов изтребител, като агресивно промотираше употребявани изтребители F-16C/D, модернизирани до стандарта Barak 2020. По неизвестни причини тези предложения въобще не са били разглеждани.   А защо Израел продава самолетите си. В момента той има 7, 8 едноместни F-16C и 48 двуместни F-16D. Ще напомня, че техните F-16 са бойни машини и летят и носят служба и сега, а не са бракми като португалските. Конструкциите на самолетите са усилени, сменена е цялата електроника и авионика с най-съвременна.  Израел въвежда в армията си стелта F-35 и съответно се освобождава от морално остарялата си техника. Той вече продаде на Хърватия първите такива единици   Освен това родните трябва внимателно да наблюдаваме родните политици да не ни пробутат, както се направи опит с португалската “втора ръка”, остарели безнадеждно израелски F-16 A/Б. Лобирането от Тел Авив за тези самолети е една от причините за работното посещение та Бойко Борисов. Втората причина е далеч по-важна.  Тя е делото за атентата на летище Бургас през юли 2012.   В Израел са нервни, че въпреки предадените от западните спецслужби данни и материали, въпреки връзката на групата от атентатори с прошиитската “Хизбула”, тази организация въобще не фигурира нито в обвинителния акт, нито в разискванията по съдебния процес.   Същественото е, че сега, в идващите дни и седмици предстоят разпитите на свидетелите и потърпевшите от Израел.  Аз лично съм убеден, че докато Кремъл и аятоласите в Техеран са съюзници, както в Сирия, у нас нито думичка няма да се издума за връзките на “Хизбула” с атентата. Докато през Иран чрез техните и нашите мафии текат наркодоставки на хероин от Афганистан и по обратния път – амфетамини за воюващите талибани и сражаващите се по Ирак и Сирия шиити- бойци на Аллах, родните властови интереси няма да допуснат да бъде посочен с пръст, дори в някакъв съдебен процес в някаква смотана държава Иран и неговата “Хизбула”.   ИМА ЛИ РАЗБИРАТЕЛСТВО – НЕ!   Най-важният въпрос е дали между Борисов и Нетаняху е постигнато някакво разбирателство . Отговорът засега е недвусмислен – “не”! Въпреки прегръдките и изпятото “happy birthday” от домакина на госта по повод рождения ден на премиера ни.   Защото именно по време на визитата на Бойко Борисов България даде гласа си “за” резолюция, внесена от Турция, Алжир и Палестинската автономия в Общото събрание на ООН. Текстът осъжда Израел за използването на прекомерна сила срещу палестински цивилни и призова генералния секретар Антониу Гутериш да препоръча ”международен механизъм за закрила” на палестинската територия. Страната ни не пожела например дори да се въздържи (като 45 държави, постъпили така).   Както се вижда, нито Бойко Борисов е някакъв “международен балансьор”, за какъвто претендира, нито евреите са всесилни, каквито са митовете.  ", "date": "2018.06.17", "title": "За какво привикаха премиерът в Израел?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383116-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%BE-%D1%87%D0%B8%D1%82%D0%B0%D0%BB%D0%B8%D1%89%D0%B5-%E2%80%9C%D1%81%D0%B2%D0%B5%D1%82%D0%BB%D0%B8%D0%BD%D0%B0%E2%80%9D-%E2%80%93-%D0%B5%D0%B4%D0%B8%D0%BD-%D0%BF%D1%80%D0%B5%D0%BA%D1%80%D0%B0%D1%81%D0%B5%D0%BD-%D0%B4%D0%B5%D0%BA%D0%BE%D1%80-%D0%B7%D0%B0-%D1%84%D0%B8%D0%BB%D0%BC-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%B3%D0%B0%D0%BB%D0%B5%D1%80%D0%B8%D1%8F", "text": "Основаното през 1861 г. читалище ”Светлина” се руши в забрава         По време на руско-турската освободителна война читалището изчезва в пламъци, но много скоро след нея дейността е възстановена в сградата на новопостроеното училище. През 1930 година читалището се сдобива със нова собствена сграда с уникалната си архитектура в центъра на града.         На 861 кв.м. са разположени киносалон, театрална сцена и множество помещения, в които е кипял културен живот. За концерти, художествени представления и филмови прожекции, в читалището са се събирали като жителите на гр. Шипка, така и хора от околните райони. За съжаление след “промените”, поради липса на средства сградата е оставена да се руши и в момента представлява жалка гледка…         Основано през 1861г. по инициатива на 24 годишния родолюбив даскал Христо Караджов Народно читалище „Светлина” е едно от първите читалища в България.                   Източник:   ” ”  ", "date": "2018.06.17", "title": "Изоставено читалище “Светлина” – един прекрасен декор за филм на ужасите! (галерия)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383117-%D1%80%D0%B5%D1%87-%D0%BD%D0%B0-%D1%87%D0%B8%D1%81%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2-%D0%B3%D1%80%D1%8A%D1%86%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82,-%D0%B2-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F%E2%80%A6-%D0%B2%D0%B8%D0%B4%D0%B5%D0%BE", "text": "От трибуната на гръцкия парламент, депутатът от СИРИЗА Йоргос Урсузидис направи обръщение към северните съседи на Гърция, говорейки на чист български език, който обяви за македонски, съобщава newsbg.eu. \r\n     Изказването бе на абсолютно брутален български, дори без македонстващите промени, въведени след 1945 г. \r\n Можете да го чуете във видеото по-долу след 4:55 мин. \r\n   „Като се обръщам към северните съседи, искам да предам послание на техния език, на южнославянския, както ясно се посочва в споразумението. Скъпи съседи, приятели от Република Северна Македония, както се разбрахме, време е да оставим назад всичко, което ни разделя и да видим напред това, което е взаимното разбирателство и сътрудничеството и любовта“, каза той от парламентарната трибуна. \r\n   Гръцките медии уточняват, че „македонски“ е официалният език на бившата югославска Република Македония и според много други „български диалект“. \r\n   Принадлежи към балканската езикова връзка и южнославянските езици, както и към българските, сръбските, хърватските, босненските, черногорските и словенските. Най-близко е до българския. \r\n   Като официален език е създаден през 1945 г., дотогава е бил устен идиом, използван в Скопие. \r\n   Междувременно гръцките противници на сделката за името на съседна Македония продължават с протестите, докато депутатите обсъждат вот на недоверие спрямо правителството. \r\n    Няколко хиляди човека, включително свещеници и депутати от неонацистката партия „Златна зора” се събраха пред парламента, за да отхвърлят предложението северната съседка на Гърция да се казва Република Северна Македония. „Никой освен гърците не може да се нарече македонец”, заяви организаторът на протеста Махалис Патсикас пред местната новинарска агенция АНА. В неделя се очаква лидерите на Гърция и Македония да подпишат договора на церемония на Преспанското езеро, което е тяхната обща граница с Албания. \r\n       \r\n", "date": "2018.06.17", "title": "Реч на чист български в гръцкия парламент, в обръщение към Македония… (видео)"}
{"url": "http://www.classa.bg/%D1%81%D0%B2%D1%8F%D1%82/item/383109-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%8F%D1%82-%D0%BF%D1%80%D0%BE%D1%82%D0%B8%D0%B2%D0%BD%D0%B8%D0%BA", "text": "Той може да успее в това, което никой дотук не е постигал - Хорст Зеехофер може да възвести края на ерата Меркел. Нейният вътрешен министър сега я предизвиква на дуел по въпроса за бежанците.  При това не за първи път.           Това беше първата ескалация и първото унижение за канцлерката. Преди две години и половина конфликтът между Хорст Зеехофер и Ангела Меркел избухна за първи път: на конгреса на ХСС през ноември 2015 Зеехофер (тогава министър-председател на Бавария) призова за налагането на горна граница за напиращите от няколко месеца към Германия бежанци. Канцлерката, която беше гост на конгреса на партията-посестрима, не се съгласи. Тогава Зеехофер публично заяви, че „ние няма да получим одобрението на населението, ако не наложим горна граница\". Той дори постави косвено под въпрос коалиционното единство в Бундестага. „Ние сме партии-посестрими и искаме да действаме заедно според възможностите - също и с нашата фракция в Бундестага\".     Цели 13 дълги минути Ангела Меркел седеше мълчаливо и слушаше речта на баварския министър-председател. След това бързо напусна партийния конгрес с каменно изражение на лицето. Това беше афронт от страна на председателя на ХСС, който обаче тогава така и не успя да се наложи с искането си за горна граница за прием на бежанци.   Баварският лъв   Не беше изненадващо, че именно Зеехофер се осмели да се противопостави на канцлерката, колкото и необичаен да беше този ход. Почти 30 години той бе депутат в Бундестага. По времето на Хелмут Кол беше министър на здравеопазването, а в първото правителство на Ангела Меркел зае поста на министър на земеделието, преди през 2008 година да стане министър-председател на Бавария.   Малцина са германските политици с толкова богат управленски опит в различни ресори. Нищо чудно че той не познава чувството на неувереност. Към това се прибавя, че той идва от „свободната държава Бавария\", федералната провинция с втория по големина БВП в Германия. Най-добрите училища, най-бързите автомобили, най-хубавата бира и лъвът в герба - баварците се гордеят със своите успехи и със своите особености, които ги отличават от останалата част на Германия.   Като министър-председател на Бавария Хорст Зеехофер често неочаквано променяше позициите си, но това не му навреди - даже и когато стана известно, че има незаконно дете. А това не е нещо обичайно в консервативна Бавария, която не само е родина на Зеехофер, а и център на неговото политическо мислене. Още повече сега, когато вече носи отговорности на федерално ниво като министър на вътрешните работи.   От горна граница до репатриране   Мнозина политици от ХДС се надяваха, че Хорст Зеехофер ще отслаби критиките си след като пое поста на вътрешен министър в Берлин. Стана точно обратното - едва встъпил в длъжност, той заяви, че „ислямът не е част от Германия и Германия е християнска страна\". Това беше съзнателна провокация, защото на всички беше ясно, че канцлерката застъпва друго становище. Ангела Меркел открито се противопостави на своя вътрешен министър и Германия започна да гадае за новата схватка между ХДС и ХСС.     Зеехофер и Меркел на конгреса на ХСС   И този път Хорст Зеехофер прие риска - както и при настояването си за въвеждане на горна граница, сега той заложи на едно плакативно понятие - връщане на бежанците още на границата. Трудно може да се прецени как би изглеждало едно такова връщане и дали изобщо е възможно то от юридическа гледна точка. Очевидно Хорст Зеехофер и неговата партия искат да се разграничат още повече от канцлерката по отношение на бежанската и миграционна политика и дори да рискуват разпадането на правителствената коалиция и дългогодишния съюз между ХДС и ХСС.   Десните популисти, а не ХДС, са проблемът на Зеехофер   От 1949 година ХДС и ХСС непрекъснато образуват обща фракция в Бундестага. Те се обозначават като „партии-посестрими\" и този съюз е поставен на ясна основа. ХСС се изявява само в Бавария, а ХДС - във всички федерални провинции, но не и в Бавария. Ако се стигне до разрив между двете партии, това споразумение ще остане в историята. Но не ХДС, а дяснопопулистката партия \"Алтернатива за Германия\" предизвиква сериозни главоболия на ХСС. Анкетите сочат, че десните популисти се радват в момента на 13 процента подкрепа. От 60 години насам ХСС управлява в Бавария без прекъсване и иска да спечели и предстоящите през октомври местни избори. Не е ясно обаче, дали ХСС ще може да защити своето абсолютно мнозинство. Затова не е чудно, че Хорст Зеехофер се опитва да отнеме инициативата на новата конкуренция.   „Хората, които нямат право да останат в Германия, трябва да бъдат репатрирани последователно\", заяви той в Бундестага и обяви свой план. Не бива да има „никакво социално-морално разбиране спрямо престъпниците и потенциалните терористи\", допълни той.   Явно тези гръмки думи не са достатъчни за Хорст Зеехофер и неговата партия. Сега те искат да връщат бежанците още на германските граници и да печелят точки сред баварските избиратели.", "date": "2018.06.17", "title": "Зеехофер - най-близкият противник"}
{"url": "http://www.classa.bg/%D1%81%D0%B2%D1%8F%D1%82/item/383110-%D0%B0%D0%BA%D0%BE-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B0%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD,-%D0%B2%D0%B7%D0%B5%D0%BC%D0%B5%D1%82%D0%B5-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B8%D1%82%D0%B5-%D0%BF%D0%B0%D1%80%D0%B8-%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8", "text": "Бил Браудър, който някога беше най-големият мениджър на чуждестранни пари в Русия, има един съвет към Запада: ако искате да противодействате на кремълския шеф Владимир Путин, тогава вземете мерки срещу руските пари и руските олигарси.   54-годишният британец Браудър, който оглавява инвестиционния фонд “Хърмитидж кепитал мениджмънт”, води кампания за изобличаване на корупцията и наказване на руските длъжностни лица, които той обвинява за смъртта на наетия от него адвокат Сергей Магнитски през 2009 г.     Роденият в Америка Браудър, направил милиони на руските пазари, смята, че Западът играе слабо срещу Русия, която той описва като корумпирана и в крайна сметка слаба в сравнение с него.   “С невероятно лоши карти Путин блъфира Запада”, заяви Браудър за Ройтерс в кабинета си в Лондон. “Ако направим сравнение с покера, Путин има чифт двойки, ние имаме фул хаус и държим картите си.”   Съединените щати имат икономика за 20 трилиона долара, а общата мощ на Г-7 е почти 40 трилиона долара, докато икономиката на Русия е на стойност около 1,7 трилиона долара, по-малка от тази на Италия.   Браудър лобира сред западните правителства да приемат т.нар. закон “Магнитски”, за да наложат санкции на руски длъжностни лица за корупция и нарушения на правата на човека.   Западните лидери бяха сюрпризирани от анексирането на Крим от Русия през 2014 г. и намесата на Москва в сирийската гражданска война и наложиха санкции на руски длъжностни лица и бизнесмени.   Оттогава страховете, че Русия се е намесвала в западни избори и че стои зад отравянето на бивш руски шпионин в Англия предизвикват дебати на Запад за това как да се подходи към Путин, който е върховният лидер на Русия от края на 1999 г.   Русия казва, че Крим е исторически руски, че твърденията за намеса в западни избори са опит за подклаждане на антируска истерия и че тя няма нищо общо с нападението срещу бившия агент Сергей Скрипал и дъщеря му Юлия. Путин, който е бивш шпионин от КГБ, нееднократно е заявявал, че иска мир със Запада, който според него е агресорът.   За Браудър най-добрият начин да се противодейства на Путин е като се вземат мерки срещу стотиците милиарди долари, изтекли от бившия Съветски съюз след разпадането му през 1991 г.   Британската столица си спечели прозвището “Лондонград”, защото се превърна в предпочитано място за богатите руснаци и тези от средната класа, въпреки че министър-председателката Тереза Мей дава да се разбере, че Великобритания ще преследва “мръсните” пари.   “Ако преследвате парите на Путин в лицето на най-големите олигарси, както наскоро започнаха да правят САЩ, това ще го спре”, каза Браудър. “Това е ситуация на шах и мат.”   Американското финансово министерство наложи през април санкции на милиардера Олег Дерипаска и на осемте компании, в които той е крупен акционер, включително втория по-големина производител на алуминий в света “Русал”. То каза, че мерките са в отговор на “злонамерените дейности” на Русия.   Някои руски магнати, особено тези, които са натрупали богатството си преди идването на власт на Путин през 1999 г., казват, че нямат почти нищо общо с Кремъл и че санкциите на САЩ помагат на Путин да принуди руския капитал да се върне в Москва.   През декември руски съд осъди Браудър на девет години затвор задочно, след като го призна за виновен в умишлен фалит и данъчни измами.   Браудър, който нееднократно е отхвърлял обвиненията, беше арестуван за кратко в Испания миналия месец, след което беше освободен.   “Много по-щастлив съм да се боря за справедливост, отколкото някога съм бил да се боря за пари”, каза Браудър. “Това просто е много по-смислен и удовлетворяващ живот.”   “Много повече се радвам на компанията на борци за свобода и застъпници за справедливост, отколкото на компанията на управители на инвестиционни фондове.”", "date": "2018.06.17", "title": "Ако искате да противодействате на Путин, вземете мерки срещу руските пари и олигарси"}
{"url": "http://www.classa.bg/%D1%81%D0%B2%D1%8F%D1%82/item/383111-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D1%83%D0%BF%D0%B0-%D0%BD%D0%B0-%D1%84%D0%B8%D1%84%D0%B0-2018-%E2%80%93-%D1%82%D1%83%D1%80%D0%BD%D0%B8%D1%80-%D1%81-%D0%BC%D0%BD%D0%BE%D0%B3%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%B7%D0%B0%D0%BB%D0%BE%D0%B7%D0%B8", "text": "Световното първенство по футбол е едно от най-значимите спортни състезания. Състои се само веднъж на четири години и всички фенове на най-популярния спорт в света го очакват с вълнение.   тази година се провежда в Русия между 14 юни и 15 юли. Феновете на футбола по света очакват да видят 32 от най-добрите национални отбора в битка за трофея. Последният път Германия спечели титлата, след като се наложи над домакина Бразилия със 7:1 в полуфиналите и след това си осигури победа след класическия резултат 1:0 срещу Аржентина. Трябва да отбележим, че никой не очакваше Германия да победи Бразилия по такъв убедителен начин и най-вероятно затова мачът привлече толкова много внимание по цял свят. Тазгодишната световна купа по футбол в Русия може също да предложи изненади и да даде страхотни възможности за феновете на спортните залози по света.  Ще е интересно да видим какво ще стане. Независимо дали ви харесва или не, със сигурност е вярно, че има силна връзка между спорт и хазарт, и това са спортните залози. Особено във футбола. Според статия на   само във Великобритания над 1 млрд. паунда са били заложени по време на миналото световно първенство. Очаква се тази година цифрите да са още по-големи.  Със сигурност всички срещите на всички букмейкъри по света ще се погрижат феновете да имат възможност да залагат на всеки възможен изход от отделните мачове или от турнира като цяло.  Ако вие сте решили да залагате, препоръчително е да се възползвате от богатата селекция промоции и бонуси, които предлагат букмейкърите. Има стотици хазартни оператори по света и всички те се борят за вниманието на хората, които искат да залагат. Това си личи много ясно в света на онлайн хазарта. Онлайн букмейкърите предлагат безплатни залози, а онлайн казината създават всякакви видове нови бонуси за да привлекат вниманието на ентусиаститеи те да залагат на даден сайт вместо при конкуренцията. Разбира се, тези бонуси и промоции обикновено се правят така, че букмейкърите и онлайн казината да печелят, но е хубаво да се възползвате от тях, ако все пак сте решили да играете и имате възможност. Тук можете да откриете  с най-новите казино бонуси в България и да се възползвате от тях. Просто се уверете, че сте прочели внимателно условията и правилата. Бонусите и промоциите, за които споменахме по-горе, са стандартни оферти на казината и букмейкърите, които се предлагат постоянно в една или друга форма. При събитие като Световното първенство по футбол обаче, компаниите за спортни залози предлагат още по-добри оферти за максимално увеличаване на приходите, използвайки вълнението около турнира. • Пари обратно при дузпи – ако заложите за победител в турнира и \"вашият\" отбор отпадне при дузпи, залогът ще ви бъде възстановен. Още по-хубавото е, че тази промоция се предлага дори и по време на турнира, така че можете да заложите на победителя непосредствено преди финалите и да се възползвате от офертата. • Ранни изплащания - заложете на победител от който и да е мач и ако избраният от вас отбор води с два гола в даден момент от мача, вашият залог автоматично ще стане печеливш. • Нулево равенство: отменен залог - ако даден мач завърши с равен резултат 0:0 след 90 минути, всички губещи залози за точния резултат, резултата на полувремето/редовното време и голмайсторите ще бъдат възстановени. • Първи голмайстор – заложете на това кой играч ще вкара първия гол в мача и ще спечелите, ако избраният играч действително вкара. Не е необходимо да е първи. Тези залози се уреждат с коефициент от 1/3, така че няма да спечелите пълната сума, но все пак са някакви пари отгоре. Най-интересната от тези промоции определено е първата, \"Пари обратно при дузпи\". Мачовете в Мондиала обикновено са стегнати и с малко голове, така че вероятността да няма победител след 90 минути е голяма, което също така увеличава възможността мачът да се реши чрез дузпи. ", "date": "2018.06.17", "title": "Световна купа на ФИФА 2018 – турнир с много възможности за феновете на спортните залози"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383112-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B0%D0%BD%D1%83%D0%B8%D0%BB,-%D1%81%D0%B0%D0%B2%D0%B5%D0%BB-%D0%B8-%D0%B8%D1%81%D0%BC%D0%B0%D0%B8%D0%BB-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8", "text": "    Братята свети мъченици Мануил, Савел и Измаил били родом от Персия. Техните родители били знатни хора, но вярата им не била една: бащата държал персийското неверие, а майката била благочестива християнка. Тя възпитавала децата си от най-ранна възраст в християнско благочестие и както в младенческите им години ги закърмила с майчиното си мляко, така ги отгледала в страх Божий.      А блаженият презвитер Евноик възродил светите братя в банята на светото кръщение и ги научил на словото Божие. Но въпреки че посветили телесните си сили на персийския цар Аламундар, духом те непрестанно работели на небесния Цар, нашия Господ Иисус Христос, като се стараели във всичко да Му угодят с добрите си дела. Веднъж те били пратени от царя при гръко-римския император Юлиан Отстъпник, за да сключат с него мир. Отначало той ги приел с почести, оказвал им милост и се отнасял дружески с тях. Но после, като разбрал, че са християни, се изпълнил с гняв и въпреки общите за всички народи обичаи и закони, предал братята на мъчения заради вярата им в Христа и ги умъртвил след тежки изтезания. А мъченическият им подвиг бил такъв.   Веднъж беззаконният император решил да иде във Витиния, в местността, наричана Оргия Тригон, понеже там наближавал един от богомерзките езически празници. Той се качил на кораб от Цариград и когато пристигнал на мястото, веднага с цялото множество събрал се народ започнал да извършва скверното си тържество, покланяйки се на идолите и принасяйки на бесовете безброй жертви. Започнали непрестанни пирове с пеене и музика и в чест на пагубните езически богове били извършени много мерзки беззакония.   А Христовите раби Мануил, Савел и Измаил, които били тук заедно с императора, не пожелали и да видят това нечестиво празненство. Те се отдалечили от ликуващите и застанали встрани от тях.   Докато светиите, застанали далеч, плакали и се молели така, царят гледал принасящите жертви и пируващите заедно с тях. Като не видял при себе си персийските пратеници, заповядал да бъдат намерени и доведени при него, за да се повеселят заедно с него. Тогава един от царските слуги ги видял да стоят настрани и ги повикал на царското тържество: той сметнал, че и те принадлежат към идолопоклонническото нечестие. Но Христовите раби единодушно отвърнали на царедвореца:   - Върви си: ние няма да се отвърнем от вярата, в която сме възпитани от младини, не ще оставим нашия Господ и няма да се поклоним на бесовете. Няма да станем причастни на тази явна заблуда: не сме толкова безумни и неразумни, че да презрем нашия Създател, Живия Бог, и да се поклоним на бездушното създание. Пък и не затова предприехме тоя дълъг път и дойдохме тук, за да се отречем от своята вяра, а за да сключим мир между персийската и вашата държава. И твоят цар, и единомислените с него добре знаят, че няма да ни отвърнат и убедят да преминем към тяхното нечестие, дори да ни предадат на огън и мъки и да ни лишат от живота.   Слугата предал тези думи на Юлиан, който веднага пламнал от гняв и ярост против братята. Но решил да не ги предава на мъчения веднага, за да не попречи на нечестивото си празненство, а отложил това до сутринта, като заповядал само да затворят Божиите раби в тъмница.   На другия ден Юлиан седнал в съдилището, заповядал да доведат персийските пратеници и им заговорил така:   - Вас, достойни мъже, вашият цар е пратил тук като свои верни хора и добре разположени към нас, та между двете царства да се възстанови дългоочакваният мир. Но тоя мир между нас може да бъде възстановен само с помощта на любов, съгласие и взаимна доброжелателност. Обаче какво съгласие можете да имате с нас и къде е вашата любов, щом не поискахте вчера да участвате в празненствата и да се насладите на веселието в чест на същите богове, които и вие, персите, почитате? Нали и персите като нас почитат слънцето, луната и звездите - най-светлата огнена сила, и другите наши богове. Защо тогава се отказахте да ги почетете заедно с нас и не пожелахте да участвате в нашето служение, поне за да скрепим и утвърдим условията за сключване на мира? Но ако презирате и унижавате боговете ни и ако не сте ни единомислени, значи не сте дошли да утвърдите мира, а да го нарушите и да възобновите войната и враждата.   На това светите мъже отговорили:   - Дошли сме при теб от нашия цар да сключим мир, та вашите воини да не престъпват пределите ни, а нашите - пределите на твоето царство, да не опустошаваме земята един другиму, търговците ни винаги да имат свободен достъп във вашата държава, а вашите - в нашата земя, и едните, и другите спокойно да се завръщат вкъщи. И сме пратени при тебе да се уговорим за това, а не да разсъждаваме за боговете. Нека всеки почита оня бог, който иска, и така, както иска. Пък и между царствата никога не става война за вярата, но разприте, споровете и битките винаги са заради градовете, областите и техните граници и предели.    А ти оставяш преговорите за мир, заради които сме пратени, и започваш друго, за което и не трябва да говорим. Ти говориш с нас не за благосъстоянието на империята си, не за мирното отношение към нашата държава, която граничи с твоята, а през цялото време разпитваш за боговете и приказваш за вярата. Ако пък ти е угодно, знай, че макар и да сме родени в Персия, по вяра сме християни, възпитани сме от майка си в благочестие и сме наставени в истинската вяра от нашия духовен баща - презвитера Евноик. И в нашата родина имаше мнозина, които искаха да ни отвърнат от нашия Господ Иисус Христос към идолопоклонство, но не успяха: с благодатта на нашия Владика останахме непоколебими и твърди в изповеданието си. И сега се надяваме на Господнята помощ, че и тук никой не ще ни отвърне от светата ни вяра и не ще ни убеди да преминем в служба на бесовете, която наистина е суетна и преизпълнена с прелест, заблуждение и лъжа.   Тогава мъчителят пламнал от гняв и им казал:   - Как вие, хора прости и невежи, непознаващи дори нашия език, се осмелявате така нагло и с безумни думи да хулите вярата, която изповядваме ние, хора образовани и обучени в съвършенство на цялата книжна мъдрост? И ние познаваме вашето учение. Знаете, че съм изучавал и вашите християнски книги, но като видях, че в тях има само лъжа и няма истина, веднага ги отхвърлих, та поради неяснотата на написаното в тях да не изпадна в някое заблуждение. И кой от хората, които вярват на вашите книги и постъпват според тях, се е показал някога славен и съвършен и е извършил нещо доблестно? Затова ви съветвам: оставете това детско и лъжливо мъдруване и повярвайте по-добре в онова, на което отдавна учат най-добрите философи. Ако пък не послушате моя добър съвет, против волята си ще послушате мъките, на които веднага ще ви подложа.   - Научили сме се от нашия Господ - отвърнали светците - да не се боим от ония, които убиват тялото, и да не мислим какво трябва да отговаряме на мъчителите, защото Самият Свети Дух ще ни укрепи в страданието и ще ни даде слово и дръзновение да отговорим. Ние пък ще те питаме какво безумие виждаш в нас ти, който се смяташ за най-мъдър сред хората? И кой е по-неразумен - този ли, който е познал истинския Бог и Създател на тварите и благочестно Го почита, или този, който отвърнал се от Живия Бог, се покланя на бездушната твар, на камъни и дървета, или на друго подобно? Наистина, безумец е онзи, който вместо Живия Бог почита мъртва вещ, а разумен - служещият Нему. Защото, ето какво е първото дело на човешкия разум - да познае своя Творец, Подателя на всички дарове, да вярва в Него и усърдно да Му служи; а да не познава своя Творец и благодетел и да работи за врага си - душегубния бес - това е крайно неразумие.    И вашите древни философи, пребиваващи в това вредно заблуждение, само изглеждат мъдри, а пък са най-неразумни сред човеците според думите на светия апостол: „наричайки себе си мъдри, те обезумяха\", и неразумното им сърце е помрачено. Ти си станал подобен на тях, ако не и по-лош, защото те пребивавали в своето безумие, като не са познавали и никога преди не са изповядвали истинската вяра. А ти, просветен със светото кръщение и възпитан в християнство, си се отрекъл от Христа Бога и сега всички истинно вярващи в Господа те наричат елин вместо християнин и вместо благочестив - нечестив и безбожник.   Силно разгневен от тия думи на мъчениците, Юлиан се изпълнил с безмерна ярост и заповядал веднага жестоко да ги измъчват. Най-напред им свалили дрехите, прострели ги на земята и без пощада ги били с бичове по гърба и корема, а после ги повесили на дърво за мъчения, като приковали с гвоздеи ръцете и краката им и с железни остриета стъргали телата им.   След това Юлиан заповядал да ги отведат на мястото за мъчения и да горят ребрата им със свещи. Мъчениците доблестно понасяли мъките, като непрестанно славели Господа и укорявали мъчителя.   После заповядал да забият в главата на всекиго железен гвоздей, а под ноктите на ръцете и краката - остри куки, а после, когато били вече покрити с рани, да им отсекат главите и да изгорят телата им.   Когато отвели светите мъченици на мястото за посичане, наречено Константиново.   Светите мъченици били посечени на 17 ден от месец юни.   Но когато нечестивите слуги поискали да изпълнят и другата заповед на беззакония си цар - да изгорят телата на страдалците за Христа, земята по Божие повеление се разтресла и мястото, където лежали светиите, се разтворило дълбоко, земята приела телата им в образувалата се бездна и ги скрила, за да не ги докосват повече скверните ръце на мъчителите и силата на огъня да не ги превърне в пепел; а всички слуги побягнали от страх.   Много от присъстващите хора, като видели това чудо, повярвали в Христа, отхвърлили елинското заблуждение и се присъединили към християните.   След два дни, през които християните непрекъснато отправяли молитви към Господа, земята отново се разтворила и върнала телата на светиите, а навред се разнесло неизказано благоухание.   Преизпълнени от велика радост, верните с любов взели телата и ги погребали с почести на това дивно място. По-късно от гроба на светите мъченици изобилно започнало да се подава изцеление на всички болни.   А нечестивият богоотстъпник Юлиан скоро след това загинал със знаменателна и страшна смърт.   След смъртта на персийските пратеници, светите мъченици Мануил, Савел и Измаил, той тръгнал с войските си срещу Персия. Към това го прелъстили бесовете чрез своите магьосници лъжепророци, които му предсказали победа и покоряване на персите. Когато научил за убийството на своите пратеници, персийският цар се изпълнил с дълбока тъга и страшен гняв. Като разбрал, че законопрестъпният Юлиан е тръгнал против него, той също събрал цялата си войска и на границата на своята държава се опълчил против гордия си враг. Двете войски се срещнали и започнала голяма битка. Но скоро персите надмогнали и победили римската войска, като съкрушили цялата сила на Юлиан.   Именно в тая битка богоотстъпникът Юлиан бил поразен от Божия гняв: нечестивият император бил сразен от невидима ръка и загинал в големи мъки, като станал посмешище за всички перси, срещу които тъй гордо се изправил в суетна надежда, за радост на бесовете, в които вярвал и на които така се надявал. А християните, освободили се по тоя начин от жестоките гонения и мъчения, прославили своя Избавител, Христа Бога, Комуто и от нас да бъде чест и слава, с Отца и Светия Дух, сега и всякога и во веки веков.  Амин.", "date": "2018.06.17", "title": "Св. мъченици Мануил, Савел и Исмаил Персийски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383102-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%8E%D0%BD%D0%B8", "text": "ОВЕН ( 21 март - 20 април ) За да избегнете стресови ситуации, трябва да бъдете внимателни и да не се включвате в спорове с другите. Дори ако, лично сте засегнати, по-добре премълчете и се отеглете. Възможна е неочаквана печалба и успешно решаване на правни въпроси. Но също, може да усетите завистта на човек, в когото искрено сте вярвали. ТЕЛЕЦ ( 21 април - 21 май )  Днес, актуални ще станат всички аспекти, свързани с личния ви живот. Отношенията с любимия човек, са далеч от безоблачни, но това може да подобрите само вие. По-малко бъдете откровенни с тези, които може да ви обвиняват в нещо или да ви навредят в кариерата. Вечерта, ще получите добри новини. БЛИЗНАЦИ ( 22 май - 21 Юни ) Днес трябва да сте активни и инициативни, за да спечелите доверието на колегите си. Очакват се редица важни задачи, срещи и дейности, насочени към развитие в работата ви. Във връзка с близките ви хора, трябва да покажете състрадание и нежност. Скоро същото отношение, ще потрябва и на вас.   РАК ( 22 юни - 23 юли ) Днес ще бъдете в състояние, да демонстрирате своите таланти в обществото. Само не се срамувайте, ако от вас се иска да изнесете реч пред публика, за да покажете плодовете на вашият творчески труд. Денят е рискован за тези, които се занимават с активен спорт, работят на високо и шофират кола. ЛЪВ ( 24 юли - 23 август ) Колкото по-бързо разберете какво се случва наоколо, толкова по-бързо ще предприемете действия. Буквално, във всички сфери на живота ви, се очакват промени, така че се настройте позитивно. Следете за психичното си състояние и не изпускайте \"пара\" при всяка възможност. По-добре се уединете, но не създавайте конфликтни ситуации. ДЕВА ( 24-ти август - 23 септември ) Трябва да действате последователно и да се държите с другите сдържано. Някои от колегите или приятелите, ще ви разиграват, което може да се обърне в обида и неразбиране от ваша страна. Романтично запознанство посред бял ден, ще ви изненада, но също така и вдъхнови за благородни дела. Едно от тях, може да е огромен букет цветя за любимата. ВЕЗНИ( 24 септември - 23 октомври) Обръщайте се по- често за подкрепа към приятелите си, вместо да стоите в самота и да си измисляте проблеми. Имайте предвид, че подозрителността, до добро няма да доведе. На работа е възможен хаос, така че в колектива, ще бъдете незаменими във всеки смисъл. Вечерта проведете в комфортна и спокойна домашна обстановка.   СКОРПИОН ( 24 октомври - 22 Ноември ) Днес трябва да мислите повече за себе си и своите проблеми, а не да тръгвате след първата покана на приятели и познати. Възможно е, нарочно да ви отвличат вниманието от важните неща, така че бъдете по-умни и амбициозни. Вечерта, може да ви поканени на гости човек, с който по-рано, ви е свързвало не само приятелство, но и любов.   СТРЕЛЕЦ ( 23 Ноември - 21 Декември ) Днес, ще ви бъде трудно да откажете предложение на бизнес партньор. Логиката, ще ви казва че е добре за вас, но сърцето, ще ви говори обратното. Препоръчително е, за решение на дилемата, да използвате трета страна. Потърсете съвет от приятел, който е добър в областта на икономиката и бизнеса. КОЗИРОГ (22 Декември - 20 януари ) Днес, не е необходимо да прекарвате деня вкъщи, дори и ако наистина искате това. Така може да пропуснете всички удоволствия и най-важното, да се окажете зад борда на собствения си кораб. Финансовото ви положение е достатъчно напрегнато, но взимането на банков кредит, не е желателно. Опитайте се, да намерите подкрепа от богат приятел.  ВОДОЛЕЙ ( 21 януари -  19  февруари ) Днес е възможна съдбовна среща, с романтични и чувствени отенъци. В хода на събитията, ще трябва да си коригирате поведението и да следите за думите си. По отношение на семейството, над всичко друго трябва да е чувството ви за дълг, което в бъдеще ще доведе до огромна психологическа подкрепа.   РИБИ ( 20 февруари - 20 март ) Днес, може неочаквано да ви споходи дар за писане на текстове, така че се опитайте да не пропуснете вдъхновението. Планове за бъдещето, е по-добре да не изграждате, все едно, ще трябва да ги промените драстично, под натиска на обстоятелствата. Денят е благоприятен, за общуване с близките, както и за пазаруване и домакинска работа.", "date": "2018.06.17", "title": "Дневен хороскоп 17 юни"}
{"url": "http://www.classa.bg/%D1%81%D0%B2%D1%8F%D1%82/item/383103-%D0%BD%D0%B0%D1%82%D0%BE-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%BE%D1%82-2002-%D0%B3%D0%BE%D0%B4%D0%B8%D0%BD%D0%B0", "text": "НАТО се подготвят за най-крупните военни учения от 2002 година —   ‒  .   Според предварителните оценки в тях ще участват над 40 000 военнослужещи от 30 страни-членки и партньори на НАТО.   Основният етап от ученията ще бъдат проведени от 25 октомври до 7 ноември в Норвегия с предварителни маневри във водите на Исландия от 15 до 17 октомври.   Целта на ученията е обезпечаване на сдържането и защитата от «каквато и да е заплаха, от всяка точка и по всяко време», поясни пред журналистите в Брюксел тази седмица адмиралът от ВМС на САЩ Джеймс Фого.   Според американските военни,  Trident Juncture ще демонстрира единството на НАТО и готовността на блока да се защитава, използвайки колективната отбрана.   От тази гледна точка сценарият на ученията представлява нарушение на суверенитета на съюзника на НАТО, в дадения случай Норвегия.   В същото време вицеадмиралът от ВМС на Норвегия Кетил Олсен отбеляза, че до момента те не виждат «реална заплаха» за страната си.   Той подчерта, че, макар Норвегия да е много малка страна, която се намира точно до голяма държава, Русия подкрепя «професионалното съседство, а и много добре си сътрудничи със страната на границата», затова Осло не я възприема като заплаха.   На фона на напрежението с Москва в последните години в трите балтийски републики, Румъния и Полша бяха създадени постоянни бази на НАТО и бе проведена серия от мащабни военни учения на руската граница.         Външният министър на Русия Сергей Лавров нееднократно осъжда увеличаването на войските близо до руските граници.           През февруари главата на руската дипломация заяви, че Вашингтон използва «Русия като мнима заплаха», за да си гарантира своето господство над Европа.", "date": "2018.06.17", "title": "НАТО подготвя най-големите военни учения от 2002 година"}
{"url": "http://www.classa.bg/%D1%81%D0%B2%D1%8F%D1%82/item/383104-%D0%BA%D0%B0%D0%BA-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BD%D0%B0%D0%BA%D0%B0%D0%B6%D0%B5-%D0%BF%D0%BE%D0%BB%D1%88%D0%B0", "text": "Изслушванията относно санкциите на ЕС срещу Полша ще се състоят на 26 юни     Министрите на ЕС още този месец ще обсъдят възможността за въвеждане на санкции спрямо Полша поради „заплаха за европейските ценности”.  В навечерието на срещата заместник-председателят на Европейската комисия Франс Тимерманс заяви, че Варшава фактически е игнорирала препоръките на Европейския съюз относно съдебната реформа в Полша, която, както смятат в Брюксел, е опит за подчиняване на съдебната власт от изпълнителната.  Като „наказание” Полша може да бъде лишена от право на глас в Съвета на Европейския съюз.     Европейските министри определиха дата за изслушванията относно стартирането на санкционна процедура срещу Полша – те ще се проведат на 26 юни. Причината е реформата, която според Брюксел подкопава независимостта на съдебната система в страната. Европейската редакция на изданието Politico отбелязва, че решението на дипломатите на ЕС да проведат изслушванията по молба на Европейската комисия свидетелства за това, че Брюксел така и не е успял да види достатъчно усилия за урегулиране на ситуацията със съдилищата от страна на Варшава.     Говорейки пред пленарното заседание на Европейския парламент на 13 юни, първият заместник-председател на Еврокомисията Франс Тимерманс директно заяви, че Полша фактически е игнорирала изискванията на Евросъюза относно съдебната реформа.  „Със съжаление ви информирам, че въпреки законодателните промени, като цяло, основните ни притеснения не бяха отчетени”, констатира чиновникът.   Главната претенция на ЕС е свързана със закона за Върховния съд, който трябва да влезе в сила от 3 юли. Европейските министри са особено обезпокоени от факта, че след тази дата полските власти ще могат да пенсионират около 40% от съдиите във Върховния съд. В същото време във Варшава настояват, че измененията са напълно легитимни и са част от вътрешните работи на Полша, в които Европейският съюз няма право да се бърка.   През декември 2017 г. Еврокомисията инициира старт на наказателна процедура срещу Полша в съответствие с чл. 7. от Лисабонския договор.  Страната е обвинявана в отстъпване от европейските демократични ценности и опити за установяване на политически контрол над съдебната власт. Тогава властите в Полша получиха от Брюксел четири препоръки, които следва да помогнат на Варшава да приведе законодателството си в съответствие с правните норми, действащи в Европейския съюз.   По думите на Николай Топорнин, доцент в катедрата по европейско право в Московския държавен институт за международни отношения (МГИМО), може да се очаква, че Евросъюзът ще задейства санкционни механизми срещу Полша – например, ще лиши страната от право на глас в Съвета на Европейския съюз. В същото време експертът отбелязва, че на първо време тази мярка може да бъде въведена за кратък период. „Вероятно за Евросъюза ще бъде сложно да се опита да въведе незабавно някакви строги санкции, той ще се опита все пак да намери компромис и да принуди поляците да видоизменят системата на съдилищата. Наблюдаваме тази ситуация обаче, вече втора година нищо не се променя, заради това е трудно да се очаква, че Варшава ще измени позицията си”, смята Топорнин.   Какво не е наред с полските съдилища?   Конфликтът между Брюксел и Варшава по повод на съдебната реформа в Полша се появи още в началото на 2016 г., когато полските власти тъкмо бяха започнали да внасят изменения в законодателството. На 15 декември 2017 г. полският парламент одобри законите за Върховния съд и за Националния съдебен съвет, които предвиждат възможност за внасяне на жалби срещу решенията на всяка съдебна инстанция директно пред Върховния съд, а освен това въвеждат пенсионна възраст от 65 години за съдиите. Магистратите ще могат да удължат срока на своите пълномощия като напишат обръщение до президента.  Именно в този момент Еврокомисията активира чл. 7. от Лисабонския договор, обявявайки, че Варшава се опитва да подчини съдебната власт на изпълнителната.  Въпросният член предвижда възможност за прилагане на санкции за „сериозно нарушение на европейските ценности”. Демократичните принципи на Европейския съюз, в нарушение на които е обвинявана полската страна, са включени в чл. 2. от документа. В случая с Полша основната претенция на Евросъюза е неспазването на принципите на върховенство на правото и разделение на властите.   Следва да се отбележи, че за задействане на санкционния механизъм спрямо Полша са нужни гласовете на минимум 22 държави-членки на Европейския съюз.   От края на миналата година напрежението между Варшава и Брюксел стремително нараства.  През януари 2018 г. председателят на Европейския съвет Доналд Туск дори изрази мнение, че Полша може да излезе от Евросъюза в случай, че престане да получава субсидии от еврофондовете.  „Лесно мога да си представя ситуацията, при която Полша се оказва сред нетните донори. Тогава правителството на Полша може да реши, че е дошло времето да попита поляците дали искат Полша да продължи да бъде в ЕС”, отбеляза Туск в интервю за полското издание Tygodnik Powszechny на 18 януари.   Струва си да се отбележи, че самият Туск е поляк, а през 2001 г. той стана основател на полската либерално-консервативната партия „Гражданска платформа”. През 2005 г. той дори се кандидатира за президент, но загуби от Лех Качински. През 2007 г. „Гражданската платформа” спечели парламентарните избори, а Туск беше назначен за министър-председател. На поста той остана до 2014 г., след което подаде оставка и получи назначение в Европейския съвет.   В интервю за „Газета.ру” Николай Топорнин заяви, че днешната ситуация е особено тежка за Доналд Туск. „Неговите отношения с Ярослав Качински и изобщо с ръководството на партия „Право и справедливост” (управляващата партия в Полша) са много сложни. Последният му мандат на поста председател на Европейския съвет изтича, след което трябва да се върне в Полша. Той е сериозен опонент на сегашното полско управление и то вероятно ще се постарае да използва настоящия конфликт между Варшава и Брюксел срещу Туск”, смята Топорнин.   Става въпрос за пари   Напрежението в отношенията между Брюксел и Варшава съществува отдавна, а Полша в много отношения целенасочено поставя себе си като главна тема в европейския дневен ред.  Съвсем наскоро стана ясно, че Варшава е предложила на Вашингтон да плати 2 млрд. долара за разполагането на своя територия на постоянна американска база без да се консултира с ЕС и НАТО.  В същото време в страната и сега присъстват въоръжени сили на САЩ. Нещо повече – в Полша е разположен един от четирите многонационални батальони на НАТО. Въпреки това полските власти се обърнаха към Съединените щати с предложение да разположат за постоянно американски военни – Варшава дори е готова да построи за своя сметка цялата необходима инфраструктура, включваща жилища, болници, училища за децата на военнослужещите и дори спортни зали за техните семейства.   През 2017 г. страната е получила от Евросъюза субсидии в размер на 7,7 млрд. евро, разпределени за периода до 2020 г. Това е почти 30% от общата сума на дотациите на ЕС, отпускани за всички страни-членки на ЕС, които са получили сумарно 23 млрд. евро. В същото време след прословутия Brexit ситуацията ще се измени и Полша ще започне да дава в европейския бюджет повече, отколкото получава.  Ръстът на икономиката на Полша значително превишава аналогичните показатели на много други държави в ЕС. По темп на икономически ръст страната заема 13-то място в рейтинга на Световната банка.   Както по-рано отбеляза в интервюто си с „Газета.ру” Кирил Коктиш, доцент в катедрата по политическа история в Московския държавен институт за международни отношения, именно рязкото съкращаване на субсидиите на Евросъюза може да стане факторът, тласкащ Варшава към противопоставяне с ЕС. В края на краищата, страната ще се окаже в ситуация, в която привилегиите свършват, а задълженията остават. „Полша напълно съзнателно започна конфронтация с Брюксел”, подчертава експертът.    ", "date": "2018.06.17", "title": "Как Европа ще накаже Полша?"}
{"url": "http://www.classa.bg/%D1%81%D0%B2%D1%8F%D1%82/item/383105-%D1%81%D1%8A%D1%8E%D0%B7%D1%8A%D1%82-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%BE%D0%B0%D0%B5-%D0%B5-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D1%81%D0%B8%D0%BB%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Двете държави бомбардират пристанище, през което се доставя 80% от храната и помощта за гладуващия Йемен     В продължение на три години Саудитска Арабия и Обединените арабски емирства (ОАЕ) осъществяват смъртоносна кампания, за да инсталират отново сателитен режим в отчайващо бедната страна Йемен.  Кампанията е основана на една лъжа, която цели да привлече американска подкрепа – а именно, че двете авторитарни монархии се борят с иранска агресия.   ОАЕ днес подготвя военна офанзива, която може да раздели Йемен на части и да доведе до масов глад.     Саудитско-емиратският съюз днес е най-опасната сила в Близкия изток. Понякога действащи сами, но обичайно в тандем, двете диктатури насърчават нетолерантния уахабизъм по целия свят, подкрепят бруталните тирании в Египет и Бахрейн, поддържат джихадистите, помагайки да се разчленят Либия и Сирия, заплашват да нападнат Катар, опитвайки се да го превърнат в марионетна държава и освен това отвлякоха ливанския министър-председател в опит да подкопаят крехкото политическо равновесие в страната. Най-лошото от всичко обаче е тяхната продължаваща инвазия в Йемен.   За да демонстрира подкрепата си за своите съюзници, Америка се присъедини към тяхната война срещу йеменския народ, действайки като главен оръженосец едновременно и за двете авторитарни монархии и в същото време облагодетелствайки американските производители на оръжие.    Американските военни осигуряват на воюващите страни помощ в набелязването на целите и съдействат за зареждането с гориво. Американските Специални сили пък са на терен и помагат на саудитците. Резултатът е едновременно хуманитарна криза и криза на сигурността в региона. „С подкрепата за Саудитска Арабия в Йемен САЩ засилват „Ал-Кайда” на Арабския полуостров, укрепват иранското влияние в Йемен, подриват саудитската сигурност, приближават Йемен до ръба на пропастта и причиняват на йеменското население още смърт, разрушение и миграция”, твърди Пери Камак от Фондация „Карнеги”.   Йеменският народ не е направил нищо, с което да навреди на Съединените щати. Тогава защо Вашингтон се отнася с тях като с врагове?   И преди, и след обединението, Йемен през последния половин век е почти постоянно в състояние на война, тъй като неговите по-мощни съседи се опитват да се месят във вътрешните му дела. Преди време египетските и саудитските войски се сражаваха едни срещу други за каузите на двете отделни йеменски държави. Двата Йемена се обединиха през 1990 г., но това не донесе нито ред, нито стабилност.   Последната вълна на насилие избухна в резултат на Арабската пролет. Управлявалият дълго страната президент Али Абдула Салех, който съдейства едновременно на САЩ и саудитците, беше отстранен. Скоро обаче той се обедини със своите стари врагове хуситите – политическа племенна милиция, чийто членове са зейдити (умерена шиитска секта, която споделя някои от общите черти със сунитите). Заедно те свалиха наследника на Салех – Абдрабху Мансур Хади. Специалистите от региона са съгласни, че Иран има малко общо с тези маневри, а доклади на американското разузнаване сочат, че Техеран дори се е противопоставял на похода на коалицията срещу Хади в столицата Сана.   Възникналият конфликт се отрази слабо на Америка, с изключение на това, че попречи на някои операции срещу „Ал-Кайда” на Арабския полуостров.  През март 2015 г. обаче саудитците и ОАЕ създадоха „коалиция ”,  състояща се де факто от наемници, например от Судан, с идеята да възстановят Хади.  Тази военна операция, която трябваше да отнеме няколко седмици, продължава вече повече от три години.   Днес йеменската нация и държава вече не съществуват. ООН определя конфликта като „най-голямата хуманитарна криза в света ” , където „жителите на Йемен са изправени пред множество проблеми, включително въоръжен конфликт, миграция, глад и рискове от избухване на епидемии, например холера ”.  Около 30 000 цивилни граждани са загинали само от януари 2017 г. насам. През март върховният представител на ООН за бежанците докладва: „Конфликтът в Йемен постави 22,2 млн. души – 75% от населението – в състояние на остра нужда от хуманитарна помощ и създаде тежка криза на сигурността, в която милиони са изправени пред риск за сигурността си и се борят, за да оцелеят.”   Хуситите също носят вина за трудностите в Йемен.  Чрез осъществяването на въздушни удари, окачествени от Human Rights Watch като „безразборни и непропорционални ” , обаче коалицията е причинила най-малко две трети от разрушенията върху инфраструктурата и три четвърти от всички щети.  Американецът от йеменски произход Рабия Латабани е категоричен: „Вече три години саудитската коалиция бомбардира болници, училища и сватбени церемонии. Те системно вземат на прицел пътища и ферми и блокират пристанища, така че животоспасяващата помощ и други стоки не могат да достигнат до хората, подложени на глад и най-бързо разпространяващата се епидемия на холера в света.” Amnesty International достига до извода, че коалицията умишлено удря цивилни цели, за да създава криза.   В сряда тази седмица саудитците и емиратите започнаха планираното нападение срещу пристанището в Ходейда, което само ще влоши този хуманитарен ужас. Апелите на ООН и САЩ, че животът на повече от 250 000 души в такъв случай може да бъде поставен под риск, останаха незабелязани.  Но защо реално Абу Даби да слуша, след като подкрепата на Вашингтон за коалицията досега е безрезервна?  САЩ дава подкрепата си за една агресивна война с всички нейни ужасни хуманитарни последици.   Съучастничеството на Вашингтон към разрушаването на Йемен не помага за укрепването на регионалната стабилност. През последните две десетилетия порочните американски интервенции възпламениха конфликти, отпуснаха юздите на ислямистите, застрашиха религиозните малцинства и доведоха до разширяването на влиянието на Иран в целия Близък изток, а и отвъд него. Възпламеняването на йеменската война се оказа също толкова разрушително.   Хади може наистина да е „легитимният” управник, но той пожертва и малкото си останала обществена подкрепа като призова за въздушни удари срещу собствения си народ. Той дори не е приятел на Америка: журналистката Лаура Касиноф отбелязва, че Хади „се е сдушил с ислямистите” преди отстраняването му, а дори понякога си е сътрудничил с „Ал-Кайда”. Саудитска Арабия и ОАЕ също разполагат с въоръжени радикални бойци. „Ал-Кайда” на Арабския полуостров може да се окаже най-големият неочакван победител в конфликта.   Американските официални представители звучат като саудитски пропагандатори, когато лъжливо обясняват, че хуситите са ирански проксита.  Габриеле вон Брук от Лондонското училище за източни и африкански изследвания обяснява: „Хуситите желаят Йемен да бъде независим, това е ключовата идея, те не искат да бъдат контролирани от саудитците или от американците и със сигурност не искат да сменят саудитците с иранци.”   Както вече беше отбелязано, йеменците рядко са били извън състоянието на война. Според Томас Жуно от Университета в Отава настоящата битка е „в основата си гражданска война, задвижвана от местния сблъсък за надмощие, а не регионална, конфесионална или прокси война”. Хуситите се обърнаха към Техеран по необходимост, след като бяха атакувани от своите богати съседи, подкрепяни от Америка.  Брус Ридъл от Института „Брукингс ”  отбелязва: „Една от големите последици от войната е сближаването на хуситите с Иран и „Хизбула ”.  Техеран опортюнистично помага за обезкървяването на агресора – подобно на американската политика срещу Съветския съюз в Афганистан.   Докато Рияд все още декларира подкрепата си за идеята за поддържане на обединен Йемен, Обединените арабски емирства активно насърчават сецесионизма на юг. В действителност, ОАЕ може да се надява да грабне Ходейда за своя собствена геополитическа и търговска полза. „Икономист” съобщава: „ Действията на ОАЕ в Йемен изглеждат като част от по-широка стратегия за прилапване на пристанищата край някои от най-оживените морски пътища. ”  В името на това могат да умрат още хиляди жители на Йемен.   Най-безумният аргумент на САЩ за подкрепата на зверствата на Саудитска Арабия и Обединените арабски емирства е, че това се прави, за да се намалят цивилните жертви. Това твърдение е смешно. Американците помагат на коалицията да убива цивилни, за да я спрат да убива още цивилни? Сериозно?   Всъщност, американските официални представители признават, че не следят саудитските атаки, така че нямат възможност да съдят за резултатите от ударите. Както и да е, най-добрият начин да се сложи край на атаките на коалицията срещу хората в Йемен ще бъде да се спре субсидирането на атаките срещу йеменския народ. Нека монархиите да плащат за собствената си война.   Ходейда отговаря за може би 70-80% от помощта, храната и горивата, които достигат до Йемен. Наблюдателите се опасяват, че нападението на ОАЕ може да доведе до смъртта на хиляди и до напускането на голяма част от населението на 600-хилядния град. Дори още по лошо – подобна атака почти със сигурност ще прекъсне жизненоважните доставки за цивилното население на Йемен.  Абди Мохамуд, директор в благотворителната организация Mercy Corps, предупреждава, че „всяко прекъсване на тази критична инфраструктура, може да се превърне в смъртна присъда за милиони йеменци”. Марк Лоукок, заместник-генерален секретар на ООН по хуманитарните въпроси, заяви, че „ако за някакъв период от време Ходейда не може работи ефективно, последствията от хуманитарна гледна точка ще бъдат катастрофални”.   Хуманитарните съображения не спират Абу Даби в това да нападне Ходейда. Няма да го направят и загрижените изявления от администрацията на Тръмп.  Анонимни официални източници наскоро заявиха пред Wall Street Journal, че администрацията е дала зелена светлина за настъпление: „Това, което се опитваме да направим, е, ако е неизбежно това да се случи, то поне да гарантираме, че събитията ще се случат при минимални щети и да се уверим, че нещата са уредени по най-добрия начин от хуманитарна гледна точка. ”   Миналата седмица Червеният кръст започна да изтегля служителите си от града, за да избегне наближаващата атака. В понеделник ООН започна да евакуира своя персонал от пристанището. Това означава едно – само прекратяването на американската помощ може да привлече вниманието на ОАЕ. Вашингтон обаче отказва да стори това.   Йемен е продължение на една трагична черта в американската политика. Вашингтон се намеси безразборно в Близкия изток и подбужда радикализма, създава хаос, насърчава агресията и субсидира тиранията. Хуманитарната цена на войната в Йемен продължава да нараства.  Време е администрацията на Тръмп да спре подкрепата си за тиранични режими като тези в Саудитска Арабия и Обединените арабски емирства, тъй като те засягат едновременно американските интереси и американските ценности.    ", "date": "2018.06.17", "title": "Съюзът на Саудитска Арабия и ОАЕ е най-опасната сила в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/383106-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B7%D0%B0%D0%BB%D0%B8%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82", "text": "В момента либерал-глобалистите отново провеждат социално-политически експеримент в балканската епруветка. Този път те използват македонците като опитни мишки, за да разберат кой е най-ефективният начин за заличаване на националната идентичност, а после ще използват модела като инструмент, за да екстраполират резултатите на целия континент.  Така се надяват да заличат всички наченки на национализъм в Европа и да осъществят мечтата си ЕС да се превърне в „федерация на регионите“.     Република Македония и Гърция постигнаха предварителна договореност за името „Република Северна Македония“ като „компромисен вариант“, който да накара Атина да даде съгласието си за членството на Скопие в ЕС и НАТО. Тази новина до голяма степен беше засенчена от срещата на Тръмп и Ким Чен Ун в Сингапур. Вероятно съвпадението не е случайно, защото и за двете балкански страни е от полза, ако медиите правят паралел между тяхното споразумение и това между САЩ и Северна Корея.  Въпреки това корейското споразумени бе оценено като печелившо и за двете страни, докато казусът с името на Македония е в ущърб на двете държави, защото те продадоха националните си интереси на либерал-глобалистите.    Гръцко-македонският конфликт   Тази тема е твърде сложна, за да бъде изчерпателно обяснена в рамките на един анализ. Но спорът между Гърция и Македония се превърна в основен компонент за националната идентичност и на двете страни. Македонците настояват, че те, както и културата, езикът и историята им трябва да бъдат определяни като македонски, докато гърците са категорични, че това е „злоупотреба“ с наследството на Древна Гърция, което те смятат за свое. Да не говорим за страховете им, че някой ден Скопие може да предяви официални териториални претенции към северната провинция Македония, която е гръцка (или както казват гърците: бе „върната“ на Гърция) от по-малко от век. Разбираемо е, че по този въпрос двете държави имат дълбоки и непреодолими различия.   Националната идентичност обаче, винаги е била най-голямата пречка пред плановете на либерал-глобалистите за непрекъснато разширяващо се транснационално управление.  Оттук идва и тяхното пренебрежение към позициите на хората по този много емоционален въпрос, както и натискът на техните представители да се направи „компромис“ в името на постигането на едно такова губещо и за двете страни споразумение. Някои хора смятат, че официалното признаване от Гърция на македонска идентичност в рамките на северната й съседка някой ден би могло да доведе до раздробяването й между Албания, България и Турция. По същия начин, македонските патриоти вярват, че добавянето на географско или друг вид определение към името на държавата им е потъпкване на тяхната национална идентичност, което предшества разделянето на страната между Албания и България, всяка от които има претенции за историческо право на притежание над тези територии.   Най-шумните поддръжници и на двете тези обаче имат известно основание. Защото Балканите винаги са били използвани от либерал-глобалистите като лаборатория за усъвършенстване не техните стратегии и тактики, които след това биват прилагани навсякъде по света.  Най-силният пример в тази посока е провокираното с военна сила отвън разпадане на Югославия, където бе използвана хибридна комбинация от вътрешни (хърватските фашисти – усташи, както и босненските салафити) и външни (НАТО) инструменти, които по-късно бяха приложени навсякъде по света, особено през 2011 г. в Арабската пролет и другите цветни революции.  Развитието на въпроса с името на Република Македония показва, че бивша Югославия отново се използва, при това много удобно, за тестване на новото оръжие – заличаването на националната идентичност.     Прекрояването на Македония   След две неуспешни цветни революции и провалилата се хибридна война от 2015 г., либерал-глобалистите най-накрая успяха да свалят демократично избраното и легитимно правителство на Никола Груевски. Направиха го през 2017 г. чрез „конституционен преврат“. Така на власт дойде тяхната марионетка „социалистът“ Зоран Заев, който обаче влезе в парламентарна коалиция с националистите от албанското малцинство.  Груевски и македонските патриоти предупредиха, че вземането на властта от Заев с подкрепа отвън ще доведе до подкопаване на тяхната национална идентичност. Както и че по-късно това ще доведе до „компромис“ за името на Македония. Въпреки че слугата на Сорос Заев отричаше, че това ще се случи, той и неговите приятели от ЦРУ „разчистиха“ политическия терен в страната и се настаниха така удобно на власт, че вече могат да признаят каква е била истинската им цел през цялото време.   И все пак, за да приеме официално новото име на Македония, Заев трябва да промени конституцията, което означава, че му е необходимо две-трети парламентарно мнозинство. В сегашния си вид управляващата коалиция не може да събере такава подкрепа. За целта тя трябва да сключи някакъв политически алъш-вериш с ВМРО-ДПМНЕ, което също не носи гаранции за успешна реализация на плана.  Освен ако македонската „дълбока държава“ не извади на масата някакви записи от подслушвания, направени от американските служби в последните години, за да накара противниците да капитулират.   Колкото и странно да звучи, по-вероятно е Македония, а не Гърция, да изпълни своите ангажименти по това споразумение.  Въпреки че гръцката страна ще загуби много повече, защото правителството на Ципрас би могло да падне от власт преди приключването на сделката, ако националистическият гняв предизвика извънредни избори, които да доведат до политическия му крах.  Един провал на опитите на либерал-глобалистите да накарат Гърция да се съгласи с тази фаустовска сделка, последван от популистка революция в страната, може временно или дори трайно да попречи на бързото присъединяване на Македония към НАТО и ЕС. Но това няма да спаси македонците от тяхната участ, освен ако и там правителството не бъде свалено и не последва някакво народно недоволство.  Причината за тази мрачна картина е, че другата негласна мисия на Заев, която неизменно ще излезе наяве след смяната на името на Македония, е да разшири обхвата на Охридското споразумение от 2001 г. И дори официално да обяви „федерализацията“ на страната, за да създаде институционална основа за геополитическото чудовище „Велика Албания“. Това би бил погребалният звън на македонската идентичност, който ще загроби страната и ще доведе до нейното разделяне между Албания и България.   От геополитиката към метафизиката   Макар развитието на процесите привидно да изглежда неясно и географски фиксирано, постоянното заличаване на македонската национална идентичност от страна на либерал-глобалистите има последици за целия европейски континент и за всички европейци, защото има съвсем реален потенциал този модел за бъде приложен и спрямо останалите национални идентичности в рамките на ЕС.  В началото на атаката за сваляне от власт на Никола Груевски, основната мотивация на САЩ и техните партньори спрямо Македония беше геополитическа. Идеята бе да попречат на страната да се превърне в ключова транзитна държава за руските и китайски мегапроекти – съответно „Южен поток“ и „Новия път на коприната“. Но способът за реализация на тази мисия и свързаното с нея унищожаване на македонската идентичност в момента е предимно метафизичен.   След като Заев саботира геостратегическата роля на Македония в руския проект, той бе отклонен през други държави. На Китай се пречи по линия на еврочленството на Сърбия, след като президентът Вучич бе принуден да използва Косово като разменна монета. Първоначалните геополитически фактори на хибридната война в Македония вече не са така релевантни, колкото преди.  Иначе казано, новооткритите метафизични цели за заличаване на македонската идентичност, през смяната на името и евентуалната й „федерализация“ в момента са много по-важни за либерал-глобалистите, отколкото възпрепятстването, контролът или влиянието върху транснационалните инфраструктурни проекти. Причината е, че това носи потенциал за „реформирането“ на ЕС от група ясно дефинирани национални държави в безлично петно, което не е нищо повече от „федерация на региони“.   Изострянето на „Каталунската криза“ и нейното разпространение, например в Белгия, може да запали искрата на верижна реакция на геополитически промени в ЕС. Това ще докара съюза до привидна „децентрализация“, която всъщност ще доведе до централизирана „федерация на регионите“.  Но това не би могло да се случи с желания от либерал-глобалистите темп, ако те не разполагат с гъвкав модел за заличаване на националната идентичност във всяка една от страните-членки. Ето тук е заложена значимостта на „македонския модел“ на спускане на антинационалистически политики отгоре, които са маскирани като цветни революции, генерирани от народа.  А целта е в крайна сметка изтриване на Македония от картата в прекия смисъл на думата.   Бързият напредък, който бе постигнат в това отношение, се дължи на политическия съюз между „социалистите“ на Заев и етно-религиозното албанско малцинство.  Той може лесно да бъде възпроизведен в западноевропейските държави, където бяха възприети полулеви идеологии и където държавниците демонстрират тенденция да поставят мюсюлманите мигранти пред своите собствени граждани.  Прилагането на „македонския модел“ в други европейски държави може да доведе до смяна на имената на някои от тях и/или до въвличането им в тотална „децентрализация“.  В резултат на това регионите ще имат много по-голяма тежест, като на независими играчи, отколкото имат националните правителства. На свой ред това ще улесни реализацията на проекта за „федерация на регионите“, който либерал-глобалистите виждат като бъдещето на ЕС след Брекзит.    Заключение   Независимо от възгледите на читателите по отношение на историческата легитимност на македонската национална идентичност и конституционното име на тази държава, обективно трябва да се признае, че промяната на името на Македония ще окаже влияние в цяла Европа и ще засегне всяка една отделна страна в ЕС. Ако анализираме процеса през по-широка перспектива, споразумението за името на Македония не трябва да се разглежда като успех, както някои медии се опитаха да ни заблудят, а като заплаха за националната идентичност на всяка една европейска държава.   Онова, което започна като геополитическа задача за възпиране на руските и китайски мегапроекти на Балканите, се превърна в метафизична задача за „преформулиране“ на същността на европейските национални идентичности.  Това ще се случва през „балканизиране“ на всяка една от тях (особено на западноевропейските държави, които вече са на прицел) по „македонския модел“, който бе лабораторно тестван на Балканите.  Резултатът ще бъде заличаването на автентичната им цялост и замяна с хаотична смесица от изкуствено създадени региони, които елитите лесно могат да разделят и владеят.    ", "date": "2018.06.17", "title": "Въпросът за името на Македония и заличаването на европейската идентичност"}
{"url": "http://www.classa.bg/%D1%81%D0%B2%D1%8F%D1%82/item/383107-%D1%82%D0%B0%D0%B9%D0%BD%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5-%D0%BD%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0", "text": "Колко хора са нужни, за да се направи атомна бомба? Около 125 хиляди, ако броите жителите на цели три американски града, построени изцяло през 1943-а като част от \"Проекта Манхатън\".   Градовете, които същевременно са били и възможност за експериментиране с нови архитектурни принципи, са Лос Аламос в Ню Мексико, Оук Ридж в Тенеси, и Ханфорд/Ричланд в щата Вашингтон.   Всичко това се случва в дълбока тайна. Градовете по това време не присъстват на никакви карти и почти никой от жителите им не знае, че там се работи върху нов тип бомба, а само че са част от някаква военна програма. За незапознатите тези градове са нормални места с някоя и друга странност: всяко бебе, родено в Лос Аламос, например, е било записвано с родно място Санта Фе.   Но на 6 август 1945 г., когато бомбата, наречена \"Малчугана\", е хвърлена над японския град Хирошима, истинското предназначение на тези градове е разкрито пред света — и пред хората, които са живеели в тях.   Ничия земя   Тези градове са били проектирани така, че да включват огромни съоръжения, необходими за обогатяване на радиоактивни материали и конструиране на самите бомби. За да има терен за тях, американското правителство започва без много шум да изкупува земи през есента на 1942 г.   \"Секретността е била впечатляваща. Съществуването на тези градове не е било разгласявано от правителството по време на войната\", разказва Мартин Мьолер, куратор на изложбата \"Тайните градове: архитектурата и планирането на проекта Манхатън\".   Изборът на локации далеч не е случаен. Местата за градовете са във все слабо населени райони, което улеснява откупуването на земи и свежда изселванията до минимум. Освен всичко друго градовете са близо, но не твърде близо, до важни транспортни точки.   \"Всички те са били на около 40-50 км от съществуващи населени места — достатъчно далеч през 40-те години, за да не бият на очи, но не толкова далеч, че хората да не могат да стигат до относително близко разположени гари\", обяснява Мьолер.   Като официална причина за изселването на хора от тези райони се посочва строителството на полигон за експлозиви. Най-вероятно целта е живеещите там да бъдат насърчени да ги напуснат от опасения, че домовете им може да бъдат разрушени. След като градовете и съоръженията са построени, се разпространяват много други неверни слухове, включително, че там се произвеждат амуниции.   Мьолер предполага, че само няколкостотин души в страната са знаели за бомбата, преди тя да бъде хвърлена над Япония. Нищо не се е съобщавало на десетките хиляди хора, които са живеели и работели в градовете, които създават бомбите. Те са били \"като къртици в мрака\", както пише сп. Life през 1945 г.   Естествено, хората подозират, че нещо се случва, но не знаят какво точно е то. Дори да работят с уран, никой до този момент не е виждал или чувал за ядрено оръжие. А и през 40-те години хората не биха разпитвали или оспорвали нещо, когато става дума за военни въпроси.         Архитектурно наследство   Макар и построени набързо, трите града са били гостоприемни. Много малко от сградите са наподобявали казарми или конструкции за временно обитаване. Ръководителите на \"Проекта Манхатън\" са смятали, че за да работят безпроблемно, работниците, и особено учените и инженерите, е трябвало да се чувстват като у дома.   Заради това те са се заели със строежа на еднофамилни къщи, пътища с много завои и жилищни райони със зелени терени. Хора, които са живели там дори по време на войната, разказват какви чудесни места са били тези градове.   Не всичко обаче е било прогресивно: неотделима част от планирането още от самото начало е расовата сегрегация.   И в трите града общият принцип е бил, че разделянето на хората според расата им е даденост. В Ханфорд са били сегрегирани не само афроамериканците, но и латиноамериканците.         Тези райони и общности обаче са служили и като терен за експериментиране със зараждащи се архитектурни идеи. Оук Ридж е бил проектиран от Skidmore, Owings & Merrill. Компанията днес е корпоративен гигант, но тогава е била слабоизвестна фирма. На нея се е възлагало да прави неща, които архитектурните фирми никога не са изпробвали до момента.   \"Те не само са отговаряли за цялостното планиране на града, но и са разработвали номенклатура за улиците, ръководили са строителното инженерство на селищата и цялостния дизайн за модулните сглобяеми къщи, които са се произвеждали в големи количества\", разказва Мьолер. Фирмите дори са участвали в подготовката на учебната програма в училищата. Според куратора тогава са били положени основите на съвременните мултидисциплинарни архитектурни фирми.   Трудните въпроси   На 16 юли 1945 г. ядрено оръжие е детонирано за пръв път в пустинята Ню Мексико, на около 150 км от Лос Аламос. Робърт Опенхаймер, физикът начело на \"Проекта Манхатън\", я нарича \"изпитанието Тринити\" и чрез нея проверява функционалността на по-комплексен оръжеен дизайн, който по-късно е използван в хвърлената над Нагазаки бомба.         Ударната вълна от взрива се усеща на около 150 км разстояние, а ядрената гъба се издига на повече от 11 000 м височина. Цивилни американция я забелязват, така че армията е разпространява изявление, според което \"се е взривило разположено в отдалечена локация хранилище за амуниции, съдържащо сериозни количества силно експлозивни вещества и пиротехника\".   По-малко от месец по-късно, на 6 август, бомбата е употребена в бойни условия и тайната е разкрита. Президентът Труман огласява предназначението на трите тайни града. Реакциите сред жителите им са най-различни: някои хора първоначално са развълнувани и изключително горди, че са работили върху това ново оръжие. Смятат, че то е сложило край на войната, макар че тази теза е доста спорна.   Други са ужасени от факта, че са били част от всичко това.   Бомбата над Нагазаки е хвърлена три дни по-късно, на 9 август. Що се отнася до изложбата, която разглежда миналото на тези три града, кураторът Мьолер отбелязва, че тя провокира въпроси за етичните проблеми при употребата на различните видове оръжия. \"Повече хора са загинали при бомбардировките на Токио с възпламеняващи бомби, отколкото при бомбардировките на Хирошима и Нагазаки, взети заедно\", казва той. Трудно е да се пресметне точният брой смъртни случаи, дължащи се на бомбардировките, заради продължителния ефект от радиационното заразяване, но Стратегическото проучване на бомбардировките от САЩ разкрива в доклад, че 100 000 души са загинали веднага от двете атомни бомби, докато 185 000 души са загинали на 9 март 1945-а при конвенционалните бомбардировки на Токио.", "date": "2018.06.17", "title": "Тайните градове на създателите на атомната бомба"}
{"url": "http://www.classa.bg/%D1%81%D0%B2%D1%8F%D1%82/item/383108-%D1%80%D0%B0%D1%81%D0%B8%D1%81%D1%82-%D0%BB%D0%B8-%D0%B5-%D0%B1%D0%B8%D0%BB-%D0%B0%D0%B9%D0%BD%D1%89%D0%B0%D0%B9%D0%BD", "text": "Освен с постиженията си в областта на физиката, Айнщайн остава в историята като защитник на човешките права. Ново издание с неговите пътни дневници обаче го показва по-скоро като расист и ксенофоб, отколкото като човека, който казва, че \"расизмът е болестта на белите хора\".   Дневниците са писани в периода между октомври 1922-а и март 1923-а по време на пътуването на учения в Африка, Азия и Близкия Изток.   Айнщайн потегля от Испания и първата му дестинация е Порт Саид в Египет. В дневника си той пише, че още при самото му пристигане в пристанищния град е наобиколен от \"араби с всевъзможен тен на кожата\", които му се сторили като \"изскочили от ада\". Физикът допълва, че хората на пристанището са мръсни и до един приличат на бандити.   Впечатленията му за Коломбо в Цейлон (сегашна Шри Ланка) не са много по-различни. Записките на Айнщайн посочват, че населението живее в невероятна мръсотия и отвратителна миризма, която се носи навсякъде.   Начинът им на живот от своя страна едновременно го отвращава и озадачава, тъй като жителите се ръководят от идеята да вършат много малко и да очакват много малко.   Но най-шокиращи и крайни са думите му за Китай и китайците.   Ученият не е в състояние да разбере какво фатално привличане изпитват китайските мъже към жените в страната, след като той самият намира твърде малко разлики във външния вид на двата пола. Още повече, че благодарение на въпросното непреодолимо привличане китайците по това време имат твърде много деца.   Виждайки с каква скорост се разраства китайският народ, Айнщайн пише, че се плаши и че ще \"бъде жалко, ако тези китайци задминат другите раси\".   Подобна перспектива е натъжавала и ужасявала учения, според когото китайците са \"тъп, подобен на стадо народ, който напомня повече на автомати, отколкото на истински хора\". В очите му китайските деца изглеждат \"глупави и бездушни\".   Той не пропуска и друга особеност от китайската култура - начина на хранене.    В дневниците си Айнщайн описва, че вместо да седят около масата по време на ядене, китайците \"клечат така, както европейците го правят, когато се облекчават в гората\".   Думите му за японците обаче до голяма степен са в контраст с тези за Китай. Коментарите му за Япония и нейното население са почти изцяло позитивни, въпреки че и там се срещат критики. Според Айнщайн японците са скромни, спретнати и благоприлични хора, които въпреки това са много привлекателни. Освен това ги определя като \"чисти души, каквито не могат да бъдат срещнати никъде другаде по света\". Все пак му прави впечатление, че японците нямат почти никакви \"интелектуални нужди\".   На пръв поглед записките на учения повдигат много въпроси относно възприятията му за различните култури и раси.   Но е важно да се отбележи, че той не е писал дневниците си с идеята, че те някога ще бъдат публикувани. На техните страници е споделял своите лични впечатления, предназначени за него и за близките му като своеобразни мемоари за пътешествията му.   Големият поврат в начина на мислене и възгледите му се случва, след като през 1933-а, наблюдавайки възхода на Адолф Хитлер и нацистката партия, Айнщайн емигрира в САЩ. Той е от еврейски произход и изведнъж сам се оказва част от общност, която мнозина смятат за \"втора категория хора\".   В Америка е неприятно изненадан от отделните училища и кина за бели и за чернокожи. Това го подтиква да се присъедини към Националната асоциация за напредък на цветнокожите и да стане един от гласовете срещу сегрегацията.   Освен това ученият вижда много прилики между начина, по който евреите биват преследвани в Германия, и отношението към чернокожите в САЩ.   Това е и причината по време на паметна негова реч през 1946-а в университета \"Линкълн\" в Пенсилвания, известен с чернокожите си студенти, да каже, че \"расизмът е болестта на белите хора\".   Затова и до ден-днешен Айнщайн е определян като ревностен защитник на човешките права. Колкото до дневниците, които сега виждат бял свят, в контекста на XXI-ви век може и да хвърлят сянка върху репутацията му, но трябва да е ясно, че той пише тези думи далеч преди да изпита на собствен гръб дискриминацията и да стане свидетел на чудовищно нехуманно отношение - и в родината си, и зад граница.   Реакциите на самите китайци към публикуваните записки, изненадващо или не, са по-скоро благосклонни.   Дневниците станаха една от най-обсъжданите теми в китайската социална платформа на Weibo, където потребителите се обединяват от мнението, че в описания от Айнщайн период действително огромни региони от страната са били много бедни. Един потребител допълва, че децата са умирали на много ранна възраст и по тази причина семействата са имали по много деца.   Почти всички коментирали твърдят, че Китай действително е преминал през трудни времена на бедност и глад, в които голяма част от населението е било неграмотно, така че физикът просто е описал това, което е видял.", "date": "2018.06.17", "title": "Расист ли е бил Айнщайн?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383099-%D0%B7%D0%B0%D1%80%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Варненката Зара, която стана известна покрай участието си в „Биг Брадър\", днес показва завидно фитнес тяло. Покрай гаджето си сърфист, тя заляга здраво над упражненията и успя да извае суперфигура. Самата тя признава, че не иска да е прекалено слаба, а да се чувства във форма. Само за година е преборила проблеми с щитовидната жлеза, която била в състояние на хиперактивност, поради което трудно съумяла да качи килограми, пише „Галерия\".      С тренировки и правилен хранителен режим Светлозара е постигнала отлични резултати за този период. От промяната личи, че днес изглежда далеч по-добре, и както тя подсказва, не е задължително момичетата да са кльощави, за да се радват на възхитени погледи.", "date": "2018.06.17", "title": "Зара подпали мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383100-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D0%B0%D0%B7%D0%B8%D0%BC-%D0%B2-%D1%82%D0%B0%D0%B9%D0%BD%D0%B0", "text": "    Плановете си     Не става въпрос, разбира се, за намерението да си купите сокоизстисквачка или утре да отидете на кино, а за по-глобални неща. За плановете, особено по-далечните в бъдещето, не трябва да се тръби, докато не придобият някакви реални черти, а за по-добрите – докато не се осъществят. Причините за това са няколко предпазни мерки: първо, често плановете са само идеи, които леко могат да загинат под напора на чуждата критика и скептицизъм, и второ, получавайки порция одобрение, човек вероятно ще ги изпълни с по-малко усърдие.    Добрите дела    В християнството всичкото добро, което правите, трябва да остава в тайна. И тогава, по думите на апостола \"Отеца твой, виждащ тайното, ще те възнагради явно\". Това се отнася и за абсолютно всяка друга религия. Човек, който на всяка крачка се хвали със своето меценатство и помощ не предизвиква възхищение, а презрение. Вече и самите добри дела за него стават само храна за самодоволното му \"его: и повод за позьорство. Индийските мъдреци твърдят, че нищо не убива благотворителността така, както гордостта.    Аскетизмът    Трябва да се мълчи и за това колко строг начин на живот водите. Въздържанието в съня, храната, сексуалния живот е полезно нещо, но само в случай, че върви в съюз с емоционалния компонент.    Мъжеството и героизмът     Вътрешните изпитания, които преживяваме, имат не по-малка ценност от външните изпитния. Но едните се виждат от хората с невъоръжено око, а другите остават в тайна. Защо трябва да се мълчи за тях? От една страна, вие така или иначе сте получили награда във вид на мъдрост и опит, а от друга – това ви предпазва от излишна гордост и хвалби. Гърми, както се казва, това, което е пусто отвътре.    Духовното знание     Това, което знаете, не е по силите на всеки. Не се ласкайте. Вашите вътрешни промени и без това ще се отразят в живота ви, затова, каквито и да са били те, дръжте всичко в себе си.  Проблемите в семейството    Ако сте жена, мълчете за недостатъците на мъжа пред приятелки и роднини. Ако сте мъж, не говорете нищо лошо за жената. Не само няма да решите конфликтите по този начин, но и хората няма да имат високо мнение за вашите близки. Силно е онова семейство, чийто боклук не излиза от вкъщи.    Чуждите грешки и негативното     Може да измърсите обувките си, но може да намърсите и душата си. Душата става мръсна от клюки, от преразказване на нечии неприятни постъпки, от осъждане, от грозни думи. Ако сте станали свидетели на нещо подобно, дайте на негативното да умре в тишината на вашата душа. Не разнасяйте заразата по-натам", "date": "2018.06.17", "title": "Какво да пазим в тайна?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383101-z%D0%BD%D0%B0%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-12-%D1%82%D0%B5-%D0%B4%D0%BD%D0%B8-%D1%81%D0%BB%D0%B5%D0%B4-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%BD%D0%B8-%D0%B4%D0%B5%D0%BD", "text": "        1-я ден-  Посветете го на себе си. Това е единственият ден в годината, когато ви е разрешено да бъдете наистина такива, каквито сте. И най-смелите ви постъпки тогава са оправдани и по- късно сигурно ще ви донесат успех.    2-я ден-  Започнете нещо ново, обогатете своя опит, съберете знания. Благодарение на това вие ще концентрирате сила и ще откриете неподозирани ресурси и възможности.    3-я ден.  Завържете нови познанства и връзки, намерете време за свои роднини. През този ден ще осъществите много обещаващи контакти.  4-я ден-  Посветете го на своя дом. В него да зацари мир и съгласие. Не забравяйте, че тъкмо там вие може да се спасите от всички беди, да намерите защита. Ако можете, поканете родителите си или сами ги посетете.  5-я ден-  Той ще е празник за душата. Вие ще постигнете много и ще научите нови неща. Ден за удоволствия и развлечения. Опитайте си късмета като пуснете тото фиш.    6-я ден-  Отдайте се напълно на своята работа. Може да отпразнувате рождения си ден с колеги от службата. Възможно е точно в този ден вашата упоритост да бъде забелязана от шефовете, а авторитетът ви да нарасне. Но не поемайте повече отговорности, отколкото можете да носите на плещите си. Иначе може да пострада здравето ви.    7-я ден-  В поведението на хората, които са около вас, вие ще се огледате като в огледало. Смело им партнирайте.    8-я ден-  Той ще покаже доколко сте щедри и способни да приемете помощ от другите. Обърнете внимание на всички възникнали конфликти и опитайте да ги разрешите без отлагане. Така ще си създадете имунитет срещу всички житейски несполуки поне за една година напред.    9-я ден-  Ще откриете нови качества на своята душа. Възможно е край вас да има човек, който се нуждае от утеха. Постарайте се да го успокоите. Като давате на другите, ще получите много повече.    10-я ден-  Независимо от натиска на шефовете, правете това, което смятате за правилно. Уважението ще ви бъде вързано в кърпа. Да рискувате този ден, ще е на късмет. Ще се осъществят и най -дръзките ви мечти.    11-я ден-  Най-вероятно през този ден ще трябва да направите избор, от който ще зависи следващата година, а може би дори и съдбата ви. Оставете на случая да се разпореди, приемете даровете на късмета. Общуването с приятели ще ви е от полза.    12- я ден-  Прекарайте го в самота и се опитайте да направите равносметка на изминалата година. Това ще ви помогне да постигнете най-дълбоката същност на събитията и тенденциите.", "date": "2018.06.17", "title": "Zначението на 12-те дни след рождения ни ден?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383098-%D1%82%D0%B0%D0%B7%D0%B8-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D0%B5", "text": "В Инстаграм се прочува все повече моделката Леа Максимова, която има невероятно красива външност. Блондинката глези феновете си с разголени снимки, които няма как да оставят безразлични мъжете.      Самата тя се представя като \"продавачка на еднорози\". И действително, когато човек гледа снимките на това красиво момиче, няма как да не го асоциира с нещо леко, привлекателно и въздушно.      Момичето има красиви черти на лицето, напомнящи за горските нимфи, стройна фигура и светли очи. Независимо, че е модел, то успява да съхрани своята естественост, което само добавя още повече чар.      Абонатите на страницата й в Инстаграм не пестят комплименти и често пишат, че е наистина най-красивата.      Една от последните фотосесии на Леа е посветена на Световното първенство по футбол, насладете й се.  ", "date": "2018.06.17", "title": "Тази блондинка е..."}
