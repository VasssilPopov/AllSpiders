{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390951-%D0%B1%D0%B0%D1%80%D0%B5%D0%BA%D0%BE%D0%B2-%D0%BF%D0%BE%D0%BF%D0%B0%D1%80%D0%B8-%D1%81%D0%BB%D0%B0%D0%B2%D0%B8", "text": "Евродепутатът Николай Бареков няма никаква вяра на Слави Трифонов и не го счита за опция за промяна. Това става ясно от публикациите на политика във Фейсбук. В момента водещият провежда кастинг за нов актьор. Бареков намери начин да го осмее в в това отношение. „Слави прави опит да ни оправи с пореден конкурс за комедианти по бтв. И е прав. След като избра със същия кастинг министрите и депутатите – време е да определи и шутовете по време на неговото управление.      Народът прост – животът цветен и злокучен, управникът ни виц – А хуморът му – злополучен! Единият кандидат – шут го каза вярно: той (Слави) 76 пъти дава ляв мигач и все не взима завоя..... Безвкусно и тъпо. Достойно за народа.\" – написа Бареков.", "date": "2018.12.28", "title": "Бареков попари Слави..."}
{"url": "http://www.classa.bg/%D1%81%D0%B2%D1%8F%D1%82/item/390948-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%BF%D1%80%D0%B5%D0%B7-2018-%D0%B0", "text": "“Газпром”, която държи монопола за износ на газ чрез газопроводи, е продала в Европа и Турция 201 млрд. кубични метра газ през изминалата година или с около 3,5 на сто повече в сравнение с 2017 г., посочи пред журналисти нейният генерален директор Алексей Милер.   Този износ представлява по-голямата част от продажбите за Европа, а друга част, която е открита за конкуренцията, е износ на втечнен природен газ. Постоянното нарастване на европейското търсене на руски газ се изтъква от Русия в защита на новите й проекти за газопроводи – през Турция и Балтийско море – въпреки възраженията на ЕС, който от години твърди, че иска да диверсифицира източниците си на доставка. “Газпром”, която е наследник на съветското министерство на газа, покрива около една трета от европейското потребление. БTA", "date": "2018.12.28", "title": "Нов рекорд на износа на руски газ за Европа през 2018-а"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390949-%D0%BF%D0%BE%D1%87%D0%BD%D0%B5%D1%88-%D0%BB%D0%B8-%D1%81-%D0%B0%D0%BB%D0%B5%D0%BA%D0%BE,-%D0%BD%D1%8F%D0%BC%D0%B0-%D0%B4%D0%B0-%D1%81%D0%B1%D1%8A%D1%80%D0%BA%D0%B0%D1%88", "text": "Последната пълна седмица на 2018-а не оправда очакванията да е празна откъм новини заради поредното \"Масово преселение на народите\" – кой към родните места, кой към курорти, вили и други местообитания, удобни за ядене и пиене без старателно чистене след това. Но има ли желание за харчене на пари, няма кой те върне. Проблем е само дали парите са истински или са измайсторени в час по труд и техника от джуджетата на Дядо Коледа или други  \" Направи си сам \"  ентусиасти.     Около празниците и масовия харч в името на непоклатимата вяра в консумеризма за поредна година бум отбелязаха  , така че старателно проверявайте дали двайсетолевката, която ви връщат на кварталната сергия, не е рисувана с акварелни боички. Но спокойно - БНБ ще се опита да защити клетите български потребители като постепенно започне да подменя банкнотите с по-добре защитени такива (не, че простосмъртните ще правим кой знае каква разлика). Вече започна с нова,   от най-желаната, но най-рядко вижданата, че и най-рядко фалшифицирана банкнота – нейно величество \"Столевката\"! Защото по-стар байганьовски принцип почнеш ли с Алеко, няма да сбъркаш. Почти столевка ще трябва да се бръкнат за   и тези столичани, които искат да ползват Северната скоростна тангента ежедневно. Столична община и Агенция \"Пътна инфраструктура\" стигнаха до извода, че ползването на този път няма как да не струва пари, а и АПИ не е всемогъща, че да проверява коя кола е регистрирана в София, и коя в Кърджали. Така че без изключения, всички под ножа! Така де - с винетка. Все пак след празниците идва истинската Коледа за хазната и застрахователите, а шофьорите като на \"черен петък\" се втурват към фалит, само че насилствен - застраховчица, винетка, който няма късмет и техническо прегледче, че и ремонт след минаването през \"дупката смотана!\" на поредния отлично поддържан път в страната. В този ред на мисли, с все по-голямо нетърпение чакаме въвеждането на ТОЛ таксите, за да плащаме с кеф за неповторимото удоволствие да се возиш по родните пътища. Все пак неравности, дупки, а понякога и нехванати във въздуха снежинки носят на всяко пътуване чара на посещение в увеселителен парк (но малко по-опасно). И като стана дума за трафик, няма как да не обърнем поглед към Пловдив. По пътя към годината, в която ще е Европейска столица на културата, градът под тепетата продължава с усилията да стане Европейска столица на задръстванията.   в града беше затворен за 20 дни заради масивната сцена, с която ще бъде открита тъй значимата 2019-а. А покрай богатата културна програма за следващата година вече може да се очаква още по-богата програма от ругатни от шофьорите като съдържанието й няма да е особено културно. Но така освен зяпането на архитектурни забележителности, изложби и концерти, чужденците поне ще научат някоя друга полезна реплика за ежедневно общуване. От тревогите на наземния транспорт да се прехвърлим във въздуха с президента Румен Радев. Той обясни, че макар всички предложени изтребители за българските ВВС да са \"прекрасни\", избирането на американските F-16 e \" \". С оглед на професионалната му кариера, тази не тъй техническа оценка на качествата на машината беше малко странна, но по-лесно е да направиш от летеца политик, отколкото от политика летец. Остава въпросът дали има смисъл през новата година да си пожелаваме повече разбирателство между властите или \"бомбардировките\" с реплики между \"Дондуков 1\" и \"Дондуков 2\" не са по-полезни за демокрацията. Със сигурност понякога са развлекателни. В края на 2018-а открихме и нов кръгозор в дипломатическите отношения - това в   в социалните мрежи да се дава гласност на публикации, в които се излива помия върху български граждани. Ситуацията стана малко от типа \"Иван подарил на съседа Ганьо елхичка, а после споделил у фейсбук мнението на Пешо, че децата на Ганьо са имбецили, защото не им е харесала\". Махленски разправии на държавно ниво. Кой крив, кой прав, само частично е въпрос на уклон, така че хайде все пак да запазим добрия тон, че цялата работа малко нагарча като богат на ФПЧ10 въздух. Да, продължаваме с категорията \"Теми, които всяка седмица са едни и същи\" с отбелязването на факта, че покрай хапването на пити за Бъдни вечер, които са или с твърдостта на камък, или с консистенцията на дъвка, продължихме да  . И тази седмица в София, например, мерките срещу мръсния въздух отново бяха \"проверяваме за горене на отпадъци, ама файда няма\" и \"молим ви да ползвате не колите си, а метрото, ама файда няма\". В общи линии от поредното споменаване на темата файда няма, но инатливо ще продължаваме да го правим, докато някой се сети наистина да направи нещо. И за да хвърли освен мъгла, така и сянка върху коледния дух, харченето на липсващи (понякога фалшиви) левове и гледането на \"Сам вкъщи\" за 278-и път, йеромонах предколедно изгони дете с аутизъм от Троянския манастир. Последва утвърдилия се вече метод на действие \"видео в социалните мрежи => репортаж в централните новини => реакция\" и провинилият се Божи служител беше  На земно ниво наказанието се оказа само \"най-остра забележка\". Очевидно на Баш шефа беше оставена допълнителната преценка колко лошо деяние е да изгониш дете с разстройство на развитието от онова място, в което всички, поне на теория, трябва да са добре дошли. Но той Алеко не е само за харчене, но и за четене... Но за да завършим по-позитивен начин, трябва да се отбележи, че по всеобщо мнение това да се работи два дни на всеки девет, както се случи около Коледа, е много лошо. Причината е, че всеки от тези два дни руши законите на физиката, разбива време-пространството и се усеща като цял месец. А и бизнесът страда, така че стига с тези почивки! Труд е нужен по пътя към достойни старини и големи пенсии (три столевки са си три столевки, нали така?).", "date": "2018.12.28", "title": "Почнеш ли с Алеко, няма да сбъркаш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390950-%D0%BF%D1%80%D0%BE%D1%84-%D0%B2%D0%B0%D0%BB%D0%B5%D1%80%D0%B8-%D1%81%D1%82%D0%B5%D1%84%D0%B0%D0%BD%D0%BE%D0%B2-%D1%80%D0%B0%D0%BD%D0%BE-%D0%B8%D0%BB%D0%B8-%D0%BA%D1%8A%D1%81%D0%BD%D0%BE-%D0%B2%D0%BE%D0%B6%D0%B4%D0%BE%D0%B2%D0%B5%D1%82%D0%B5-%D0%B1%D1%8F%D0%B3%D0%B0%D1%82-%D0%B4%D0%B0-%D1%81%D0%B5-%D1%81%D0%BF%D0%B0%D1%81%D1%8F%D1%82-%D0%BE%D1%82-%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BB%D1%8E%D0%B1%D0%BE%D0%B2", "text": "Недоволството може да бъде потискано чрез страх, лъжи, подаяния... Това властта го прави години наред. От години в България се вие едно юродиво хоро, на което са се хванали хора с всякакви интереси, развеселени конформисти и трапезни хедонисти     - Проф. Стефанов, тези дни много пъти чухме въпроса „как бихте определили отиващата си година?“ Ако светът условно може да бъде затворен в рамките на една година, според вас той напред ли се движеше, назад ли... И къде е мястото на България в тези процеси?   - Ще се опитам да се задържа в специфичната образност на Вашия въпрос. Днес „светът“ като цяло не се движи напред или назад, той се лута, мята се в различни посоки. Като лудата Грета на Брьогел е. Това са по-скоро конвулсии, невротична симптоматика, отколкото целенасочено движение „напред“. Технологиите се развиват, човеците изостават и от разтворилата се асиметрия извира болка, откъм нея ни дебне непредсказуемото. Провалът на историята не е в това, че е свършила, казват, а че вече си няма цел. Ако целта на човечеството е да се разбяга по други планени, то е защото вече не знае какво да прави на нашата. А сега за България и за възможните гледни точки към ставащото. Ако питате властта, тя ще ви каже, че изминалата година е тържествен марш – председателство, салтанати, бюджетни излишъци, балканско лидерство... Ако питате експертите, те ще твърдят, че маршът е бил по-скоро на място – нещо уж се засилва, но все не тръгва. Ако питате бизнеса, той свенливо ще сподели, че отново е пълзял и стоял ничком, за да се върти близо около държавната трапеза и европейските субсидии. Ако питате бедните, те ще ви кажат, че годината е влачене по корем и стягане на коланите. За мен годината е поредното доказателство, че България е изгубила ключа към своето бъдеще в позитивните му аспекти. Ние сме маргиналните европейци, васалните европейци. Страна, която губи по един средно голям град на година. Държава, която успешно воюва с народа си, обричайки го на прокуда.   - Развитието на съвременните форми на комуникация не създава ли само илюзия за прогрес? Ако вземем за модел фейсбук, там се предпочитат кратките ударни форми на словото или още повече -  визията. Имат ли хората търпение за дебелите книги и желание да инвестират време в осмислянето на техните послания и съдържание?   - Дебелата книга и фейсбук символизират исторически различни култури, различни книги са. Дебелата книга е романът и романтизмът на деветнадесети век. Обилието от време, творците визионери, меланхолията и нихилизмът, любопитството към света, вглеждането в себе си, големите надежди за излаз от мрака на егоизмите, вярата в неизбежната пролет на народите. Фейсбук е залезът на повечето от тези стари усети и древни надежди. Негова трансмисия е нарцистичният глад, изпитван от обитателите на днешния масов свят . Фейсбук е другият book, той е пределна динамика, различното авторство, серия от убождания, скъсена рефлексивна дистанция, заместител на емоционален недоимък, награден фонд от емотикони... Дебелата книга ни е преподавала уроци по себепознание, еклектичната „книга“ ни преподава уроци по компенсаторно себеутвърждаване. Дебелата книга формира полярност на душата, фейсбук се гради върху грижата за „фейса“, той работи с нарцистичия обмен на фрустрацията и признанието.   - С вас сме разговаряли неведнъж на тема „елит“ и „визионерство“. Задълбочава ли се дефицитът на лидери, на които се доверяваме, защото накъде ни водят?    - През деветнадесети век Томас Карлайл описа ролята на героите и изрази преклонението пред героичното в историята. Времето на героите е отминало, но копнежът по Моисей живее във всички нас. Някой, който да ни поведе и да ни спаси от склонността ни да предаваме свободата, да съсипваме бъдещето. Но Моисей изпълнява Божия заръка и се осланя на Божия подкрепа. В опразнените небеса намирането на водач, формулирането на цели и отстояването на ценности е все по-трудна задача. Днешното време е по-скоро представление на марионетки, игра на кукли. Марионетката обслужва конюнктури, наставлявана е от кукловоди и е рецитатор на колективни неврози. Типажи като Тръмп, Мей, Орбан... не са водачи, те са точно това – рецитатори на колективни страхове, персонализации на колективна параноя. И още нещо, водачът се разпознава чрез харизмата – въздействието, излъчването, мощта на присъствието. Напълно нелепо е да се говори за харизма по повод днешните политически марионетки. Това е обида към достолепието на онова гръцко понятие. Няма никаква харизма, има само финансов и медиен силикон, имплантиран във въпросните стерилни марионетки.   - Кои са идеите, коя е визията, с която може да бъде спечелен днешният българин?   - „Днешният българин“ е прекомерно обобщение. Едни българи могат да бъдат спечелени с пост, други с трапеза, трети с обещания и закани, четвърти с откровени лъжи... Пети са готови да се самозабравят в патриотарския чалга екстаз.  Написаха се доста визии и те коректно посочват ситуацията, в която се намираме, като цяло предлагат разумни решения. Те са рационално обосновани и заклинателно поднесени – „Ако не направим това, ни чака лошото!“. Струва ми се, че всеки трябва да си зададе простичкия въпрос – „Какво е България за мен?“. Какви корени ме държат към родината, какво е нейното място в ценностната ми система, как ме определят българският език, паметта, земята. Дали искам все още да пребивавам емоционално във въображаемата общност, сглобена от свещени и свидни неща? Или искам да живея в универсалната и анонимна територия на потреблението? Когато си отговорим на тези въпроси, може би ще кажем на свой ред – „Боли ни България“. Когато неистово ни заболи България, ще извикаме сила, и неволя, и воля, за да я спасим от лъжливите герои.   - Социалните изригвания, на които сме свидетели напоследък – и във Франция, и в България, още чакат своите водачи. Сякаш нямат доверие на нищо от познатото – партии, политици, синдикати, медии... Какво е това – криза, заявка за революционна промяна?    - Кристина Щьокл говори за процесите на радикално усъмняване в традиционния политически речник. Да добавим, че това съмнение засяга и самите класически субекти на политическия живот. Рационалната сила на процедурите вече не може да удържа легитимността на елитите, защото генералният обществен договор е превърнат в оспорван смокинов лист. Смокиновият лист крие срамни, недопустими неща, това е нарастващото подозрение. Да се върнем на въпроса за визията. Визията е опит да се изтръгнем от негативния опит на актуалното. Да не сме най-бедни, най-нещастни, най-необразовани, най-агресивни... Гордата Стара планина, която е затънала в срама на последните места. Европа, която е превърната в защитна маска на нашето бездарие. Недоволството може да бъде потискано чрез страх, лъжи, подаяния... Това властта го прави години наред. Това не е демокрация, това е демонокрация, както казва един съвременен антрополог.  Но в неизвестен момент ще избухне не само гневът към властта, а омерзението от себе си. Това е по-мощният психически детонатор. Омерзение от безсилието, от неспособността да се справим с живота си, да се погрижим за бъдещето на децата си.   От години в България се вие едно юродиво хоро, на което са се хванали хора с всякакви интереси, развеселени конформисти и трапезни хедонисти, отказващи да погледнат в лицето колективната ни драма.   Денят на гнева не е далеч, въпросът е какви ще са последиците от него. Защото лъжеспасителите обичайно се оповестяват и легитимират именно на вълните на гнева. Когато отмине денят на гнева идва дългата работа на градежа, а там ние обичайно се проваляме.   - Вие следите политиката - можете ли да посочите примери от световната практика, където едрият капитал протестира срещу опозицията? На какво е признак подобен, меко казано, странен протест?   - Този капитал може да е едър като финансови показатели, но е дребен като социална чувствителност, като човешка зрялост и разумна солидарност. Това е капитал, роден и съществуващ в повечето случаи от ситуативен грабеж, от промискуитетната връзка между политика и икономика. Какво друго да очакваме от него, освен да се завива в дебелия си кожух и да се моли да го отмине пръстът на избирателно наказващата държава! Това е историята на държавата-циклоп и на бизнеса, който за да оцеле действа по модела на хитроумния Одисей.   - В едно интервю казвате за нас, българите: „Колкото пъти сме се радвали, че е дошъл Освободителя, толкова пъти е влизал Големия брат.“ Толкова лековерни ли са масите или това е български патент?   - Много трудно се пътува към свободата и съвсем лесно се слиза в робството. Такава липса на самостоятелност, такова детинско лековерие и послушание като българското трудно се срещат в историята. Страниците на национално самоопределение и гордост се броят на пръсти, конформизмът ни трудно се побира в томове. Днес не е по-различно, същото е. Големият брат ни надзирава, прави ни „мониторинг“, наставлява ни, дърпа ни ушите, казва ни на кого да се зъбим и на кого да се усмихваме, през какви дихателни тръби да дишаме и как да определяме дори пола си.  През двадесети век евреите бяха виновният народ, сега виновни ще бъдат други народи. Езиковата война вече е започнала, стигматизациите са в действие. Важно е да има демони за преследване и морално мобилизирани глутници-преследвачи. В този милитаристичен контекст ние не сме самостоятелна държава, а едно от геополитическите джуджета на световния Магьосник. В глобалния либерален свят в момента се формират нови консервативни провинции, контраместа на демокрацията, имитативни политически реалности. Опасността България да стане точно такова място никак не е малка, въпреки членството ни във високомерни политически и военни съюзи.   - В политически план можем да разделим 2018-а на две – половин година Европредседателство, половин година – скандал след скандал. Може ли да се управлява ефективно в условия на падащо доверие и застъпващи се кризи и скандали? Какъв е изходът от ситуацията според вас?   - Синоними на политическата парола „стабилност“ са статуквото, стагнацията, статиката, страхът... Стабилен е трупът, защото движението вече не е негова опция. Когато започва поголовното отстъпление на Вермахта, Гьобелсовата пропаганда също говори за стабилност на фронтовете, не е зле да помним историческото битие на подобни понятия. Стабилността крие страха от поражението, тя гримира бездарието. Стабилността е гримирана немощ, напудрена нищета. Бездарието ни непрестанно ни убеждава, че няма алтернатива, че без него ще погинем. Но не е точно така. Изходът – да създадем алтернативни жизнени опции за колективен живот и отговорност. Да направим така, че ресурсът от сляпо и глухо обществено недоволство да се трансформира в политическо действие, което ще създаде не просто нова политическа карта, но и нова социална чувствителност.   - Засилва се усещането, че всеки, който днес излезе срещу сегашните управляващи, влиза в ролята на Давид срещу Голиат. Споделяте ли това усещане и защо съществува то?    - Голиат отдавна знае, че челото му е уязвимо. Голиат е материален масив /фасциниращо тяло, финансов ресурс, медиен дивизион.../ и символична нищета. Българският политически Голиат е проект от мукава, троянски кон, забит в сърцевината на куцата българска демокрация. Българският Голиат е инсценировка, мухоловка, на която жадно залепват всякакви жадуващи съблазън субекти – десни, центристи, патриоти, всевъзможни меркантилни маниаци... Историята неведнъж е показала колко измамно е усещането за всесилие, за всепозволеност и вечност. Чаушеску, Саддам, Кадафи, Груевски... – рано или късно вождовете, всенародните любимци, си плюят на петите и се мъчат да се спасят от народната любов. Прашката на Давид е неизбежна само при едно условие – че бездарието на властта не може да е безкрайно оправдание за бездарието на народа.   - Президентът Румен Радев призова за национално единение, като предупреди, че процесът ще е дълъг. Въпреки това изрази оптимизма, че „мъдростта ще победи ожесточението“? Утопия ли е единението на българската нация и то в свят, който днес е  сякаш разполовен, търсейки нови идеи?   - Думата „единение“ върви редом с думата „памет“. Край думата „памет“ ни дебне думата „враг“. Неизбежно е. Българската памет е „злобна“ и обсесивна, а врагът отколе е разпознат не само от българските политици като антропологическа и политическа константа. Както казва Карл Шмид в един добър свят, съставен само от добри хора, свещениците, теолозите и политиците биха станали излишни. Втората пречка пред единението е отбелязвана неведнъж. Това е фактът, че християнската култура на прошката е слабо позната като възможност за колективно покаяние и признание към тъгата на другия. Неспособността за прошка говори за неспособност да се справиш най-вече със себе си, за отчаяно усърдие вечно да храниш орела на мъстта в гърдите си.  Единение означава българската политика да се освободи от манталитета на ориенталския пехливанлък, където всеки иска да се докаже сред групата пехливани, че е най-силен и достоен. Тук не става дума само за махленско самохвалство, а за исторически калциран манталитет.   - Виждате ли в някои от сегашните политически фигури в България потенциала на водач?   - Франц Кафка казваше – „Една клетка отиде да си търси птица“. Можем да го перифразираме – един народ, чиято душа е в клетка, отиде да си търси водач. Клетката е исторически формат на душата. Народът ще си търси и ще си намери водач според модела и размера на клетката. Нищо ново няма да намери българският народ, докато душата му е заела изцяло формата на клетката. Съвременните господари дълбоко не разбират, че и те са част от клетката. Че са заклещени в капана на една измамна радост, на посредствено удоволствие.   - За жалост, не липсват мрачни прогнози за следващата година. Вие как бихте ободрили българските граждани?   - Не знам дали да говорим за ободряване или за бодърствуване. Крадецът на този свят, хилядолетният ни Враг, пристига в нощта на спящите, затова нееднократно сме призовани да бъдем будни.  Растяща параноя, милитаристични образи и гневни закани изпълват публичното пространство. Световната сцена все повече напомня за лудостите и екстазите на миналия век. Ядреният блясък и последващият мрак ще прекратят всички въпроси, ще успокоят всички тревоги, ще излекуват наранените честолюбия. Всички ще заспим завинаги, щастливи, че врагове вече няма. Все пак, докато природата ни на лакоми хищници ни тласка към сблъсъка, страхът ни възпира от него. Да се надяваме, че ако не разумът, то поне страхът, този мощен афект, ще бъде фактор, който ще ни спаси от Армагедон. Къде е мястото на европейските граждани в тези опасни процеси е излишно да питаме. Написах наскоро, че обединените европейски стада пасат кротко и дружно в тучните поля на Пропагандната реалност. Цветните френски жилетки може би бележат събуждането на стадата. Прозрението, че вече не става дума само за пари и жизнен стандарт, а за живот със смисъл, за битие с ценностен фундамент. Ето сега и ние, верните партньори в поредната ни историческа дружба, ще си купуваме самолети, за да се бием неизвестно с кого и да се пазим от неизвестното на края. Какви самолети, обаче да си купим, от какви писти да излетим, за да се спасим от нас самите?", "date": "2018.12.28", "title": "Проф. Валери Стефанов: Рано или късно вождовете бягат да се спасят от народната любов"}
{"url": "http://www.classa.bg/%D1%81%D0%B2%D1%8F%D1%82/item/390941-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%B2%D0%BE%D0%B9%D0%BD%D0%B8-%D1%80%D0%BE%D0%B1%D0%BE%D1%82%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B0%D1%80%D0%BC%D0%B8%D0%B8%D1%82%D0%B5", "text": "Много са анализаторите, писатели или режисьори, които очертават, по-малко или по-успешно, войната на бъдещето. Война, която, ако бъде проведена в голям мащаб, може да бъде последната от човечеството, но най-вероятно ще бъде поставена в рамката, така майсторски описана от Джордж Оруел през 1984 г .: маргинални войни в онези територии, които не са успели да станат суперсила. Независимо дали са маргинални или глобални, истината е, че вече имаме достатъчно доказателства, че бъдещите войни ще бъдат роботизирани. Дроновете Най-голямата атракция на безпилотните летателни апарати се крие в ниската цена на производството и на полета (един час полет на самолет струва около 2000 евро, а на дрон около 20 евро) и преди всичко в намаляването на тези военни загуби, които имат толкова висока медийна цена в най-мощните страни. Поради тази причина дроновете вече са били използвани във военни конфликти като Ирак, Афганистан или Сирия и са притежание на 60 страни, въпреки че само в девет от тях са снабдени с оръжие. САЩ пуснаха ракета преди 16 години, с която отнеха живота на шестима членове на \"Ал Кайда\", в Йемен. Оттогава, според Бюрото на разследващата журналистика, между 7,584 и 10,918 души са загинали при нападения с безпилотни самолети, сред които между 751 и 1555 цивилни. Едно от големите предимства на дроновете, тяхната ниска цена на производство и поддръжка, също е и един от големите им недостатъци, защото почти всеки може да ги направи. Онова, което започна като смъртоносно оръжие, използвано изключително от Съединените щати и техните съюзници, сега се превърна в загриженост за тях: Хизбула ги използва успешно в Сирия и Ислямска държава направи същото срещу кюрдските бойци. Русия пострада при тазгодишната атака на тринадесет безпилотни самолета в авиационната база Jmeimim (Сирия). Атаката разкри проблема, с който се сблъскват великите сили: цената на защитите, необходими за отблъскване на дрон атаки, е много по-висока от цената за произвеждането им.   Щом кутията на Пандора бе отворена от американците, никой не иска да бъде изостанал. Затова и Китай, и Русия правят дронове и състезанието днес е отворено, защото въпреки че различните медии смятат американския MQ-9 Reaper за по-добри от CH-5 Rainbow, факт е, че китайците са тези, които са постигнали по-голям рояк от безпилотни самолети: до 119 (при 103 от американците). Защото бъдещето не е в безпилотните самолети, а в рояците безпилотни самолети. Стотици и със сигурност хиляди машини, способни да летят по координиран начин. Ужасяващо бъдеще: можете ли да си представите хиляди въоръжени безпилотни самолети, влизащи в един град? В момента САЩ притежава 7000 и Китай 1,300. Безпилотни сухопътни и морски превозни средства Роботизацията няма да се ограничава само до безпилотни летателни апарати, но ще засегне сухопътните и морските сили - подводни и надводни. Например, Испания проектира, заедно с компанията Urovesa, производството на превозно средство, което може да се управлява дистанционно и както Съединените щати, така и Русия и Китай, с пълна сигурност, работят в това направление. Това е първата стъпка, така че напредъкът, въведен във въздушните армии, да достигне земните. И от сухопътния автомобил до „контролираната земна машина-войник\" има само една стъпка. Защото веднъж произведено военно превозно средство, управлявано дистанционно, ще е необходимо само да се променят размерите и възможностите на превозните средства, така че те да могат да изпълняват задоволително задачите, които войниците са вършили досега.   Морето също се колонизира от безпилотни кораби, откакто Съединените щати получиха най-големия безпилотен кораб в света през януари 2018 година. Sea Hunter е кораб, специализиран в откриването и унищожаването на подводници с дължина 40 метра и достига скорост до около 50 km / h. Най-голямото предимство, отново, се фокусира върху цената на ежедневната поддръжка. Един конвенционален кораб, като разрушител, изисква около 700 000 долара на ден, докато безпилотните кораби достигат само 20 000 долара за поддръжка. Въпреки това, безпилотни дистанционно управляеми превозни средства са само първата стъпка в роботизацията на армиите, като следващата ще бъде използването на автономни технологии. Всъщност автономните безпилотни самолети вече са реалност (като превозни средства). В Университета в Бристол е създаден независим безпилотен самолет, който не изисква използването на GPS и който лети благодарение на камери, акселерометри и жироскопи. И най-важното е, че той има нужда само от двама души, за да излети. Дистанционно или автономно управление, роботизацията на армиите поражда голямо противоречие, тъй като пилотите на безпилотни самолети не намират моралното оправдание да убиват, като старите войници, които рискуват живота си. В края на краищата, те го правиха, за да оцелеят. Обосновката вече е напълно ненужна за автономните роботи. Което ни води до бъдеще, което може да бъде страшно, защото, както обясни анализаторът Ръсел Мъск, \"използването на ядрени оръжия е катастрофалната граница, която не сме преминали от 1945 г., често просто с късмет, но с автономните оръжия няма такава граница: атаките могат да започнат със смъртта на 100 души и след това да преминат постепенно до 1000, 10 000 или 100 000 смъртни случая. Селективното убийство може да бъде най-голямата фантазия на повече от едно правителство, както и кошмарът на повече от един гражданин\".", "date": "2018.12.28", "title": "Бъдещите войни: роботизация на армиите"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390942-%D1%87%D0%B5%D1%81%D1%82%D0%B8%D1%82%D0%B0-%D0%BA%D0%BE%E2%80%A6", "text": "„Тя: Ало, чуваш ли ме? Той: Да, чувам те. Тя: Ало? Честита Коле… Чуваш ли ме? Той: Чувам те идеално. Честита Ко… Тя: Ужасни са връзките наистина, повярвай ми… Той: О, сигурен съм. Тя: Моля? Той: Сигурен съм, казвам… Че са ужасни… Тя: Защо с този тон. Той: Защо с кой тон? Тя: Не съм те чувала от седмица, защо ми говориш така! Той: (Пауза) Седмица… Тя: Да – седмица!(Пауза.) О – разбирам сега, затова ли? Защото не съм се обаждала от цяла седмица? Виж какво… Той: Няма значение. Тя: Има значение! Той: Добре тогава… има значение… Тя: Моля те не ме карай да се чувствам така! Той: Как? Тя: Както само ти можеш. Той: Не те разбирам. Тя: Разбираш много добре… Той: Нищо вече не разбирам. -Той отмества поглед от чашата си към нейната снимка на библиотеката пред дебелия каталог с репродукции на Матис. Оттам се усмихва топло тя, най-красивото нещо, което е докосвал. От седем години са заедно и сега са разделени за пръв път. Толкова отдавна не са се събуждали в различни легла. Толкова отдавна не са заспивали без да се целунат. Доскоро те гледат на себе си като на мъжкото и женското начало на едно и също нещо.     Илюстрация: e-vestnik   Тя: Какво става, мили? – Все пак опитва да преодолее раздразнението си. Той: Какво става с теб, мила? – Връща й въпроса и долива чашата си догоре с “Джак Даниелс” (знае, че тя мрази “Джак Даниелс”). Следи ленивите движения на няколкото поразтопени бучки лед. Примижва с едното око и пак гледа снимката й през алкохола в чашата. Дали от изпитото уиски или от многото недоспани нощи, но чувството му за реалност на този момент е силно предизвикано. Съмнения-серпентини се увиват около съзнанието му и той диша все по-трудно. Той едва се задържа на повърхността в мътните води на някаква непоносимост. Тя: Ало? Нещо прекъсва май. Там ли си? Обаждам ти се, за да ти честитя… Една вечер преди половин година, над чаша каберне, тя някак между другото казва, че е решила да се върне сама в България. “…Замалко. По Коледа. За две седмици.” И добавя “Имам нужда да се върна към себе си. Имам нужда от… презареждане. И сега мога да взема отпуск, знаеш – после е невъзможно. А и нашите не са ме виждали от…” В първия момент, той не разбира дали е чул правилно. Тя отпива, повтаря. Той замълчава. После идва обидата. После недоумението. Едва след това – разбирането… донякъде. Минават месеци, докато тази чисто абстрактна идея – тя и той на хиляди мили един от друг – проникне в него. После идва опитът за приемане на нейното решение. Щом така е решила – мисли той – добре. Той ще използва времето, за да остане сам със себе си също. Има купища проекти за довършване, има незапочнати идеи, които чакат ред, има конкретни неща, които работи… И ненавижда Коледа. Тя: (обезпокоена) Ти ненавиждаш Коледа! … Така или иначе… Кажи, моля те, чуваш ли ме или връзката прекъсва? Той: (уморен) Чувам те. Тя: (необвинително) Защо мълчиш тогава? Той: (упрекващо) Не зная какво да кажа. Тя: (заплашително) Искаш ли да затворя телефона и когато решиш, че… Той: Не искам да затваряш телефона. Тя: Недей да мълчиш! Обаждам ти се от мобилен. Знаеш колко е скъп един импулс тук? Един импулс. Барът, в който се срещнаха за пръв път се казваше “Импулс”. Беше първият пролетен ден тогава в Бруклин. Беше събота. Красив, топъл ден със синьо небе и бели найлонови торбички по клоните на голите дървета. Можеш да усетиш застоялия дъх на една умираща зима, ако искаш толкова да повярваш, че наистина е била тук. Могат все още да се видят парчета стар, мръсен сняг из сенчестите ъгли на дворовете, но той ще се стопи точно тази вечер. След една апокалиптична зима, всяко късче живот в Бруклин очакваше тази пролет. Те са българи. Запознават се в Университета Прат в Бруклин. Тя учи живопис, той – фотография. И двамата са талантливи, красиви и млади. Завършват. Оженват се. Остават да живеят в Бруклин, преместват се в малко по-прилична сграда, собственост на дебел евреин с черни дрехи. След седмица мълчание, тя все пак се обажда. Казва, че връзките били лоши и не е успяла да се свърже с него и т.н… Той пак отпива от чашата си и пак си налива, съзнавайки клишето, в което се намира. И пак си спомня първата пролетна вечер в Бруклин тогава, когато я срещна за пръв път.  Цял ден обикалят галерии, говорят за изкуство. Обядват пица в Челси. Пият вино, после еспресо (най-вкусното еспресо, няма такова еспресо), смеят се, запознават се с хора по улиците, снимат се един друг. Надвечер отиват в Гугенхайм да видят четири етажа с глупости от Матю Барни, за когото целия артистичен свят говори… Излизат от музея и той се преструва, че залита и се хваща за корема и уж повръща в храстите на 5-то Авеню.  Тя се залива от смях, извинява се на минувачите, заради него. Цяла група японски гимназистки го гледат от прозорците на някакъв автобус и се смеят с ръце пред устите си. Той им се покланя театрално. Завалява топъл пролетен дъжд. Пресичат улицата прегърнати и се разхождат в Сентръл Парк. Вечерта слизат в Чайна таун и хлътват в един джаз клуб на име “Плетачната фабрика”. Там попадат на някакъв квинтет, който свири най-добрия джаз, който някога са слушали. Излизат от бара късно след полунощ, взимат такси и отиват в нейния апартамент. Тя запалва свещи и пуска тиха, бавна музика. После казва, че има импулс за сладолед. Той прави умолителня физиономия “сега ли?”. Тя вдига рамене “сега” и се усмихва както само тя може. Той нахлузва якето си и излиза да търси сладолед, макар да знае, че наоколо няма. А и кварталът никак не е от най-безопасните. Няколко пресечки надолу по улицата намира малък мексикански магазин, в който четирима амиговци пият “Корона” пред щанда, а вътре не се диша от цигарен дим. Нещо в светлината и мириса на този магазин го връща в детството, когато баба му слага вечеря и го праща в “хоремака” да вика дядо си, улисан в раздумки със селските зевзеци. Няма сладолед при амиговците. Той обикаля нощния Бруклин в дъжда, докато намери каквото търси. След час се връща със сладолед. Тя е заспала. Той съблича якето си. Тя отваря очи, усмихва му се сънено и му благодари. После го придърпва в топлите завивки и се любят до умиране. На сутринта се събуждат заедно от звука на клаксон под прозореца. Сладоледът е разтопен на малката масичка, където са го забравили снощи. На същата тази масичка сега стои бутилка “Джак Даниелс”. Той знае, че сега трябва да говори с нея. Но… не може да преодолее чувството, че импулсът го няма. Не е намерила начин за седем дни да му се обади?- мисли той. Не е намерила време? Нали е човек, който винаги може да накара нещата да се случат. Една седмица без да го потърси? Той: Тази връзка наистина пропада.- За миг и двамата са изкушени да затворят телефоните си. В този момент тя не знае, че той е говорил с нея наум всяка будна минута, откакто е заминала и й е казал всичко, което може да бъде казано. В този момент той не знае, че тя е звъняла няколко пъти безуспешно. В този момент тя не знае, че той е на дъното на дупка, в каквато никога не е бил. В този момент той не знае, че тя още се бори с времевата разлика, с тежък грип, с едно неопределимо чувство на разочарование. Тя вече съжалява, задето е тръгнала сама, а не с него. В този момент тя не знае, че него са го уволнили от работа два дни след като е заминала и оттогава той не е излизал от апартамента. В този момент той не знае, че тя е налетяла на бивш любовник, но го е излъгала, че трябва да се среща с някого, затова ще му се обади друг ден. В този момент тя не подозира, че той мисли, че тя не го обича. В този момент той не знае, че тя е тръгнала сама именно заради това, че го обича. В този момент той не знае, че след пет години, те двамата ще живеят в Пенсилвания. В този момент тя не знае, че ще успее да пробие в две от галериите на Манхатън с онези идеи, които още не са й дошли. В този момент той не знае, че талантът му да фотографира истински човешки емоции няма да го отведе на корицата на “Таймс”, а между белите кожени подвързии на сватбарски албуми. В този момент тя не знае, че книгата, която ще си купи след два дни от площад “Славейков” ще промени живота й завинаги. В този момент той не подозира, че изневярата ще влезе в семейството им, заедно със сестра й, дошла на гости, докато тя е бременна. В този момент тя не знае, че детето им ще е аутист. В този момент той не знае, че тумор в мозъка ще изсуши живота от него след единайсет години. В този момент и двамата не подозират, че всеки един техен импулс променя Вселената необратимо. В този момент никой не знае дали връзката ще прекъсне. Коледа е.“   –", "date": "2018.12.28", "title": "Честита Ко…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390943-12-%D0%BC%D0%B5%D1%81%D0%B5%D1%86%D0%B0-12-%D0%BC%D0%B8%D0%BD%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "Знаем, че \"срокът на годност\" на новогодишните решения обикновено е месец-два. Волята не достига, губим концентрацията, животът е динамичен и нещата се променят непрекъснато. Затова на този 31 декември можете да се въздържите от грандиозни обещания, които ще трябва да спазвате цели 12 месеца.     Вместо това опитайте през 2019-а всеки месец да изпълнявате по едно малко предизвикателство, което ще приключва в последния ден от месеца. Можете да я кръстите \"Година на въздържанието\", ако искате да звучи по-гръмко. Подберете експериментите си по собствени критерии, например да са неща, от които се страхувате, че сте зависими, или от които искате да се откажете завинаги. Идеята е да научите повече за себе си чрез себеотрицание. Ето един примерен списък неща, от които да се откажете, който би могъл да ви послужи за вдъхновение... Януари: алкохол Идеята да се откажете от алкохола в началото на годината е изключително популярна. Колективният детокс след масовата употреба на алкохол по празниците е здравословен навик, но и дава информация защо всъщност посягате към чашката. Възможно е да има моменти, в които ще съжалите за въздържанието си - партитата и именните дни продължават и през януари. От друга страна ще ви направи впечатление колко голяма част от социалния живот гравитира около алкохола. Февруари: паразитни думи Вторият месец от годината е идеалният момент да се откажете от употребата на паразитни думи и изрази, които служат единствено за \"пълнеж\" на речта ви. Да следите внимателно дали не казвате някой \"паразит\" може да забави говора ви, което не е задължително нещо лошо. Освен това най-вероятно ще станете по-чувствителни към речта на другите и ще забележите как и те употребяват напълно ненужни думички. Март: сладкиши Да се откажете от \"сладкото\" повдига един екзистенциален въпрос - какво влиза в това определение? Ами сладките газираните напитки? Подсладените зърнени закуски? Чай със захар? Можете да теглите чертата някъде след десертите, поничките, шоколада, бонбоните, гофретите, бисквитите, подсладеното кисело мляко, сладоледа, мармалада. Всичко друго е приемливо, стига да се откажете от захарта и подсладителите. Като цяло това не е грандиозна саможертва, но ще осъзнаете колко дейности свързвате с употребата на сладкиши - ходене на кино, пиене на кафе, запълване на времето, колежката черпи с бонбони... Ще се изумите колко често ядете десерти по средата на деня или късно вечер например. Април: екрани в комбинация с децата ви Въздържайте се от употребата на електронни устройства (лаптопи, смартфони), докато децата ви са наоколо и като цяло използвайте смарт-джаджите възможно най-малко, когато сте в компанията на други хора. Може да изглежда смешно, че ще затваряте капака на лаптопа в момента, в който детето ви влезе в стаята, но се свиква. А ако е неизбежно да използвате някое устройство по работа, обяснете го на децата, за да не остават с усещането, че Facebook краде от времето ви за тях. Възможно е това да се окаже най-значимото предизвикателство, защото ще видите за колко време игнорирате децата си заради някой екран. Май: храна  Опитайте диетата \"5 на 2\" - при нея в два дена от седмицата приемате два пъти по-малко калории от обичайното. В зависимост от начина ви на живот, ръст и тегло, това най-вероятно ще означава да приемате средно около 600 калории на ден. По-екстремният вариант е да пробвате пост като този, който мюсюлманите предприемат за Рамадан, тоест от изгрев до залез слънце да не консумирате абсолютно нищо - нито храна, нито напитки. Това са около 14 часа без храна, вода, кафе и т.н. Звучи трудно, но мнозина твърдят, че се свиква въпреки страничните ефекти като по-бавна мисъл, световъртеж или по-нервно поведение. Но тази саможертва ще ви донесе чувство за дисциплина, а и ще загубите някой друг килограм. Юни: цупене След като си върнете нормалния режим на хранене, най-вероятно веднага ще се почувствате по-ведро. Наложете си да се откажете от сръдливото поведение напълно. Напомняйте си всеки ден какви късметлии сте, ако трябва си навийте аларма, която да ви подсеща да го правите. Бъдете подготвени, че ще станете обект на подигравки. Но ще научите повече за себе си и това, което ви изнервя и кара да се цупите - загуба на време, излишни харчове, провалени планове. С изненада може да установите, че работата ви не попада в списъка. Юли: Facebook Можете да прибавите и други социални мрежи в това предизвикателство, ако ги използвате ежедневно. Сигурно се радвате на малките дози допамин, които харесванията във Facebook ви носят, но да се откажете от тях за месец не е чак такава саможертва. Добра идея е да изтриете приложението от смартфона си - това ще го изтрие и от съзнанието ви и няма да се изкушавате да надзъртате. Бъдете спокойни, Зукърбърг със сигурност няма да ви остави на мира с имейли за нотификации. Август: телевизия Да се откажете от телевизията също не е особено сложно и, точно както с Facebook, можете да правите изключения, ако е по работа. И без това гледането на телевизия е все по-непопулярно... Септември: предмети, които не ви радват повече Може да са точно 30 излишни предмета - по един за всеки ден от месеца, и да са различни - от чорапи до вече остаряла техника. Сред тях със сигурност има неща, които извън предизвикателството ще пазите още години наред без никаква причина. Може и да не получите никакво прозрение за себе си, но поне ще потренирате, докато изхвърляте... Октомври: пластмаса за еднократна употреба Да се откажете от пластмасата за еднократна употреба е добре за околната среда, това го знае вече всяко хлапе. В това число влизат пластмасови прибори, контейнери и гадните пластмасови сламки, които май скоро няма да изчезнат. Бързо ще осъзнаете колко много пластмаса използвате по веднъж и след това хвърляте и ще се опитате да коригирате вредния навик. Ноември: ядене след вечеря Този месец можете да сте по-внимателни с калориите, които приемате и особено тези, които поглъщате, преди да се отправите към леглото. Само внимавайте дефиницията ви за \"десерт\" след вечеря да не претърпява сериозни (негативни) промени. Декември: заседяване Откажете се да седите през цялото време. Ограничете се до определено количество часове на ден. Ясно е, че има моменти, в които е абсолютно задължително да сте седнали. През останалото време опитайте нещо ново, например да работите прави. Всеки лаптоп може да бъде преместен на по-висок плот. Дали ще успеем с всички 12 предизвикателства? Ще си споделим през следващия декември...", "date": "2018.12.28", "title": "12 месеца - 12 мини предизвикателства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390945-%D0%BC%D0%BE%D1%89%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B5%D1%84%D0%B8%D1%80-%D0%B7%D0%B0%D1%80%D0%B0%D0%B4%D0%B8-%D0%B5%D0%BB%D1%85%D0%B0%D1%82%D0%B0-%D0%BD%D0%B0-%D1%80%D0%B0%D0%B7%D0%B4%D0%BE%D1%80%D0%B0,-%D0%BA%D0%BE%D1%8F%D1%82%D0%BE-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Една елха, подарък на България от Русия, предизвика полемика у нас. Коледното дръвче е разположено на площад „Св. Неделя\" и вкара в остри спорове про и анти-руски настроените. От едната страна протестираха с искане за освобождаване на украинските войници.      Последва реакция на руското посолство у нас. Оттам споделиха на официалната им страница във Facebook статус на поста на Костадин Костадинов от ПП „Възраждане\", с който обижда анти-руски настроените у нас.      Това пък стана повод за декларацията на „Демократична България\", с която поискаха от институциите „да пазят правата и достойнствата на българските граждани, а не да свеждат непреклонно глава наместниците на Путин в България\". „Един вътрешно-български дебат се използва от чуждо посолство по безпрецедентен начин. Това, което наложи декларацията на „Демократична България\" е, че не е редно за една суверенна държава да допуска чужди посолства да обижда пряко и непряко български граждани. То е публикувано на сайта на руското посолство. Ние настояваме Министерството на България да реагира\", каза Стефан Тафров от „Демократична България\" за предаването „Плюс-Минус. Коментарът след новините\". „Не е нормално и не е редно един чужд посланик и едно чуждо дипломатическо представителство да организират рекламна кампания, която да внушава патерналистично отношение към нас\", заяви Костадинов Костадинов от ПП „Възраждане\". Спор създаде и въпросът защо дръвчето е поставено именно пред църквата „Света Неделя\". „Най-големият в Европа терористичен атентат до днес е в църквата „Света Неделя\" и е организиран от българските комунисти, със съдействието на Коминтерна. Общината не е съобразила този факт\", коментира Стефан Тафров. Двамата гости много увеличиха тона на говорене, като направо стигнаха до викове и закани. Водещите се видяха в чудо и се чудеха как да вземат думата.", "date": "2018.12.28", "title": "Мощен скандал в ефир заради елхата на раздора, която Русия подари на България"}
{"url": "http://www.classa.bg/%D1%81%D0%B2%D1%8F%D1%82/item/390946-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D0%B5%D0%B2%D1%80%D0%BE%D0%BF%D0%B0", "text": "БЪЛГАРИТЕ И ЕВРОПА ОПИТ ЗА НАРОДОПСИХОЛОГИЧЕСКИ ПОРТРЕТ     От 1989 година до днес около два милиона българи напуснаха родината си и тръгнаха на гурбет или решиха окончателно да се заселят в няколко страни от света. В Европа основните им направления се оказаха Германия, Испания, Англия и в по-малка степен Австрия, Италия и Португалия, а оттатък океана, най-вече САЩ. Многократно е писано и говорено защо се случи това, но днес всичко може да бъде резюмирано в няколко точки. Първо, тотално разрушаване на селското стопанство, второ, варварска деиндустриализация на цялата държава придружена с чудовищен грабеж, трето, ликвидиране на българския национален финансов капитал и преминаването му в чуждестранни банки, четвърто, постепенното и систематично разбиване на системите от сферата на образованието и здравеопазването, пето, грандиозно унищожение на българската армия и превръщането и в жалка атракция, на която е наложено да защитава чужди интереси на хиляди километри от националните граници, шесто, умножаване на бюрокрацията и усложняване на редица административни процедури, седмо, купуването на медии и създаването на платени постоянни рупори, чиято основна задача е да манипулират представите и съзнанието на гражданите, осмо, съзнателно създаване на закони, които не са в интерес на гражданите и държавата, закони които всячески могат да бъдат тълкувани и закони, макар и добри, които никога не подлежат на системен контрол, девето, неконтролирано разрастване на очевадния грабеж и корупцията, с чиито размери можеше да се осъществи съществуването на още седем милиона души и десето, безмилостно и съзнателно обездуховяване на цялата нация, лишаването и от традициите на дедите ни, изопачаването и изличаването на исторически факти, внушения за денационализация и насаждане на омраза и противопоставяне. Тези смазващи етапи са представени хронологически и естествено, като резултат това доведе огромни маси от българите до загуба на поминък, несигурност в днешния и утрешния ден, чувство на беззащитност, апатия и отчаяние. Държавата вече я нямаше.      Тези маси от хора, за такъв кратък период от 27 години, тръгнаха да търсят работа и нов живот в държави, които смятаха за справедливи и проспериращи. Тук трябва да се отбележи, че поради геополитически промени, основният натиск върху нашата държава беше упражнен от световния хегемон САЩ и от Брюкселската администрация , но в настоящия момент, с ръка на сърцето трябва да признаем, че голяма заслуга за тези „демократически“ промени имаме и ние като народ. Народ, който не уважава националното си достойнство и няма национално самосъзнание, не може да чака уважение от други народи. Същият натиск беше упражняван и върху други бивши социалистически страни от Европа, дори спрямо западноевропейски държави, но всеки днес може да се увери, че от всички тези наши партньори България е на последно място. А преди 35 години не беше така. Според няколко индекса за жизнено развитие, които включват различни показатели, България намираше място в първите 37 държави в целия свят. Понастоящем тя е много далеч назад. Това са факти, които никой не може да отрече и при малко повече желание би могъл да ги намери в сайтовете на Световната банка, ЦРУ и др. Много от държавите за които става дума, въпреки всичко, успяха да съхранят индустриалните си възможности и да не допуснат гигантски загуби на население. У нас обаче беше загубен най-скъпия възможен капитал — човешкия, който днес е съизмерим с почти една четвърт от българското население. Не може да не ни стряска фактът, че повече от двеста наши села са мъртви, т.е. там не живее никой или се населяват от двама, трима старци. В последните няколко години най-свирепите врагове на комунизма,( всъщност ако трябва да бъдем точни имаше социализъм, не комунизъм, ръководен от комунистическа партия) са онези комунистически храненици, които обираха каймака от комунистическата трапеза. Сега те отново са на трапезата, която се плаща от други. Не можем да не признаем, че това е типичен български патент, който предизвиква позиви за повръщане. Често по телевизионните канали представят интервюта с няколко личности, които безцеремонно обявяват колко са се замогнали българите след идването на „демокрацията“, колко западни коли карат всички и колко свободно могат да пътуват навсякъде. Тези личности или са откровени лъжци или са тежко некомпетентни и неинформирани. Според официалната европейска статистика над 2.2 милиона души у нас живеят далеч под прага на бедността, който се приема за около 300лв или 150 евро. Как си представят въпросните субекти, такова количество хора да живеят с тази сума на месец, която е дневната надница на един среден трудов човек от запада. А знаят ли те, че 95% от целия автопарк в България са западни „трошки“, закупени на повече от 90000км. През 2018 г. броят на регистрираните леки автомобили в България е приблизително 2,8 милиона, а броят на закупените нови леки автомобили е около 24000. Процентът на новозакупените автомобили у нас спрямо общия брой е 0,86, което показва, че по-малко от 0,5% от населението може да си позволи покупката на нов лек автомобил. Вероятно не знаят също, че три милиона и повече българи почти не напускат родните си райони и познават само някои български градове. Едва около 300000 наши сънародници могат да си позволят да пътуват „свободно“ до съседни държави, и много малко от тях и по-далече за да прекарат отпуската си семейно. Това ли е свободата, да не можеш с парите, които получаваш тук да осигуриш прехраната си, отоплението си или да изпиташ някое дребно удоволствие. Още по-малко знаят, че от 230 държави по цялото земно кълбо, България е абсолютен световен шампион по демографско ликвидиране, а по ниво на смъртност доскоро бяхме на второ място в света след Лесото. Извън опростяването и измирането на нацията, над два милиона българи станаха гурбетчии за да търсят работа и по-добър живот. И всичко това бе в резултата на дивашки, некомпетентен и слугински преход извършен от псевдополитици, които в буквалния смисъл на думата прогониха почти една четвърт от населението далеч от родината. Каква е „заслугата“ на управляващите за тази катастрофа е ясно, но каква заслуга имат българите в България и тези извън нея е друг въпрос. Скоро чух един българин, който седем-осем години работи извън България, да казва че най-доброто нещо на демокрацията е възможността да пътуваш и да можеш да работиш където поискаш. Въпросният човек е от място в нашата страна, в което половината от къщите са изоставени, макар да са били строени, големи и стабилни. Значи свободата е да работиш в чужда държава, да спазваш стриктно правилата и законите там, дори в новата държава да не живееш с добър стандарт, а в твоята родина можеш да изоставиш възрастни родители, деца, къщи, дворове и гробове. Свободата е, в западната страна да работиш ниско платена работа спрямо тамошния стандарт, да изпращаш част от парите на твоите близки и дори там да нямаш възможности да прекарваш почивните си дни в която държава от запада пожелаеш. Свободата е, в твоята родина да можеш да хвърляш боклука си където поискаш, например по улици и по дерета, в речни корита, на плажни ивици и по планини, но в държавата в която си гурбетчия, дори и не си помисляш да не изхвърляш боклука си разделно, камо ли да пуснеш някъде по пътя торбичката с отпадъците. Там в другата държава спазваш петдесетте километра в градски условия, но у нас можеш да „юркаш“ със сто километра в селските или градските улици, без да те е еня че си размазал дете или възрастен човек на пешеходна пътека. Ако там, твоето дете ходи на училище и през ум не му минава да си играе в час с мобилния си телефон или не дай боже някой да му звънне в учебно време, докато у нас свободата е училищният час да минава в истинско смартфонно забавление. У нас разбира се, ако някой от учителите си позволи да направи забележка, може да отнесе някоя пубертетска псувня, а може и нещо друго( естествено поради „високото демократично ниво“). Неотдавна показаха любопитен репортаж за български екскурзианти, които с автобус се връщаха в България. Кое пък толкова да беше любопитното? Ами нашенците се измъчили да стискат торбичките с боклук в рейса докато минавали през чужди страни и в момента когато преминали в „милата родина“ се почувствали свободни да си го изхвърлят насред пътя в наша родна територия. Защо е тази разлика между българите в България и българите в западноевропейските страни? Ами защото в България има много повече „демокрация“, а в онези страни поставят пред хората най-различни пречки-правила и норми. Ето това е свобода. През пролетта на 2015 г., лятото на 2016 година и през 2018 г., десетина майки с бебешки колички протестираха срещу смехотворните детски надбавки, за изравняване майчинството с минималната работна заплата, както и за помощите на деца с увреждания, с което се изчерпиха „многолюдните демонстрации“. Съпричастност в мрежите имаше, но не това, което сме виждали в Гърция или последните месеци на тази година във Франция. А още по-голям беше „протестът“ когато заради частнособственически своеволия се подготвиха да затворят мини „Бабино“ и „Черно море“, след като не бяха плащали няколко месеца заплатите на миньорите! Миньорите протестираха, но знак на съпричастност от сънародниците нямаше. А в онези страни, където са двата милиона българи и има много по-малко демокрация, за по-дребни неща стотици хиляди мъже и жени излизат по улиците. Именно тези създават и съхраняват държавата си, а у нас поради „високата“ степен на „свобода и демокрация“ няма граждани защото има само местно население, което свободно може да пътува където си иска. Интересно би било да разкажем малко за една западна страна, която се оказва третата по численост за българите гурбетчии в последните десетина години. Тази дестинация е Обединеното кралство-Англия и ще бъде познавателно да отбележим, какво могат да харесат в нея хилядите емигранти. Въпреки славата на Великобритания като най-голямата империя в човешката история, днес Обединеното кралство е останало със своя остров между Северно море и Атлантическия океан и плесента на историята вече се усеща. Чисто географски Англия разполага с една общо взета равнинна територия със студен и влажен климат, при който освен малини, ягоди, зеле и картофи други плодове и зеленчуци не могат да виреят. Най-високите планини на тази влажна и хладна територия се издигат едва на 900 метра, а в Шотландия достигат 1300 метра. Без всякакво съмнение Англия е била велика страна, която е родила много велики личности като учени, писатели, музиканти, философи, но днес под бремето на новите икономически и политически обстоятелства се задъхва като редица други държави, както по-бедни така и по-богати. Като се изключат централните части на столицата Лондон и на големите английски градове, изградени от монументални и забележителни сгради, останалата обитаема градска среда се състои в преобладаващата си част, от безкрайни двуетажни или триетажни сгради от фугирани тухли, плътно прилепени една до друга, чиито край свършва в преките улици. Ако говорим за тревни площи пред сградите, трябва да имаме предвид пространства пред входните врати с размери от два до пет квадратни метра. Огромно количество от тези сгради са на възраст между осемдесет и сто години и живеещите в тях не разполагат с повече от четиридесет квадрата на етаж. Дори в по-новите и по-заможните квартали, архитектурата от червени фугирани тухли е неизбежна и при по-продължителен престой започва да действа потискащо. Когато отвориш външната врата, правиш една крачка и започваш да катериш стръмни стълби, като за корабна военна палуба, ограничени от две стени на не повече от деветдесет сантиметра. Трудно можеш да приемеш изнесените извън фасадите на сградите канализационни тръби, дори тези на мивките, като много от последните са съоръжени с отделен кран за топла и студена вода. Питаш се, в двадесет и първи век не е ли известно за какво служи смесителната батерия. Първият и вторият етаж на мнозинството от тези къщи не надвишава площта на нашите панелни гарсониери, с тази разлика, че там живеят по пет и повече икономически емигранти. На една ръка разстояние си от съседите, на много от които без значение дали са имигранти или англичани, не им пука за хигиената както на минидворчетата, така и на улицата, която обитават. Много от централните площади и улиците с голямо движение на хора са покрити с милиони утъпкани дъвки, които трябва да ти напомнят за свободния човек, освободен от задължението да пази околната среда. Тези килими от дъвки са като рекламно табло за прословутите права на човека. Известно е високомерието и лицемерието на англичаните, но както у всеки народ и тук ще срещнеш хора, които могат да бъдат естествени и непринудени. Особена симпатия будят шофьорите на автобусите, винаги точни и коректни. Много от тях по време на работа са със светлоотразителни жилетки и никакви финтифлюшки, сандъчета с пясък или туби с вода не украсяват работното им място. Автобусите са чисти и с перфектно функциониращи климатици. Неспазването на пътните правила, освен за професионалните водачи, така и за всички други участници в движението е илюзия която не биха искали да си представят. Ненапразно Обединеното кралство е една от четирите държави в Европа с най-нисък процент на катастрофи и на загинали от тях. Както шофьорите, така и много други държавни служители са стриктни и отговорни към работата си. Неволно в главата ти изниква статистиката за броя на автокатастрофите и огромния брой загинали от тях, в най-бедната, но най „свободната“ европейска държава, наречена България, страна която в това отношение държи първото място в стария континент. Не е нормално обществото да допуска първосигнални люде, които до вчера са пасли козите днес да убиват по пътищата, да не знаят какво е толерантност и да не знаят че пияният и дрогираният шофьор, при катастрофа причинена от него е извършил умишлено престъпление. Не че козари не карат коли и в Англия, но там знаят какво означава Наказателен кодекс. У нас това е виртуална представа, у нас има само тотална безнаказаност. Българите пребиваващи в Англия, управляват евтините си коли, като спазват всеки пътен знак. Не слагат сигнализиращи радари в колите си и не се озъртат като у нас за пътен полицай. Пътни полицаи има и там, но те не стоят на всяко кръстовище, а когато ти потрябват, се отзовават на минутата. Започваш да се чудиш и да се маеш защо нашенецът тук у нас се държи като ислямски терорист и толкова мрази себеподобните си. В Обединеното кралство излиза изобилна статистика за състоянието на държавата. Така например, повече от една трета от населението страда от депресии, като по този показател Англия влиза в първата тройка на Европа. Около три процента от хората са с хомосексуална ориентация и държавата заема челно място в Европа по степен на затлъстяване. Твърде висока е употребата на алкохол с всички произтичащи от това последствия. В същото време бюрокрацията за разлика от България е сведена почти до нула. Любопитен пример за това е продажбата на кола от едно лице на друго. Продажбата, съответно покупката се осъществява в рамките на пет минути без от това да следва опит за измама или умисъл да не бъде извършена регистрация в съответната държавна служба. След Втората световна война в Островното кралство започват да прииждат големи маси от имигранти, жители на бившите английски колонии от Африка, Индия, Пакистан, Югоизточна Азия. Днес този приток не само че не е намалял, а се е увеличил макар и видоизменен. Основният поток в последните години идва най-вече от държавите в югоизточната част на континента и особено много от Полша, държава, която претендира да бъде един от лидерите в Европа. От 2015 година броят на поляците имигранти е надминал този на индийците и пакистанците. Разбира се около деветдесет процента от прииждащите чужденци в Англия работят нископлатена работа, което отговаря на най-ниската утвърдена часова ставка от 7,5 паунда на час. Това разбира се не означава, че значителен брой хора работещи в селското стопанство, като чистачи на къщи или разносвачи на пици, не получават по-малко от утвърдената сума на час. От двехилядната година до днес на острова са пристигнали около единадесет милиона чуждоземци с намерението да търсят нов живот. Според официалната статистика около 250000 хиляди англичани всяка година напускат островната си държава и отиват да живеят на друго място по света, но в същото време един и половина пъти повече имигранти попълват празнините. В момента населението на Англия наброява 64 милиона души, но ако се направи груба сметка, имайки предвид статистическите данни, вероятно половината от това население няма нищо общо с коренното население на Обединеното кралство, включващо Англия, Шотландия, Уелс и Северна Ирландия. Голяма част от коренното население на Острова не работи, защото има достатъчно приходи, например от наеми или просто живее на социални помощи. А това все пак е до време, първо защото Англия не е вече могъща колониална държава и второ данъчните приходи от тези огромни емигрантски маси, които са нископлатени, няма да могат да осигуряват останалото неработещо население. Очевидно парите от колониалното наследство започват да привършват, а някакви маси от хора все пак трябва да вършат по-черната работа. До известна степен това обяснява изключително високото ниво на социални помощи и осигуровки и почти светкавичното започване на всякаква нископлатена работа. Така например, ако едно семейство с малко дете е дошло в Англия за да работи и вече има адресна регистрация, може да оставя детето си в детска градина три пъти седмично за по три часа без да плаща. Всички тези социални преимущества и твърде ниските цени на старите коли, независимо от високите квартирни наеми, привличат понастоящем много чужденци, особено българи. Според официалната английска статистика, през 2014 година 27 процента от всички раждания в Обединеното кралство са от майки, които не са родени в Острова. А такъв е и процентът на чуждите бащи. Не е трудно да си представим как ще изглежда държавата Англия след петдесет години, ако нещо решително не се промени. В крайна сметка нека оставим тази страна да се развива както на нея и хареса. По-важно е, поне в момента, какво ще се случи с България. Ако някой все пак не знае, да споменем още веднъж, България е най-старата държава в Европа и никога не си е променяла името. Защо обаче след петстотин годишно турско робство и особено след края на Първата световна война сънародниците ни се срамуват от родината си и продължават да нямат национално достойнство. Може би тази липса на национално достойнство, съчетана с подражателство и гарнирана с привлекателни социални придобивки, прави българската общност в Англия, спрямо съответното национално население, може би относително най-голямата чуждоезична група. Пак според официални данни, българите в Англия наброяват около 100000 души, а някои говорят че са над 150000 човека. Може би няма друга страна в Европа като България, в която приблизително деветдесет процента от брутното население притежава жилище или някакъв друг недвижим имот, било в града или селото. Днес българите, онези които живеят и работят в западноевропейските държави и тези застаряващите и измиращите тук в страната нехаят за изоставените къщи, за изоставените деца, които „възпитават“ от чужбина по телефона, по скайпа или с изпращането на пари. Цялото това население нехае за всичко което се случва в родината му вместо да се погрижи тук за наследството оставено от неговите предци. Една не малка част от него избира масовото бягство — бягството от проблемите на България. То вероятно не разбира, че дори да се върне след 10-15 години, спечелените пари и получените пенсии няма да му гарантират сигурен живот. Те може би не проумяват, че обездуховена и обезкървена България няма да приюти за дълго техните потомци. Защо ли? Тогава не дай Боже това ще бъде територия управлявана от чужди хора, които просто ще запълнят обезлюденото място. В Обединеното кралство около 90 процента от българите работят основно като чистачи на къщи, камериери по хотелите, кухненски работници или разносвачи на пици. Тук-таме някои са се утвърдили като строителни работници и останалите около 10 процента упражняват висококвалифицирани професии като преподаватели в университети или училища, като лекари или мениджъри във фирми. Почти винаги за нискоквалифицираната работа българите получават 800-900 паунда, което прави по-малко от 7,5 паунда на час. Ако тази твърде ниска месечна заплата се превърне в български пари, ще се получи сума около 2100 лева. Ясно, че в България дори като учител не можеш да си докараш и половината от тази сума, въпреки че има строителни работници които могат да достигнат месечна заплата от 2500 лева. Ясно е, че броят на временно и трайно безработните у нас надхвърля 25 процента, но също така ясно е ,че всички тези българи първосигнално тръшнаха вратата и заминаха към заможния Запад без да направят никакво усилие да променят живота тук в Родината. Разни „умници“ по разни телевизии обясняваха какво велико нещо са постигнали българите, като с влизането си в Европейския съюз са получили свободата да пътуват и да работят навсякъде в Европа. Да, великолепна е свободата да хванеш паспорта си и да заминеш по всякакъв повод където пожелаеш. Тъжно е обаче, когато „умниците“ не са ти казали, че не е нормално в твоята държава да няма работа, да няма индустрия, да няма селско стопанство, да няма здравеопазване( след като за едно раждане могат да се плащат от 1000 до 2000 лева ) и образование. В същия ред на мисли са ти обяснявали, че не ни трябва втора атомна електроцентрала. За какво ни е такава след като България няма да се развива и ще си остане на този хал. Важното е че имаш свободата да избираш къде да работиш нискоквалифицирана работа в Европа, свободата да избереш да си останеш роб. Свободата да не бъдеш нито българин, нито англичанин, американец или германец. Скоро журналистката Миролюба Бенатова показа един телевизионен филм за българите в Обединеното кралство. Много от нашите сънародници за година-две престой там са проумели много неща за експлоатацията , за английското лицемерие, за климата, за битовите условия в квартирите и кварталите, които обитават. Някои не са забравили България и дори с книгите в малката книжарничка са готови да поддържат българския дух, но други за краткия си престой вече декларират Англия за новата си родина. Тези вторите, които винаги ще си останат хора втора ръка, дори не са научили невръстните си деца да говорят български език. Във филма имаше и високо образовани млади хора, завършили в Англия, които запазиха достойнство и не отправиха упрек към родината си. Значителна част от нашите сънародници напуснали държавата, а и много от тях, които са все още в нея не познават уникалната природа на България. Колко много от тях не са видели и една петдесета част от историческите и забележителности, рушени, занемарени и забравени. Този наш народ си позволява да се възхищава от чуждите държави,( в което няма нищо лошо) но не знае че в природно отношение България е една от най-красивите държави в Европа, с феноменален климат, с изобилие от вода и все още наличие на голям горски фонд. Вероятно малцина знаят, че уредена и богата Австрия има по-малък воден оток на реките, отколкото бедна България. А дали една страна ще бъде подредена и богата зависи изцяло от манталитета на народа. Не знам защо, докато гледах филма на Бенатова, в главата ми изникна асоциацията за великия Ботев и неговите четници, които слизат на Козлодуй и поемат към Балкана, с мисълта че българският народ масово ще последва Ботевия пример. Друг един български великан, Захари Стоянов, който описва Ботевата саможертва, макар и с мъка не е спестил следните редове: „Ония, народът, за любовта и доброто на които дошли да си жертвуват младините нашите юнаци, за които поетът-войвода стоял по два деня гладен и спал по пустите воденици, нямало ги, малко искали да знаят кой е дошъл. Вода искат — беззащитните циганки излязат на мегдан; за кола казали — няма кой да ги впрегне. Не говорим вече за онова, което са очаквали дружината и техния войвода; да нарамят пушките местните патриоти и да застанат под свещения байряк.“ Българи не забравяйте къде е райската градина на Европа. Тя все още е ваша.  ", "date": "2018.12.28", "title": "Българите и Европа"}
{"url": "http://www.classa.bg/%D1%81%D0%B2%D1%8F%D1%82/item/390947-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81-%D0%B7%D0%B0-2019-%D0%B3-%D1%89%D0%B5-%D1%81%D0%B5-%D0%B2%D0%B4%D0%B8%D0%B3%D0%BD%D0%B5-%D0%B2%D0%BE%D0%B4%D0%B0%D1%82%D0%B0,-%D0%B7%D0%B5%D0%BC%D1%8F%D1%82%D0%B0-%D1%89%D0%B5-%D0%BF%D1%80%D0%BE%D0%BF%D0%B0%D0%B4%D0%BD%D0%B5-%D0%B8-%D1%89%D0%B5-%D0%B7%D0%B0%D0%BF%D0%BE%D1%87%D0%BD%D0%B5-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Нищо добро не очаква Земята и нейните жители през настъпващата 2019 г. До тези изводи може да се стигне от новите разшифровки на катрените на прочутия френски предсказател Мишел Нострадамус, твърди информационният портал Znaj.     Според учените, които се занимават с разшифровката на посланията на Нострадамус, астрологът смята, че през 2019 г. ще се възцари своеобразната справедливост, когато всеки ще си получи според заслугите. “Ние ще видим как се надига водата и земята пада под нея”, гласи един от катрените на прорицателя. Специалистите предполагат, че астрологът е предвидил климатичните катаклизми и екологичните проблеми, които са налегнали вече планетата. През 2019 г. те ще се усетят изключително остро. Освен това в пророчествата на Нострадамус ставало дума за голяма война, провокирана от 2 държави. Точното начало на конфликта и названия на тези държави не са посочени. Известно е само, че ескалацията ще се случи след смъртта на Папата. “Те ще видят как Авентинският хълм ще пламне през нощта, Небето изведнъж ще потъмнее във Фландрия, Когато монархът прогони своя племенник, Техните свещеници ще затънат в скандали”. Тълковниците на Нострадамус смятат, че става дума както за края на 2019 г., така и за по-отдалечен период. Но астрологът точно е посочил, че противоборството ще продължи 25 години.   ", "date": "2018.12.28", "title": "Нострадамус за 2019 г: Ще се вдигне водата, земята ще пропадне и ще започне голямата война!"}
{"url": "http://www.classa.bg/%D1%81%D0%B2%D1%8F%D1%82/item/390939-%D0%BF%D1%83%D1%82%D0%B8%D0%BD-%D0%B7%D0%B0-%D1%80%D0%B0%D0%BA%D0%B5%D1%82%D0%B0%D1%82%D0%B0-%D0%B0%D0%B2%D0%B0%D0%BD%D0%B3%D0%B0%D1%80%D0%B4-%D1%89%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F", "text": "Руският президент Владимир Путин похвали успешното изстрелване на междуконтиненталната свръхзвукова ракета \"Авангард\" в сряда от руското министерство на отбраната в района на Оренбург. Според изявление на Кремъл президентът лично е дал заповед да се пристъпи към процеса от Центъра за национално управление на отбраната.   По време на теста ракетата удари временна мишена, разположена на полуостров Камчатка. Според Путин, цитиран от ТАСС, това е \"голямо събитие в живота на въоръжените сили и може би в живота на страната, в Русия се появи нов вид стратегическо оръжие\". Руският президент подчерта, че \"това е събитие, което надхвърля чисто националните интереси\". \"Нов вид стратегическо оръжие се появи за първи път в света в нашата страна и ще гарантира надеждно отбраната на нашата държава и нашите хора през следващите десетилетия\", каза президентът, добавяйки, че „Авангард е неуязвима за противовъздушните и противоракетни системи, съвременни и бъдещи, на потенциалния враг. \"   По същия начин Путин потвърди, че Авангардът ще влезе в служба на въоръжените сили през 2019 г. и че \"първият отряд ще бъде разположен в стратегическите ракетни войски\". Той добави, че стартирането \"успешно потвърди всички тактически и технически характеристики\" на тази стратегическа междуконтинентална система.   Руският президент, който вече говори за този и други нови видове руски оръжия, някои от тях свръхзвукови, в посланието си към Федералното събрание на 2018 г. благодари на всички, които участваха в разработването на снаряда.", "date": "2018.12.28", "title": "Путин за ракетата \"Авангард\": \"Ще гарантира сигурността на Русия през следващите десетилетия\""}
{"url": "http://www.classa.bg/%D1%81%D0%B2%D1%8F%D1%82/item/390935-%D0%BA%D0%BE%D0%B3%D0%B0-%D0%BA%D0%B8%D1%82%D0%B0%D0%B9-%D1%89%D0%B5-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D1%81%D0%B0%D1%89-%D0%BA%D0%B0%D1%82%D0%BE-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "Китай ще изпревари САЩ като най-голямата икономика в света до 2032 г., прогнозира Центърът за икономически и бизнес изследвания в Лондон (CEBR), в своя годишен доклад, който подчертава \"подновената тази година нестабилност и несигурност\" в световната икономика, заради търговското напрежение между Вашингтон и Пекин. Британската консултантска компания отбелязва, че икономиката на САЩ изглежда не е засегната от напрежението в търговията за момента, като отчасти приписва това на фискалните реформи от миналата година, които стимулираха растежа. В същото време, CEBR предупреждава, че това оставя \"сериозния проблем с бюджетния дефицит, който може да се увеличи още повече с времето и да остави Вашингтон с по-малък фискален марж в случай на икономическа рецесия.\" Що се отнася до Китай, \"най-накрая изглежда, че прогресира\" през 2018 г., когато се стигна до изчистване на икономиката от големите обеми дълг, които бяха използвани за стимулиране на растежа след финансовата криза. Пекин обаче имаше повече проблеми в началото на митническата война, според експертите, така че ще стане най-голямата икономика в света през 2032 г., две години по-късно от изчисленото преди това.", "date": "2018.12.28", "title": "Кога Китай ще изпревари САЩ като най-голямата икономика в света"}
{"url": "http://www.classa.bg/%D1%81%D0%B2%D1%8F%D1%82/item/390937-%D1%82%D1%80%D1%8A%D0%BC%D0%BF-%D1%81%D0%B0%D1%89-%D0%B1%D0%B8%D1%85%D0%B0-%D0%BC%D0%BE%D0%B3%D0%BB%D0%B8-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B8%D1%80%D0%B0%D0%BA-%D0%BA%D0%B0%D1%82%D0%BE-%D0%B1%D0%B0%D0%B7%D0%B0,-%D0%B7%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BD%D0%B5%D1%89%D0%BE-%D0%B2-%D1%81%D0%B8%D1%80%D0%B8%D1%8F", "text": "Американският президент Доналд Тръмп обяви в Ирак, че САЩ няма да изтеглят войските си от арабската страна, която може да послужи като база за \"правене на нещо в Сирия\", ако е необходимо.   По този начин Тръмп защити решението си да изтегли около 2 000 американски войници, разположени на сирийска територия. \"Мисля, че много хора ще се присъединят към моя начин на мислене, че е време да започнем да използваме главите си\", каза президентът. \"Всъщност бихме могли да го използваме [Ирак] като база, ако искаме да направим нещо в Сирия\", добави Тръмп. Тръмп също обяви, че САЩ ще престанат да бъдат \"световният полицай\", защитавайки решението си да изтегли американските военнослужещи от Сирия. Президентът подчерта, че смята, че основната цел на военното присъствие в арабската страна, е премахването на основите на ИД. \"Преди осем години отидохме там [в Сирия] за три месеца и никога не си тръгнахме\", каза Тръмп. \"Сега го правим правилно и ще сложим край на това\", подчерта президентът, подчертавайки жизнеспособността на решението си. Американският президент и първата дама, Мелания Тръмп, направиха изненадваща визита на американските войски в Ирак в сряда, за да им „благодарят за тяхната служба, техния успех и тяхната жертва и да им пожелаят Весела Коледа\", заяви говорителят на Белия дом, Сара Сандърс. След новината за изтеглянето на американските военни от сирийска територия, турската агенция Анадолу разкри във вторник, въз основа на думите на член на временния съвет на иракското правителство на Анбар, че Вашингтон е построил две нови военни бази в страната в граничния регион със Сирия. Според медиите, едната база е в северната част на Румана, на около 360 километра западно от столицата на провинция Анбар, Рамади, а втората е на изток от град Ар Рутба, на около 310 километра на запад от Рамади и на по-малко от 100 километра от сирийско-иракската граница. В момента САЩ и Ирак все още не са коментирали тази информация.", "date": "2018.12.28", "title": "Тръмп: САЩ биха могли да използват Ирак като база, за да \"направят нещо в Сирия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390940-%D0%BF%D0%B5%D1%82%D1%8A%D1%80-%D0%B4%D1%8A%D0%BD%D0%BE%D0%B2-%D0%B8-%D0%B5%D0%B4%D0%B8%D0%BD-%D0%B6%D0%B8%D0%B2%D0%BE%D1%82,-%D0%BE%D0%B1%D0%B3%D1%8A%D1%80%D0%BD%D0%B0%D1%82-%D0%B2-%D0%BC%D0%B8%D1%81%D1%82%D0%B5%D1%80%D0%B8%D1%8F", "text": "Вчера се навършиха 74 години от заминаването на Учителя Беинса Дуно от този Свят   Днес, 27 декември, се навършват 74 години от кончината на Петър Дънов. Има хора, които идват на този свят с мисията да го променят. Да разсеят мрака и да пробудят съзнанието от неговия сън. Това са ярки личности. Духовните учители в историята на човечеството. Един от тях е Петър Дънов. Животът на Учителя, както е наричан от мнозина, е удивителен разказ за необяснимото и мистичното, каквато е и неговата смърт.     Петър Дънов е роден на 11 юли 1864 г. в село Хадърча, Варненско. Израства в семейството на свещеника Константин Дъновски, който освен това е активен участник в нашето Възраждане. Дънов завършва средното си образование с диплома от Американското научно-богословско училище в Свищов. На 24 години той е изправен пред дилемата дали да се заеме с църковна дейност, тъй като има и свидетелство за протестантски проповедник, или да поеме по друг път, усвоявайки познанието на своята епоха. Така той решава да замине за Америка, където завършва последователно четиригодишен курс в Теологическата семинария на университета Дрю, Медисън, и двугодишен курс в Богословския факултет към Бостънския университет. В последствие преминава и кратък курс по обща медицина в Медицинския факултет на същия университет.     В този период Съединените щати се превръщат в люлка на прогреса и в символ на западната цивилизация. Наблюдава се стремглаво развитие и подем във всички сфери на обществено-икономическия живот. Всичко това оказва въздействие върху младия Дънов. Той се запознава на място с новите учения, които разтърсват основите на познанието и започват да оформят мирогледа на епохата: спиритизъм, теософия, интуитивизъм, феноменология, различни форми на идеализма. След завръщането си на българска земя, през 1897 г., когато е почти на Христова възраст, той получава прозрение за мисията си на Земята. От този момент пътят му е предначертан и през 98-ма изнася първата от популярните си беседи. С течение на времето Дънов изгражда собствено религиозно-философско учение, което се самоопределя като „езотерично християнство” и окултизъм. Мнозинството от последователите са обикновени хора, но сред тях се срещат и представители на висшата класа – интелектуалци, писатели, художници, музиканти, а също военни и политически фигури. Създава също Паневритмията, система от елементарни физически упражнение с музикален съпровод, предназначени да хармонизират енергиите на човека с тези на природата. На Дънов се приписват редица предсказания за бъдещето на света. Многобройни са и разказите за мистериозните случки, описващи свръхчовешките му способности, като левитация, телепортация и др. Такава е и историята за неговата кончина. Седмица преди да почине, на 20 декември 1944 г. той изнася беседа, озаглавена „Последното слово”. Негови последователи разказват, че на 27 декември 1944 г. още по тъмно сутринта се потропало на вратата на дома му, в основаното от него селище „Изгрева” (днес квартал „Изгрев”). Служителите от милицията били изпратени да арестуват водача на Бялото братство, защото след 9-ти септември официалната власт гледа на тях като на опасна „религиозна секта”. Ранният час на ареста не бил избран случайно. Опасявали се, че многобройните последователи на Учителя ще се опитат да попречат на задържането му посред бял ден. За изненада на служителите на новата власт вратата се отворила почти моментално и на прага се показал самият Дънов. Видът му издавал, че е тежко болен, но не и учуден от това посещение. Историята разказва, че той се обърнал към неканените гости с думите: „Очаквах ви. Дайте ми малко време да се приготвя.” Но след като изминали твърде много минути, а Дънов не се появявал, служителите нахлули в къщата. Заварили Учителя мъртъв, наобиколен от неговите последователи, които вече го оплаквали. Учениците от Бялото братство обяснили, че духовният им наставник е приключил земния си път. Това е едно от преданията за кончината на Петър Дънов, което се разпространява след последователите му. Няма как да знаем със сигурност дали този разказ е истина, или е само мит, който обгръща в още по-голяма загадъчност образа на Учител. По-съществени обаче са духовните напътствия и знанието, които Дънов завещава на поколенията след него. Нека си припомним малка част от мъдростта и уроците, предавани в неговите беседи: 1. Да обича, това е работа на душата. Не се бъркайте в нейните работи. 2. Препятствията, които имате, са камъните, от които ще образувате стъпалата, за да се повдигнете. 3. Който обича, всякога дава; който не обича, взима. По това ще познаете кой ви обича и кой не ви обича. 4. Доброто никога не пропада. Няма случай в историята на човечеството, когато доброто да не се е върнало при онзи, който го е направил, и то с лихва. 5. Единственото нещо, което повдига човека, е работата. За да се проявите в каквото и да е направление, трябва да работите. Работата е свещено нещо. Работа, вършена с любов, е щастие. 6. За да бъде здрав, човек трябва да има три неща: светъл ум, чисти и възвишени чувства и благородна воля, за да знае винаги как да постъпва. Човек трябва да има висок идеал и да бъде господар на условията, тоест да не се влияе от външните условия, а да върви неотклонно към своята цел. 7. Любов, която не дава свобода на човека и не го поощрява да се качва по високи места, не е любов. 8. Здравето на човека зависи от следните четири неща: от силата на неговия дух, от добротата на неговата душа, от светлината на неговия ум и от мекотата на неговото сърце. 9. Искате ли да знаете дали даден човек ви обича, спрете се в съзнанието си. Ако мисълта за този човек никога не изчезва от съзнанието ви, ще знаете, че той ви обича. Ако и вие не изчезвате от съзнанието му, и двамата се обичате. 10. В плода е събрана концентрирана слънчева енергия. Костилката носи в себе си дървото. Дървото, като даде плод, пак ще се скрие в костилката. Всеки човек се съдържа в своята мисъл. Онова, което съдържа твоята мисъл, това си ти. И онова, което съдържат чувството и постъпката ти, това си ти. 11. Един човек е важен колкото и една слънчева система. 12. Любовта не се изисква. Който иска любов, той няма любов в себе си. 13. Ако мъжете и жените се съединят в името на онези закони, които съществуват в природата, те могат да преобразят света!  ", "date": "2018.12.28", "title": "Петър Дънов и един живот, обгърнат в мистерия"}
{"url": "http://www.classa.bg/%D1%81%D0%B2%D1%8F%D1%82/item/390938-%D1%82%D1%80%D1%8A%D0%BC%D0%BF-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D0%BE%D1%82-%D1%81%D0%BB%D1%83%D0%B6%D0%B1%D0%B0-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D1%83%D1%81%D0%BB%D1%83%D0%B3%D0%B0-%D0%BE%D1%82-%D0%BB%D0%B5%D0%BA%D0%B0%D1%80-%D0%BA%D1%8A%D0%BC-%D0%B1%D0%B0%D1%89%D0%B0-%D0%BC%D1%83", "text": "Американският президент Доналд Тръмп може да е избегнал военна служба по време на Виетнамската война, благодарение на диагноза, която един лекар в Ню Йорк е поставил като услуга на бащата на сегашния президент, разкрива The New York Times.   Според вестника, през есента на 1968 г. доктор Лари Браунщайн диагностицирал Тръмп, тогава на 22 години, с костно заболяване в петите, което го освобождава от военна служба. Двете дъщери на Браунщайн, починал през 2007 г., декларирали пред вестника, че баща им често казвал как е помогнал на младия Тръмп, за да направи услуга на баща му, Фред С. Тръмп, в чиято сграда - една от многото притежавани от Тръмп през 60-те години, той е наемал офис. \"Знам, че това бе услуга\", подчертава Елиса Браунщайн, която казва, че от историите на баща й става ясно, че Тръмп не е страдал от заболяване на краката. Според Елиса, това, което лекарят е получил в замяна е \"достъп\" до Фред Тръмп: \"Ако в сградата се случваше нещо лошо, баща ми се обаждаше и Тръмп (старши) се погрижваше за него веднага, това е малката услуга, която е получил.\" Семейството Браунщайн твърди, че е участвал и втори лекар: д-р Мани Вайнщайн, който умира през 1995 г. и също е живял на два етажа, собственост на Фред Тръмп. \"Ню Йорк таймс\" признава обаче, че не е намерил документи, които да потвърждават версията на събитията, описани от семейство Браунщайн. В интервю за \"Таймс\" през 2016 г. сегашният ръководител на Белия дом съобщи, че един лекар е предоставил \"много съществено писмо\" за костите на петите му, което той е представил на наборната служба. Президентът каза, че не може да си спомни името на лекаря, нито е споменал някаква връзка между баща си и лекаря.", "date": "2018.12.28", "title": "Тръмп освободен от служба във Виетнам, благодарение на услуга от лекар към баща му?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390932-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D1%81%D1%82%D0%B0%D1%82%D0%B8%D1%8F%D1%82%D0%B0-%D0%B2-%D0%BB%D1%8C%D0%BE-%D0%BC%D0%BE%D0%BD%D0%B4-%D0%B7%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82%D0%B8-%C2%AB%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%80%D0%B0%D0%B7%D1%82%D1%8A%D1%80%D1%81%D0%B5%D0%BD%D0%B0-%D0%BE%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BF%D0%B0%D1%81%D0%BF%D0%BE%D1%80%D1%82%D0%B8%C2%BB", "text": "ПРЕВОД: «България е разтърсена от скандал за трафик на паспорти» Лице, биещо тревога, изобличава продаването на многобройни паспорти от служител, близък до властта и разследван от правосъдието.       Този ден Катя Матева беше шофирала по пътя от София до Брюксел. Напрегната, уморена, тя държеше да дойде да свидетелства в столицата на европейските институции за това, което смяташе, че е скандал, твърде широко неизвестен извън нейната страна: незаконно предоставяне на българска натурализация, която позволява да се получи паспорт и следователно правото на свободно придвижване в Европейския съюз. София се присъедини към ЕС през 2007 г. Г-жа Матева, юрист, е ръководила Дирекцията за гражданство в Министерството на правосъдието. Тя е блокирала хиляди заявления и е отменила натурализациите, когато е открила, че около 60 чуждестранни престъпници са се възползвали от проста декларация, доста неясна, за “принадлежност” към страната. Тези сертификати, които се търсят от македонци, молдовци, украинци или албанци, могат да бъдат получени срещу няколкостотин или няколко хиляди евро от някои адвокатски офиси. Около 115 000 души са се възползвали от натурализация в течение на десетина години Поради това, че е изобличила този трафик, г-жа Матева казва, че е загубила работата си през 2016 г, докато съпругът й, също държавен служител, е бил подложен на интензивен натиск. От какво преживява? “От помощта, която ми предоставят моите близки и приятели”, обяснява тя пред Le Monde. Отначало българската Главна прокуратура се заема със случая. Обаче директорът на българското разузнаване заявява миналата година, че е разтревожен от заплахата, която този трафик представлява за националната сигурност. Около 115 000 души са се възползвали от натурализация в рамките на едно десетилетие. Г-жа Матева отбелязва, че от 150 до 200 заявления са подавани ежедневно от чужденци, които са заплащали от 500 до 1500 евро за разглеждане на техните документи. Един министър въвлечен в трафика Бившата държавна служителка информирала също така правителството на Бойко Борисов – министър-председател от десния център, в коалиция с националистите на Обединените патриоти (ОП), които обединяват ксенофобската и екстремистка Атака (Национален съюз Атака) и популистите-националисти от ВМРО (Българско национално движение). Но въпреки това е било необходимо да се изчака до октомври 2018 г., докато правосъдието най-накрая се задейства и извършва около двайсет ареста, включително този на Петър Харалампиев, директор на Държавната агенция за българите в чужбина, за получаването на подкупи в множество случаи на натурализация. Той се разследва за принадлежност към организирана престъпна група. Главният секретар на агенцията също е задържан след откриването в сейфа му на 265 000 евро в брой. На 26 ноември г-н Борисов обяви, че обмисля да закрие агенцията. Случаят несъмнено щеше да приключи дотук, ако г-жа Матева не беше добавила и други елементи. В края на ноември т.г. специализираният брюкселски сайт Еuractiv съобщи въз основа на документи, предоставени от нея, че министър от правителството на г-н Борисов е замесен в трафика, а именно министърът на отбраната и вицепремиер Красимир Каракачанов – лидер на ВМРО. Според г-жа Матева, системата “паспорт срещу пари” е била един от основните източници на доходи за тази партия. Петър Харалампиев, арестуваният директор на държавната агенция, е бил близък на ВМРО, което лидерите на партията отричат. Те от своя страна изискват “най-голямата строгост” за виновните. Министър Каракачанов отрича да е замесен и е обявил съдебен иск срещу г-жа Матева. Предпазливост на Комисията Г-жа Матева обръща внимание също така на намесата в случая на министъра на външните работи и бивш министър на правосъдието Екатерина Захариева. Тя е била тази, която е наредила нейното уволнение, по настояване на колегата си Каракачанов, притеснен от блокирането на хиляди молби на македонци, които вече са предали парите. Г-жа Захариева също напълно отрича да е замесена. Като трето лице в случая интервенира членът на Европейския парламент (консерватор) Андрей Ковачев, който организира среща с български неправителствени организации, активни в Македония, за да улесни обещаната на много хора натурализация. Европейската комисия се проявява като много предпазлива. Попитан в сряда, 19 декември, комисарят по вътрешните работи Димитрис Аврамопулос посочи, че случаят е в компетентността на българските национални органи. Преди няколко месеца обаче Съединените американски щати са арестувал албанци с български паспорти, заподозрени в терористична дейност. Докато в Гърция пък двама бивши лидери на македонските служби за сигурност, издирвани в страната си за незаконно подслушване, също са притежавали български документи, издадени с фалшиви имена. Случаят е особено неудобен за София в момент, когато България твърди, че е изпълнила всички условия за влизане в Шенгенското пространство за придвижване без паспорти.  ", "date": "2018.12.28", "title": "Скандална статията в Льо Монд за далаверите с български паспорти «България е разтърсена от скандал за трафик на паспорти»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390933-%D0%B4%D1%8F%D0%B4%D0%BE-%D0%BC%D1%80%D0%B0%D0%B7-%D0%BD%D0%B5-%D0%B5-%D0%B8%D0%B7%D0%BC%D0%B8%D1%81%D0%BB%D0%B5%D0%BD-%D0%BE%D1%82-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%BE%D1%89%D0%B5-%D0%B5%D0%BB%D0%B8%D0%BD-%D0%BF%D0%B5%D0%BB%D0%B8%D0%BD-%D0%BF%D0%B8%D1%88%D0%B5-%D0%B7%D0%B0-%D0%BD%D0%B5%D0%B3%D0%BE-%D0%BF%D1%80%D0%B5%D0%B7-1910-%D0%B3", "text": "Оказва се, че Дядо Мраз не е измислен от комунистите, както се опитват да ни убеждават от 1989 г. насам.   Първото писмено споменаване на герой с името Дядо Мраз у нас прави Елин Пелин през 1910 година – разказът “Дядо Мраз и внуците му”, напомня Вести.бг. По това време СССР още го няма. Писането на писма до Добрия старец, както и да се нарича той, е традиция вече повече от век – от 1912 година. Преди 1989 година Дядо Мраз носеше подаръци на Нова година, след демократичните промени Дядо Коледа започна да ги носи на 25 декември. Имаше един кратък промеждутък от време, когато и двамата влачеха пълните чували – единият по Коледа, другият – на Нова година, но явно родителите не издържаха. И Дядо Мраз изпадна в немилост.     Но това не се отнася до неговата внучка – Снежанка. И затова днес “западният” Дядо Коледа е придружаван от славянската си внучка. Елените са на заден план. За прототип на Дядо Коледа (Санта Клаус) се счита Свети Николай, живял през IV век. Свети Николай изпитвал любов към ближните си и използвал богатството си, за да помага на бедните. Според преданието, той помагал и на едно бедно семейство да омъжи трите си дъщери, като периодично им подхвърлял през прозореца торбички със златни монети. Но веднъж прозорецът се оказал затворен и Св. Николай се принудил да пусне своя дар през комина. Друга легенда гласи, че златните монети, хвърлени през комина, попаднали в оставените да съхнат до огъня чорапи. Твърди се, че първият Дядо Коледа се появява през 1823 г. Измислил го американският професор по ориенталска и гръцка литература в Колумбийския колеж и преподавател в Нюйоркската семинария Клемънт Кларк Мур. Той посветил на близките си стихотворението “В навечерието на Рождество или визитата на Дядо Коледа”. Той изобразява Дядо Коледа като добър елф, който пристига с шейна, теглена от осем елена и прониква в домовете на хората през комина. Стига се до 1930 година, когато компанията Кока-кола измислила хитър рекламен трик, за да пласира продукцията си и през зимата. Художникът Хадън Сандблъм изобразил Дядо Коледа в червено-белите цветове на Кока-Кола. Дядо Мраз е доста по-стар и от Дядо Коледа, и от Санта Клаус. Първообразът му е от славянската митология – той е почитан като дух, владеещ студа. В митологията на студа има и друг персонаж – Зимник, бога на зимата. Той също бил представян като старец с бели коси и дълга побеляла брада, с непокрита глава и облечен в топли бели дрехи. Там, откъдето той минавал, настъпвал жесток и смразяващ студ. Образът на Дядо Мраз, такъв, какъвто е днес, е завършен през 30-те години на ХХ век. След Октомврийската революция рождественските елхи са забранени няколко години, но в началото на 30-те години забраната отпада. От 1 януари 1937 г. Дядо Мраз и Снежанка посрещат гостите на новогодишните празници. Обикновено Дядо Мраз е облечен в червена, синя или бяла шуба, има дълга бяла брада и държи вълшебна тояга в ръката. Вози се в шейна, теглена от три коня. Неразделен негов спътник е внучката му Снежанка, която обикновено е изобразена с бяло или сребристо кожухче. В миналото Дядо Мраз бил много суров и жесток. Той не само дарявал тези, които заслужавали, но и наказвал провинилите се – можел с един удар на тоягата да замрази някого до смърт. Днес той живее в град Велики Устюг (Вологодска област). Двамата добри старци имат и съществени разлики във външния си вид. Шапката на Дядо Мраз е поръбена с кожа по подобие на Мономаховата шапка – короната на руските царе до Петър Велики, докато шапката на Дядо Коледа е увенчана с обикновен понпон. Брадата на Дядо Мраз е дълга до пояса, а шубата му е дълга. Той държи в ръцете си тояга. Дядо Коледа няма тояга. Ботушите на единия са бели, а на другия – черни. И още една съществена разлика – Дядо Мраз е слаб, а събратът му – закръглен – с бузки и коремче. Снежанка е внучка и помощница на Дядо Мраз, а помощниците на Дядо Коледа са елфите. И Дядо Мраз, и Дядо Коледа обаче живеят далече на север. Домът и на единия, и на другия е скрит от целия свят, но в него се намира вълшебна работилничка, в която те с помощта на верните си помощници правят играчки, за да изпълнят желанията на децата от всички точки на земното кълбо. А вечерта на Бъдни вечер (или в навечерието на Нова година), Добрият старец се качва в шейната си, теглена от елени, за да стигне до всеки дом.  Епицентър. БГ   От дядо Мраз: Дядо коледа е пeдepacт!", "date": "2018.12.28", "title": "Дядо Мраз не е измислен от комунистите. Още Елин Пелин пише за него през 1910 г."}
{"url": "http://www.classa.bg/%D1%81%D0%B2%D1%8F%D1%82/item/390934-%D0%BA%D0%BE%D0%BB%D1%83%D0%BC%D0%B1%D0%B8%D0%B9%D1%81%D0%BA%D0%BE-%D1%80%D0%BE%D0%B4%D0%BE%D1%81%D0%BB%D0%BE%D0%B2%D0%BD%D0%BE-%D0%BF%D0%BB%D0%B5%D0%BC%D0%B5-%D0%BE%D1%86%D0%B5%D0%BB%D1%8F%D0%B2%D0%B0-%D0%B2-%D0%BC%D0%B8%D0%B7%D0%B5%D1%80%D0%B8%D1%8F,-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0-700-000-%D0%B4%D0%BE%D0%BB%D0%B0%D1%80%D0%B0", "text": "Те нямаха друг избор, освен да напуснат джунглата и да се установят в града. От 2006 г., след като са били изгонени от техните земи, те трябваше да свикнат с нови понятия като частна собственост или пари. Сега Нукак Маку, смятани за последните от номадската традиция, заселили се в Колумбия и оцелели в бедност, се изправят пред ново предизвикателство: да се възползват от 2300 милиона песос (700 000 долара), депозирани в сметка, които са обезщетение за преместването, което са претърпели.   Ловците-събирачи на Нукак, които живеят между реките Гуавиаре и Инирида, в Югоизточна Колумбия, трябваше да напуснат джунглата след тормоз от Революционните въоръжени сили на Колумбия (ФАРК), които не ги искаха в зоната си на бойни действия и за снабдяване с кока. Въпреки че парите са получени като компенсация, предоставена от колумбийската държава, те не могат да я използват, защото законът не го позволява, според El Tiempo.   Кметът на Сан Хосе, Ефраин Ривера, обяснява, че за да се използват парите, местната общност трябва да има законно учредена организация. Но Нукак нямат организация, дори няма лидер, който да ги представлява, и много малко от тях говорят испански. Истински „параграф 22\"!   \"Министерството на вътрешните работи трябва да помогне в това, трябва да им помогне да се организират\", настоя кметът, който предупреди, че „250 души, живеещи в общината, са в несигурни условия и особено е загрижен за положението на децата, които могат да изпаднат в лапите на порока\". Именно промените, с които са се сблъскали, предизвикаха в общността атмосфера на напрежение и чувство за загуба на тяхната култура, трудно за справяне.   Армията търси условия за сигурност, за да могат да се върнат в джунглата, но според кмета са необходими някои минимални изисквания като жилища, здравеопазване, образование и основни услуги, а за това са необходими ресурси. Съществуването на Нукак става известно през 1988 г., когато група от около 40 индианци се появява неочаквано в община Каламар. Според НПО „Оцеляване\", приблизително 50% от хората са починали през годините след контакта с цивилизацията и все още остават уязвими към остри респираторни заболявания, които за тях са основната причина за смърт. „Оцеляване\" предупреждава, че Нукак е един от 65-те коренни народа на Колумбия, които са изложени на риск от физическо и културно изчезване. В допълнение предупреждава, че \"те са отчуждени и без надежда, много от тях консумират наркотици и алкохол, домашното и сексуалното насилие се множи и има много хора, които прибягват до самоубийство.\" „Въпреки, че са били признати от колумбийското законодателство за коренно население, изложено на риск от физическо и културно изчезване, не са предприети ефективни мерки за възстановяване на основните права на Нукак и те продължават да оцеляват в условия на маргинализация, мизерия и дискриминация. от местното общество в страната \", подчертава НПО.", "date": "2018.12.28", "title": "Колумбийско родословно племе оцелява в мизерия, въпреки че притежава 700 000 долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390936-%D0%BE%D0%BA%D1%82%D0%B0%D0%B9-%D0%B4%D0%BE%D0%B3%D0%B0%D0%BD-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%B8%D0%B7%D0%BE%D0%BB%D0%B8%D1%80%D0%B0%D0%BD-%D0%BE%D1%82-%D0%B4%D0%BF%D1%81,-%D0%B4%D0%B0%D0%B4%D0%BE%D1%85%D0%B0-%D0%BC%D1%83-%D1%82%D0%B5%D1%86-%D0%B0,-%D0%B7%D0%B0-%D0%B4%D0%B0-%D1%81%D0%B8-%D0%B3%D0%BB%D0%B5%D0%B4%D0%B0-%D1%81%D1%82%D0%B0%D1%80%D0%B8%D0%BD%D0%B8%D1%82%D0%B5", "text": "Има риск почетният председател на ДПС Ахмед Доган да бъде напълно изолиран от ДПС, както Лютви Местан и Касим Дал от техните политически формации. Целта на турският президент Реджеп Ердоган е мюсюлманите да са под един флаг, така че да се поддържа и засилва влиянието на Турция не само в България, но и на Балканите. Това каза пред Фрог нюз Осман Октай по повод масовото напускане на партийни функционери от ДОСТ. Г-н Октай, защо функционери на ДОСТ напускат партията и лидера й Лютви Местан? След сблъсъка ми с турските служби през 2005 година разбрах, че Анкара иска всички мюсюлмани да са под една шапка. Лозунгът на Ердоган винаги е бил  едно малцинство, една нация, една религия и един лидер. Това символизират четирите му пръста, които показва на обществени места. През 2005 година ми беше ясно казано от турските служби, че искат всички мюсюлмани да са подвластни на една политическа формация. Нещата се промениха, когато  възникна напрежение  между Турция и Русия  и когато бяха прихванати контрабандни канали на цигари, свързани с имено на Доган и Делян Пеевски. Тогава Ердоган реши да се възползва от председателството на Лютви Местан.  След провала с  Касим Дал имаше план да бъде политически елиминиран както Доган, така и  Касим Дал. Целта беше партията да стане изцяло подвластна на Лютви Местан.  Какво се обърка, за да не се случи? Това заиграване на Анкара се сблъскаха с целия ресурс на държавните  институции и задкулисието в България, което води до  Москва и обкръжението на Владимир  Путин. Нещата , обаче се промениха във времето. Отношенията по оста Анкара-София се стоплиха. Ясно е, че Ердоган се провали, като заложи на Местан и Касим Дал. Но не отстъпи от идеята за единна политическа формация на мюсюлманите. Как беше постигнато това? Първо Касим Дал, а след това и Лютви Местан изпаднаха в изолация. Те вече нямат това влияние, което имаха. Анкара изпрати свои посланици по нашите земи, за да прокламират, че всички мюсюлмани трябва да са единни и един лидер за управлява политическата формация. Започнаха процеси на обединение около ДПС. Какво тогава е бъдещето на Доган? В това е въпросът. Интересно ще е да се види дали ще се намери формула за политическо бъдеше на партията без Доган. Спомняте си, че преди години, когато се ширеха антидоган настроения, решиха да го „пенсионират“, като го пратят в Сараите оттам само да „ поддържа огъня“ на етнорелигиозният вот. Принудиха го той сам да посочи свой заместник. Това беше първо Местан, а сега Мустафа Карадайъ. Задачата бе ДПС да стане по-симпатичен и желан партньор за управление. Като че ли днес се намираме в аналогична ситуация? Така е.  Сега Анкара,  Москва и София имат единни позиции по отношение на политиката на Балканите,  Европа и Близкия Изток.  Предупредих Доган, че ще остане жив и здрав. Но сега в тази сложна ситуация, мисля, че има рискове за него.  Процесите извън страната са сложни. Ердоган би искал да има здрав гръб на Балканите и Западна Европа при воденето на военни действия в  кюрдските райони в Сирия. За тази цел му трябва мощно мюсюлманско знаме в България. Това вече е  съгласувано с българските и руски служби. И те, за да угодят на Ердоган, ще се отдръпнат от Доган като закрилници. Даже мисля ,че затова му дадоха ТЕЦ-Варна с хонорар от 30 млн. Каква връзка правите? Искат да го принудят да няма никакви претенции за влияние в мюсюлманската общност. Ще му дадат възможност да  оцелява физически и да си гледа старините. Всичко, на което сега сме свидетели,  е част  от играта на Анкара за контрол върху мюфтийството и политическите формации.    ", "date": "2018.12.28", "title": "Октай: Доган ще бъде напълно изолиран от ДПС, дадоха му ТЕЦ-а, за да си гледа старините"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390931-%D0%B4%D1%81-%D0%B8-%D0%B8%D0%BB%D1%8E%D0%B7%D0%B8%D1%8F%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Въпреки масовото следене и подслушване българската ДС се оказва неспособна да предотврати серията атентати от гара Буново, Пловдив и Варна. А помощта от източногерманската ЩАЗИ я отвежда в изцяло грешна посока. Терористи с различна политическа окраска редовно атакуват символични обществени места. Атентатът срещу групата израелски туристи на летището в Сарафово през 2012 година или атентатът срещу коледния базар в Страсбург на 11 декември 2018 година са примери за тази тъжна традиция. Масовите събирания на хора, както и туристическите групи са сред предпочитаните от терористите цели. Държавата и силите за сигурност реагират с видеонаблюдение, масивно полицейско присъствие, събиране на данни и сътрудничество между тайните служби - това са основните инструменти за борба срещу тероризма. Но колко ефективни са те? Нека хвърлим поглед назад в историята. През 80-те години на миналия век социализмът навсякъде в Европа е в упадък, но службите за сигурност продължават да държат целия Източен блок в желязна прегръдка. Властта на българския държавен и партиен ръководител Тодор Живков по онова време не е застрашена от никаква реална политическа  опасност. Режимът обаче се бори срещу друг опасен враг - този на тероризма. В годините на зараждащия се тероризъм в Европа социалистическите страни първоначално са смятали, че няма от какво да се опасяват. Те изпитват идеологически симпатии към лявоекстремистки групировки като германската Фракция „Червена Армия\" или италианските \"Червени бригади\". Но тероризмът постепенно се интернационализира. В рамките на едно десетилетие възникват връзки между германските, италиански, френски и ирландски терористи с палестински, алжирски и арабски терористични групи, както и с професионални терористи „на свободна практика“. \"Транзитни страни\" за чужди терористи ГДР, България и Югославия са „транзитните“ страни, през които тези терористи преминават на път за Близкия изток и Западна Европа. От самото начало могъщите апарати на Държавна сигурност са добре информирани и следват единна линия: те наблюдават, събират информации, предпазват собствените си страни от терористична дейност и се радват, когато идеологическият враг на Запад кърви. Сътрудничеството на тайните служби в целия Източен блок се разширява значително в онези години. Онова, от което комунистическите режими се опасяват най-много, са  терористични нападения в собствените им страни. Илюзията за сигурност в обществения живот, която те се опитват да поддържат, е последният стълб на вече разклатената им власт. Но се случва нещо неочаквано: След серия от неразкрити, мистериозни инциденти, на 30 август 1984 година - само няколко дни преди 40-ата годишнина от завземането на властта от комунистите на 9.9.1944 г. - избухват две бомби: на летището във Варна и на гарата в Пловдив. Загиват двама души, близо 50 са тежко ранени. Още преди да е изминала и една година се стига до нови атентати – те отново са извършени по едно и също време на различни места. На 9 март 1985 година в нощния влак от Бургас за София близо до гара Буново избухва бомба, която отнема живота на седем души. Само половин час по-късно избухва бомба в хотел \"Сливен\" в едноименния град, която ранява над 20 души. Третата бомба, заложена в туристическия комплекс \"Дружба\" край Варна, не избухва поради технически дефект и е обезвредена. До 1987 година са извършени още няколко по-малки атентата. Терорът тогава вече стигна и до България. Но кой терор?   Приносът на ЩАЗИ     Бившата централа на ЩАЗИ в Източен Берлин   Разследването на атентатите се превръща в основен приоритет за Вътрешното министерство в София. Впрегнати са всички сили. Още през август 1984 година българската ДС влиза в контакт с колегите си от източногерманската ЩАЗИ. Двете тайни служби се познават добре и работят заедно от близо 30 години. Българската ДС изпраща доклад до колегите-чекисти в ГДР и ги моли за помощ. Навежда ги и към една следа. ДС насочва разследването към една определена група, която изглежда свързана с атентатите. Това е т.нар. \"Българска освободителна организация\". Няколко писма с непотвърдена идентичност, в които се поема отговорност за атентатите, са подписани именно от името на тази група. Гореща следа ли е това? ЩАЗИ моментално започва свои разследвания под името \"Операция Балкан\", в която ангажира всички отдели на гигантския си апарат. За целта източногерманците проверяват и набелязват като източници на информация всички българи в чужбина, които имат някаква връзка с България или със Запада, както и всички неофициални сътрудници в Западна Германия. Още през януари 1985 година, тоест преди втората серия атентати, е създаден списък, в който са включени над 8000 души. Въпросният списък днес се пази в берлинския архив на бившата ЩАЗИ. И това не е всичко:експерти на ЩАЗИ по взривните вещества проверяват всички следи, графолози изследват всеки лист хартия, анализирани са и всички звукозаписи със заплахи, получени в посолствата на България в чужбина. Берлин изпраща до София безброй информации за \"Българска освободителна организация\".   Равносметката     Но се оказва, че всичко това е било напразно. Разследванията на ЩАЗИ са пълен провал, защото водят към напълно погрешна следа. През 1987 година се изяснява, че атентатите са дело на групировка от средите на турското малцинство в България – това е т.нар. \"Турско национално-освободително движение в България\". Неговите протести са насочени срещу \"Възродителния процес\", с който комунистическият режим се опитва да побългари турското малцинство през 1980-те години. Режимът тогава провежда брутални акции на смяна на имената, дори и на тези по надгробните плочи. Турското правителство също се противопоставя и то не само дипломатически - то подкрепя насилствените протестни акции на българските турци. И до днес не е напълно изяснено колко обширна е била помощта от Анкара. Колко голям е провалът на службите за сигурност в опитите им да разкрият въпросните атентати, става ясно от това, че двама от тримата основни атентатори са били нещатни сътрудници на ДС. Алцек Демиров Чакъров, Елин Демирев Маджаров и Сава Руменов Георгиев са арестувани през 1987 година, осъдени на смърт и екзекутирани през 1988 година. Те са идентифицирани и арестувани в резултат на разследването на материалите, използвани за направата на взривните устройства. Първите двама са били сътрудници на ДС, натоварени с поръчението да следят действията на турското малцинство в България. Вместо това те в продължение на години водят ДС за носа и необезпокоявано извършат най-тежките атентати в новата история на България. Затова не е чудно, че бързо се появяват съзаклятнически теории, според които, самата ДС била поръчителка на атентатите. И тъй като няма никакви доказателства в подкрепа на тези теории, става ясно колко голям е бил провалът на българската ДС в битката ѝ срещу тероризма. Колко несъответен е бил инструментариумът на тайните служби си личи от опитите им да разкрият серията атентати от 1984 до 1987 година. Всичко това допринася за дискредитирането на комунистическия режим и в крайна сметка води до неговия окончателен провал. Един показен урок за това, как проблемът с международния тероризъм НЕ може да бъде решаван.  ", "date": "2018.12.28", "title": "ДС и илюзията за сигурност в социалистическа България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390930-28-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "418 г. - Бонифаций I става папа.     1065 г. - Осветено е Уестминстърското абатство.   1308 г. - Започва управлението на Ханазоно, 95-ти император на Япония.   1612 г. - Галилео Галилей става първия астроном, наблюдавал Нептун, като погрешно я възприема за звезда.   1835 г. - Индианският вожд Оцеола повежда войните си срещу армията на САЩ.   1836 г. - Испания признава независимостта на Мексико.   1836 г. - Основан е град Аделейд в Австралия.   1846 г. - Айова става 29 щат на САЩ.   1867 г. - САЩ анексират първата си територия извън континента - атола Мидуей.   1869 г. - Уилям Семпъл от Охайо патентова дъвката.   1879 г. - Срутва се железопътният мост Тей Бридж в Шотландия по време на движение на влак по него, загиват 75 души.   1895 г. - Братя Люмиер правят първата платена прожекция на филм в Парижкото Гранд Кафе.   1908 г. - При земетресение в Месина, Сицилия, загиват над 75 000 души.   1939 г. - Осъществен е първият полет на японския изтребител Мицубиши A6M.   1944 г. - Втората световна война: Новата власт в Унгария обявява война на нацистка Германия.   1950 г. - Във Великобритания е обявен първият национален парк (Пик Дистрикт).   1965 г. - Основан е германския футболен отбор Ханза от град Рощок.   1974 г. - Земетресение с магнитуд 6,2 по Скалата на Рихтер в Пакистан отнема живота на около 5 300 души.   1981 г. - В Норфолк, Вирджиния, се ражда първото американско ин витро бебе - Елизабет Джордан Кар.   1981 г. - Кабелният телевизионен канал HBO започва да излъчва денонощно.   1987 г. - Започва излъчването на американския анимационен сериал Костенурките нинджа.   1989 г. - Основана е Зелената партия в България.   1991 г. - Якутска АССР е преименована на Република Саха (Якутия).   1995 г. - CompuServe слага забрана за достъп до секс-ориентирани нюз-групи, в резултат на германски съдебни искове.   1996 г. - На извънредно заседание 37 Народно събрание гласува оставката на правителството на Жан Виденов.   1999 г. - Сапармурад Ниязов е провъзгласен за пожизнен президент на Туркменистан.   2007 г. - Природният парк Беласица е обявен за национален парк.    ", "date": "2018.12.28", "title": "28 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/390926-%E2%80%9E%D0%B1%D1%8F%D1%81%D0%BD%D0%BE%D1%82%D0%BE-%D0%BA%D1%83%D1%87%D0%B5%E2%80%9C-%D0%B1%D0%B5-%D1%81%D1%80%D0%B8%D1%82%D0%B0%D0%BD%D0%BE-%D0%BE%D1%82%D0%B7%D0%B0%D0%B4", "text": "на президента на САЩ Доналд Тръмп да изтегли американските войски от Сирия прозвуча като гръм от ясно небе. Първите две денонощия коментаторите все още се съмняваха дали това решение ще се въплъти на практика, а няма да остане поредния „туит“ в профила на президента. Но след това последва гръмката оставка на министъра на отбраната, „Бясното куче“ Матис и не оставаха никакви съмнения. САЩ се изтеглят от Сирия! А след това последва и директивата на Пентагона, съгласно която в стодневен срок Сирия трябва да бъде напусната от около 2000 американски военнослужещи, които, според руските оценки, се намират в 20 бази. Освен това след изтичането на този срок трябва да бъдат прекратени и въздушните удари на САЩ в тези райони.     Изтеглянето на американците от Сирия е удар преди всичко по сирийските кюрди. Именно американците им помагаха те напълно да се отделят от Дамаск и дори да обявят собствена автономия. Така през март 2016 г. бе обявено създаването на федеративен регион в районите източно от Ефрат, където кюрдите дори проведоха серия от местни избори на различно равнище и формираха правителство. Това правителство се опира на един вид армия – сформиралите се тук в хода на гражданската война кюрдски отряди. Всичко това се проведе под въздушното и наземно прикритие на САЩ, чиято авиация и полеви бази блокираха всички опити на Дамаск да си върнат териториите. Именно в този регион, по време на един такъв опит частите на руската частна военна компания „Вагнер“ попаднаха под ударите на американците и понесоха загуби. И сега американците си тръгват. В сирийски Кюрдистан тази новина предизвика ефекта на взривила се бомба. Това решение на Тръмп се нарича там предателство и удар с нож в гърба. Мъката и паниката на кюрдите са разбираеми. Сега те, за да оцелеят, трябва да водят преговори с Дамаск и да се отказват от плановете за независимост. Впрочем, наблюдателите от самото начало предупреждаваха кюрдите, че те не са нищо повече от дребна разменна монета в голямата игра на САЩ и че американците, ако им се отдаде възможност, ще ги пожертват без никакви сантименталности. Така и стана… Впрочем, Дамаск днес едва ли ще се заеме с мащабно прочистване на Кюрдистан. Новите обвинения в жестокост към цивилното население не са му нужни и затова, с голяма вероятност по време на преговорите кюрдите ще могат дори да си изпросят определена автономия в състава на Сирия. В някои източници вече се появи информацията за начало на преговорите с представителите на сирийските власти в град Ел Камишли в североизточната част на страната по въпроса за предаването на териториите източно от Ефрат под контрола на Дамаск. Едновременно с това се съобщава за изпращане на делегация, близка до Кюрдската работническа партия от иракски Кюрдистан в сирийската столица за преговори за примирие при едно условие: обявяване на обща амнистия за кюрдите. Очевидно е, че решението за извеждането на войските от Турция ще задвижи всички тектонични плочи в региона. Решението стана истински празник за Анкара, за която кюрдският въпрос исторически е крайъгълен камък за вътрешната сигурност. Да говорим ли, че Анкара бе крайно недоволна от подкрепата към кюрдите от страна на САЩ и това я отдалечи силно от Вашингтон. Малко преди обявяването на извеждането на американските войски, президентът Ердоган обяви готвена военна операция в региона източно от Ефрат. След това Турция изпрати допълнителни сили на границата със Сирия. И сега нищо няма да спре турците да се разправят със заклетите си врагове. При това, за разлика от Дамаск, Анкара никак не се бои да проведе в региона истинска наказателна експедиция и да унищожи цялата автономия като такава. Извеждането на войските от Сирия оголва още един проблем, който рядко се чува, свързан с американското присъствие, но който е очевиден за всички експерти – това е сдържането на Иран. Именно американското присъствие в Кюрдистан не позволява на иранците окончателно да затворят шиитската дъга Иран-Ирак-Сирия-Ливан. И ако Дамаск си върне контрола над тези региони, то политически ще спечели Иран, което ще стане крайно болезнена новина за Израел, който дори не бе предупреден за готвещото се решение на Тръмп. Както твърдят израелските вестници, министър-председателят Бенямин Нетаняху е разбрал за намерението на Доналд Тръмп едва пет минути преди да бъде съобщено официално за готвеното изтегляне на войските. Това решение, на практика, обезценява всички усилия на Биби по противодействие на засилването на позициите нае Иран и в перспектива може да му струва длъжността. Коментаторите вече са успели да нарекат това лично отмъщение на американските хасиди, тясно свързани със семейство Тръмп срещу израелските либерали от партия „Ликуд“, стоящи зад опитите за свалянето на Тръмп чрез импийчмънт. Очевидно е, че тази политическа лавина, детонирана с решението за извеждането на войските, няма как да не е повлякла и министъра на отбраната Матис, който предпочита политическата канадска борба пред политическия шахмат. За него изтеглянето на войските от Сирия стана лично поражение и предателство на американските интереси в координационната система, където САЩ диктуват волята си по целия свят. И неговата оставка най-вероятно е знак, че правилата на политическата игра започват да се променят. За Русия оставката на „Бясното куче“ е положителна новина, без съмнение. Нали именно Матис бе непримиримият враг на Русия и привърженик на острото противостоене с нея. Именно Матис убеди Тръмп да предостави летално оръжие на Украйна и всячески да се засилва нейната отбранителна способност. Той първи, още преди да се изяснят всички обстоятелства се изказа и подкрепи позицията на Украйна след инцидента в Черно море през ноември. И сега го няма. Прав му път. Превод: В.Сергеев", "date": "2018.12.28", "title": "„Бясното куче“ бе сритано отзад"}
{"url": "http://www.classa.bg/%D1%81%D0%B2%D1%8F%D1%82/item/390927-%D1%80%D1%83%D1%81%D0%B8%D1%8F-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%82%D0%B2%D1%8A%D1%80%D0%B4%D0%BE-%D1%80%D0%B5%D1%88%D0%B5%D0%BD%D0%B0-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B2-%D0%BD%D0%B0%D1%82%D0%BE", "text": "Неотдавнашният сблъсък между руската брегова охрана и украинския военноморски флот показва, че Русия не е готова да предложи отстъпки относно Крим, почти пет години след като анексира територията от съседна Украйна Докато един от регионите й остава спорен, Украйна едва ли ще се присъедини към НАТО. Русия изглежда твърдо решена да гарантира това, съдейки по неотдавнашния сблъсък с украински военни кораби край бреговете на спорния Кримски полуостров. Анексията от Русия на Крим от съседна Украина и тлеещият проруски бунт в Източна Украйна изправят военния алианс, воден от САЩ, пред заплахата от пряк конфликт с Русия, ако приеме Украйна.     „Не виждам възможност за присъединяване към алианса в рамките на следващото десетилетие“, каза пред ДПА Тарас Захородни, директор на Националната антикризисна група, мозъчен тръст за политически и военни оценки, базиран в Киев. „Това би било нереалистично, докато Крим и Донбас са окупирани“, каза Захородни, имайки предвид украинската Донецка област, където проруски сеператистки групи воюват с украинската армия повече от четири години. Руският президент Владимир Путин призна, че руски войници са съдействали за анексирането на Крим, но правителството му упорито отхвърля обвиненията на Украйна за пряко участие в конфликта в Донбас. „Руското правителство няма да промени своя фундаментален национален интерес, формулиран от Путин: никакви неприятелски военнополитически блокове на територията на бившите съветски републики“, каза Наби Абдулаев, директор за Русия на международната консултантска фирма „Контрол Рискс Груп“. Три бивши съветски републики на Балтийско море – Латвия, Литва и Естония, успяха да влязат в НАТО по време на първия мандат на Путин. Украйна и друга бивша съветска република – Грузия, имат аспирации да се присъединят към западния военен алианс. Сегашният конфликт в двете най-източни украински области до руската граница – Донецка и Луганска, много прилича на друг случай – Грузия загуби контрола над два отцепнически региона след кратка война с Русия през 2008 г. „Чрез интервенцията си в Украйна Русия постигна целта си да предотврати официалното интегриране на Киев в тези неприятелски алианси – Европейския съюз и НАТО“, каза Абдулаев пред ДПА. В средата на декември ООН отново осъди анексията на Крим от Русия, като изрази тревога от увеличеното руско военно присъствие в околните води. Русия трябва „да изтегли войските си от Крим и незабавно да сложи край на временната окупация на територия на Украйна“, заяви ООН, като прие поискана от Киев осъдителна резолюция. В края на ноември руски войски откриха огън и задържаха няколко украински военни кораба и техните екипажи в Керченския проток кра йбреговете на Крим, който свързва Черно море с по-малкото Азовско море. Инцидентът демонстрира готовността на Русия да използва военна сила, за да потвърди претенциите си за Крим, близо пет години след като анексира полуострова чрез спорен референдум. Тъй като Русия е постигнала целта си да предотврати приемането на Украйна в НАТО, „малко вероятно е тя да разшири зоната на конфликта по-навътре в Украйна и да търси контрол над допълнителна територия“, каза Абдулаев. Марк Галеоти, старши анализатор в Института по международни отношения в Прага, е на същото мнение. „Не виждам особена вероятност за сериозна ескалация“, каза той пред ДПА. „Може да има инциденти, подобни на Керченския, и ще продължат престрелките в Донбас, но е малко вероятно руснаците, както и украинците, да желаят ескалация на конфликта до някакво сериозно равнище“, каза Галеоти. Конфликтът в Донбас може да продължи, докато Русия запазва собствената си вътрешна стабилност, каза Иван Курила, преподавател по международни отношения и история в Университета в Санкт Петербург. Конфликтът в Донбас „изглежда е планиран по модела на Приднестровието или Южна Осетия през последните десетилетия, тъй че той може да продължи дълго“, каза Курила, имайки предвид отцепилите се региони на Молдова и Грузия, в които конфликтите сега са „замразени“.БТА", "date": "2018.12.28", "title": "Русия изглежда твърдо решена да предотврати приемането на Украйна в НАТО"}
{"url": "http://www.classa.bg/%D1%81%D0%B2%D1%8F%D1%82/item/390928-%D1%89%D0%B5-%D0%B1%D1%8A%D0%B4%D0%B5-%D0%BB%D0%B8-2019-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D1%81%D0%B0%D1%89", "text": "През последните месеци на 2018 станахме свидетели как демократите успяха да получат мнозинство в Камарата на представителите, а републиканците задържаха контрола си над Сената; видяхме серия от разкрития за ролята на Кремъл в изборите през 2016 г; как икономиката май започва да се препъва; чухме и сигнали от много претенденти от Демократическата партия, че обмислят да се кандидатират за Белия дом през 2020 г. Това са все предвестници, че 2019-а ще бъде непредсказуема и повратна, каквато бе и 2018-а. Ето какво трябва да следим внимателно през идната година и какво да игнорираме, обобщава агенция Ройтерс, цитирана от БТА:     Импийчмънт и новия Конгрес Импийчмънт на Доналд Тръмп е възможен, но отстраняването му от длъжност е много слабо вероятно. Това е така заради същността на самата процедура. Според конституцията на САЩ, Камарата на представителите може да вземе решение за отстраняване на президента с просто мнозинство. При положение, че мнозина от демократическото мнозинство в Камарата са отворени към тази идея, импийчмънтът е реалистичен сценарий. Импийчмънт в Камарата обаче не води до произнасяне на присъда срещу президента и до отстраняването му от длъжност, а до един вид отсъждане в Сената, където е необходимо мнозинство от две трети за отстраняването му. А за да бъде „осъден“ президентът, ще трябва двадесет сенатори републиканци и всички демократи да гласуват в подкрепа. Републиканската подкрепа за него в Сената остава силна и е малко вероятно специалният прокурор Робърт Мълър да открие нещо, което да накара повече от една трета от сенаторите републиканци, много от които са от щати, в които Тръмп е все още популярен, да гласуват за отстраняването му от длъжност. И тъй като отстраняването му е така слабо вероятно, Камарата няма да постигне почти нищо, ако гласува за импийчмънт на Тръмп. Това може да има дори обратен ефект, ако Тръмп спечели лесно в Сената. Така че ще има много приказки за импийчмънт през 2019-а, но стига да е в добро здраве, очакванията са той да изкара още една година като президент. Изборите през 2020 г. След поражението на Хилари Клинтън през 2016 г. броят на демократите, чийто имена се въртят като потенциални кандидати за Белия дом през 2020 г., постоянно расте. Сред тях са ветерани от предишни президентски кампании като Джон Кери, Джо Байдън, Бърни Сандърс, а може би дори и отново Хилари Клинтън; бивши и настоящи губернатори като Джон Хикънлупър от Колорадо и Гевин Нюсъм от Калифорния; сенатори като Кори Букър от Ню Джърси и Ейми Клоубъшар от Минесота и редица други. Понякога изглежда по-лесно да се изредят видните демократи, които не обмислят да се кандидатират, отколкото да се посочат всички онези, които обмислят. През 2019 г. този списък ще се свие. Лесно е да пуснеш пробен балон с името си две години преди изборите, но е много по-трудно да изградиш организация и да събереш такива пари, каквито ще са необходими за кандидатура, която да бъде възприета сериозно по-нататък в кампанията. 2019-а ще бъде година на предварителни игрички и схватки, които ще отсеят полето на кандидатите. Това неизбежно ще означава, че единството, характерно за демократите през 2018-а, ще отстъпи място на разделения, в процеса на които активисти, донори и поддръжници ще се групират зад различните първични кандидати. Въпреки това, макар да е слабо вероятно демократите да излъчат един силен фаворит до края на следващата година, може да очакваме, че ще се оформи една група от 12 до 18 перспективни кандидатури. Това е все още твърде обширен списък, но е все пак далече от 20-30-те имена, които умуват дали да влязат в надпреварата сега. Що се отнася до Републиканската партия, нейната президентска политика през 2019-а ще изглежда много по-различно. Скандалите около Тръмп ще го направят по-слабо привлекателен кандидат за 2020-а, но макар слуховете за евентуални опоненти на президента в първичните избори да се носят упорито, крайно невероятно е друг републиканец да спечели партийната номинация. Икономиката Състоянието на американската икономика може да има огромен ефект върху политиката на САЩ през 2019 г. и 2020 г. Сравнително силната икономическа конюнктура спаси Републиканската партия, която загуби контрола си върху Камарата на междинните избори, от още по-катастрофални загуби през 2018-а. Ако икономиката остане в добро състояние или отбележи ръст през 2019, малко вероятно е Републиканската партия да се обърне срещу Тръмп. Един тежък икономически обрат обаче може да се окаже бедствен не само за американците, но и за президента. Ако свидетелствата, говорещи за прегрешения на Тръмп по теми като Русия, продължат да бъдат твърде значителни, за да бъдат лесно игнорирани, републиканците в Конгреса, включително и някои в Сената, могат да стигнат до извода, че президентът е бреме за тяхната партия и има слаби аргументи в негова защита. Една пропадаща икономика може да отвори вратата за процедура по импийчмънт в Сената или за републикански опоненти срещу Тръмп в първичните избори. Но като признаваме, че отстраняването на Тръмп чрез импийчмънт не е на близкия хоризонт и че нещата около президентската кампания през 2020 г. са силно променливи, и като отчитаме потенциалната роля на една нестабилна икономическа картина и на една окрилена Камара на представителите, можем да очакваме най-сериозни политически промени в предстоящата година. (БТА)", "date": "2018.12.28", "title": "Ще бъде ли 2019 годината на политическите промени в САЩ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390929-%D1%81%D0%B2-%D1%87%D0%B5%D1%82%D0%B8%D1%80%D0%B8%D0%BD%D0%B0%D0%B4%D0%B5%D1%81%D0%B5%D1%82-%D1%85%D0%B8%D0%BB%D1%8F%D0%B4%D0%B8-%D0%BC%D0%BB%D0%B0%D0%B4%D0%B5%D0%BD%D1%86%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8,-%D0%B8%D0%B7%D0%B1%D0%B8%D1%82%D0%B8-%D0%BE%D1%82-%D0%B8%D1%80%D0%BE%D0%B4-%D0%B2%D1%8A%D0%B2-%D0%B2%D0%B8%D1%82%D0%BB%D0%B5%D0%B5%D0%BC", "text": "  Тия невинни юдейски младенци пострадали заради безначалния Младенец Христос – Сина Божи по повеля на юдейския цар Ирод. Като се видял подигран от мъдреците, които се поклонили на Младенеца Христа, но не се върнали при него, а по друг път заминали за страната си, Ирод се ядосал твърде много и, страхувайки се да не би новороденият Цар Юдейски да му отнемецарството, заповядал да избият всички младенци във Витлеем и всичките му предели от две години надолу. Тогава се сбъднало реченото от  :  (Мат. 2:17-18).     Така жестокият Ирод принесъл в жертва на своето необуздано властолюбие хиляди младенци, като не знаел, че Иисус Христос се родил да устрои царство не на земно владичество, а на вечното спасение; че всички хитрини човешки са безсилни и напразни за всемогъщия Божий промисъл, който властно и безпрепятствено устройва спасението на света; че животът на самия Ирод, койтосамонадеяно се грижел за себе си, ще продължи не повече от една година и че съдбата му зависи от Бога! Божия съд – по думите на църковните писатели – постигнал Ирода чрез страшни болести, които прекратили живота му за незаконното избиване на невинните. Младенците мъченици влезли в Царството небесно не през вратата на св. Кръщение, но чрезмъченическата смърт за Иисуса Христа, която Сам Той нарекъл \"кръщение\" (Марк. 10:10). И с това кръщение, в случай на нужда, се заменя самото тайнство кръщение чрез вода.", "date": "2018.12.28", "title": "Св. четиринадесет хиляди младенци-мъченици, избити от Ирод във Витлеем"}
{"url": "http://www.classa.bg/%D1%81%D0%B2%D1%8F%D1%82/item/390921-%D0%B5%D0%BF-%D0%B4%D0%B0-%D1%81%D0%B5-%D0%B8%D0%B7%D0%B1%D1%8F%D0%B3%D0%B2%D0%B0%D1%82-%D0%B4%D1%83%D0%BC%D0%B8-%D1%81-%D0%BA%D0%BE%D1%80%D0%B5%D0%BD-%E2%80%9Cman%E2%80%9D", "text": "Политически коректният Европейски парламент призовава да се сложи край на думи с корен “man” и да се заменят с полово неутрални аналози.     ЕП се опитва да премахне употребата на думи като “mankind (човечество)” and “manpower (персонал)” и да ги замени с по-неутрални по отношение на пола понятия като “humanity” and “staff”. На длъжностни лица и членове на ЕП в парламента беше изпратен наръчник за използване на неутрален по пол език в комуникациите, законодателството на ЕС и тълкуването. Той ги призовава да избягват „генеричната употреба на man“.     “Полово неутралният език е повече от въпрос на политическа коректност”, се казва в ръководството. “Езикът силно отразява и влияе на нагласите, поведението и възприятията”. “Political leaders (политическите лидери)” трябва да се употребява вместо „statesmen (държавници)“, а предметите трябва да се наричат “artificial (изкуствен)” или “synthetic (синтетичен)”, а не “man-made (изкуствен)”. Ръководството обяснява, че препоръките му не са „обвързващи правила“, а просто насърчение. „Употребата в много езици на думата „мъж” в широк кръг от идиоматични изрази, които се отнасят както за мъже, така и за жени, като manpower, layman, man-made, statesmen, committee of wise men, трябва да бъде избягвана”, пише в ръководството: “С повишена осведоменост такива изрази обикновено могат да бъдат неутрални по отношение на пола”. Секретариатът на парламента описа целта на ръководството като насърчаване на несексистки, приобщаващ и справедлив език и „цели да избегне фрази, които биха могли да се разглеждат като предразсъдъци, дискриминация, унизителни забележки или предполагащи, че определен пол или социален пол представлява нормата“.", "date": "2018.12.28", "title": "ЕП: Да се избягват думи с корен “man”"}
{"url": "http://www.classa.bg/%D1%81%D0%B2%D1%8F%D1%82/item/390922-%D0%B7%D0%B0%D1%89%D0%BE-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D1%8F%D0%BD%D0%B8%D1%82%D0%B5-%D0%B1%D0%B8%D0%B2%D0%B0-%D0%B7%D0%B0%D1%82%D0%B0%D1%8F%D0%B2%D0%B0%D0%BD%D0%B0-%D0%B8-%D0%B4%D0%BE%D1%80%D0%B8-%D0%BF%D1%80%D0%B5%D0%BF%D1%80%D0%B0%D0%B2%D1%8F%D0%BD%D0%B0", "text": "в авторството на архивите за българското минало ще констатираме за сетен път, че историята винаги пишат грамотни писари на победителите. Всеки що-годе просветен владетел, политик или управляваща камарила знае, че ако иска дългосрочно да властва над поданиците или електората, трябва да изгради опора на своите сфери на интереси в историята. Затова миналото е подложено на масивна манипулация, без пестене на средства и усилия. За жалост голяма част от официалното тълкуване е просто неизползваема и изцяло кореспондира със съвременния мейнстрийм (ако желаете = политико-идеологически подчинената матрица, или Генерална линия). Замаскирана под клишета за значимостта на точната интерпретация на нашето минало, или: „...който иска да разбира настоящето, не може да мине без историята”.     Има и догматично спестявани клишета, че коренното население на Западното полукълбо е със съвсем друго виждане, напр. за историята на САЩ, отколкото това на потомците на завоевателите. Според анонимния автор на „Kdo ovládá minulost?” (=Кой владее миналото”), публикувана в уеб-сайта на чешки език   (=без политическа коректност): „Тъжното е че ние славяните сме в подобна ситуация, но не го осъзнаваме. И допускаме същите грешки като американските индианци, които” поради разнопосочност в позициите или несходство в мнения, „били готови да се съюзят със завоевателите и активно да съдействат за своята собствена гибел”.     Паралелът със съдбата на индианците и славяните ме пренася към автобиографични изявления на свръхактуален български политик-“еднокнижник  на темата Винету ” . Според добри експерти, това име няма да намерите в нито един от индианските речници. Нима е само случайност, че авторът на десетки книги за индианци Карл Май е избрал за име на главния герой именно Винету? Име, наподобяващо названието  венети (венеди) , т.е. група племена, обитавали  , близки или предци на западните  ). Те не са сред племената, сломени в Америка от нашествениците и авантюристите-завоеватели. А последните останки на венетите - малки енклави на лужичките сърби - се намират именно на 15 км. от сегашния град Кемниц, по време на ГДР Карлмарксщат, където Карл Май (р. през 1842 г. в кралство Саксония) е роден и живял.      Но това е само правдоподобна догадка - че авторът е подочул нещо и думата   става за него символ на борбата за свобода. А случайност ли е, че именно филмовата студията на ГДР в Бабелсберг ДЕФА създаде десетки филми с главен герой Винету, неизменно в ролята бе сърбинът Гойко Митич? Или, че Карл Май, със сложния си личен живот, вкл. с пребиваване и писане в затвора, е сътворил десетки книги с най-популярен герой Винету преди да е посещавал Америка, още по-малко пък Дивия Запад, дори Съединените щати ? И в родната му къща в Hohenstein Ernstthal бе изграден т. нар. Музей за индианците.     Немците наричат венедите  . Те са обитавали пространството на бившата ГДР, вкл. Хамбург (Гамбор, на славянски език) и Олденбург (Стариград). През 1147 г. част от II-я кръстоносен поход е бил насочен срещу славянските племена. Участвали са и отряди чехи, основна цел била „цивилизоване на езичници/ поганци”, също както в казуса с индианците... През XII век обаче славянските племена под ръководството на княз Никлота успели да се защитят от атаките на кръстоносците. Днес мнозинство от населението в  източната част на Германия  няма дори и понятие, че е генетично славянско. Но в обединена Германия – негласно - според сайтове като  , славяните са граждани от ниска категория в сравнение с техните надути и по-щастливи „западни братя”, необгръщани от реалностите на социализма. Източните немци постепенно губят идентичността си с венедски племена, заселвали голяма част от Европа, вкл. Северна Италия, Австрия, Словения. Били са много известни и под името вандали (немските историци обаче отричат всякаква връзка с тях). Те произхождали от земите на днешна Полша, където тези историци по-скоро „дислоцират центъра” на венедите. Но според анонимния автор центърът по-скоро се намирал на чешка територия, където сродното название на села/общини Benátky/Бенатки фигурира 7 пъти. В Полша само веднъж. Следите на венетите не са могли да бъдат отстранени изцяло. Все още има стари названия на градове: Бенатки/Benátky (=чешката и словашка дума сега за Венеция), Виена (Виндобона; чешки Vídeň = Видень), Вентспилс (Виндава, Шиндау) в Латвия. Една от най-високите планини в Австрия Großvenediger/Гросвенедигер (=Голям славянин, Velký Slovan) свидетелстват за заселване на славяни в миналото на австрийските Алпи. Или имената Венделин/Vendelín, също Вацлав/Václav (Венцеслаус/Wenzeslaus), или Ванда. Както и чешките фамилии като Benda, Bendl.  „Още в момента, когато Чехия губи голяма част от своята аристокрация, започвасериозна дейност за деславянизация на чехите”. Ситуацията „узряла” преди 2 столетия дотолкова, че ако не са били националните възрожденци, които в сетния час оживили чешкия език, сега майчин език за чехите щял да бъде немският, според автора. На изток се натъкваме на знатното средновековно племе на източните славяни  анти . Техен център някога са били турската за/сега Анадола, Анталия (=  земята на антите?!) . Като наследство от корена „анти” звучи и още харесваното име Антонин. На английски ант (ant) означава мравка, а английското семантично съответствие за роб е слейв (slave). Целево или случайност? На чешки и други славянски езици роб = otrok. В  Анадола  ще намерим много повече исторически паметници от славното антично минало. За пряка връзка между „антика, античен” и племе „анти” не се сещам. Вероятно автори от уеб-сайтовете @VNoviny,   и пр. са далеч от уравновесения научен подход към значението на старобългарския език за славистиката на основоположника на кирилометодиевистиката чеха Йозеф Добровски и от   Нацията, дала писмеността и част от културата на Русия. Плюс значим човешки ресурс. Нацията, пренесла православното вероизповедание от Византия в Русия. И от чиито опит (български и византийски) + на Златната орда, е съзиждана най-голямата преобладаващо славянска държава в света. Липсват ми и откровенията на Ф.Тургенев за българите, Русия, Запада, славянството. Вместо това анонимните блогъри се ожалват как немските историци твърдяли, че «благодарение на най-културните съседи (?), чехите били слезли неохотно от дървото и напуснали пещерата”. Без (блогърите) да споменават българите, България или поне Св. Св. Кирил и Методий, но повтаряйки изтърканите до болка имперски тезиси за азбуката и премълчавания от Запад и Изток. За истината можем само да правим догадки, след цялостната реконструкция на руската история при управлението на произхождащата от второстепенен немски княжески род  Екатерина Велика . Че основите на сегашната официална история на Русия е поставена от поканени от нея немски историци, спор няма. Местните експерти, които се противопоставяли на грубото преиначаване на фактите, били безмилостно наказвани и ликвидирани. Според блогърите, младият Ломоносов избягнал екзекуцията само благодарение на масовата подкрепа на световната научна общност. Достатъчно било да споменем, че славянският календар, премахнат от Петър Велики, днес би отбелязвал 7525 година! Кой би имал интерес решително да унищожи споменаванията за славно прастаро минало? Произходът на династията Романови е друга  . По една от водещите версии произхожда от Новгородските граждани Романовци. Има и версия за връзка на Романови с   в   в началото на XIV век. Според опцията на чешки блогъри, фамилията въобще не е била руска, а обеднялото семейство на немските аристократи Ботропи си е купило името. Петър I създал Петроград на шведска земя и градът бил незабавно признат от всички западни държави като столица. Т.е. с масовата подкрепа на Запада „Питер”, както го наричат разговорно в Русия, бил утвърден като база за постепенно завладяване на руски територии, според конспиративни теории. Населението било щедро снабдявано с  алкохол , любимо генетично оръжие на завоевателите, ако отново направим паралел с индианците. Но пък защо да не използват изпитаното оръжие и там? Духовният и светски елит, който воювал против тази съсипия, бил унищожаван и подменян от по-кооперативни персони. Вече няколко пъти в историята Русия е била пред прага на своя залез и в последния момент се е появявал някой, който го е предотвратявал. Понятието  Велика Тартария  не познават дори много руски граждани (русские и россияне) - висшисти. На всички карти в света до XVIII век я виждаме на територия, далеч надхвърляща тази на Руската федерация. Още в своето първо издание от 1796 г. Енциклопедия Британика я споменава като най-голямата империя някога си изграждана от хора – четири пъти по-обширна от Римската империя от времето на най-големия й разцвет. В следващите издания нито слово за Тартария. Въпреки че в преобладаващата част не е била славянска. Достатъчен бил високият дял на руското културно влияние. Ако на картата отново се преместим на запад, ще се натъкнем на загадъчната  етруска цивилизация . Оспорва се произходът й, не разбираме езика, въпреки, че още през 1990 г. чешкият автор на книгата „За славяните по съвсем друг начин” Антонин Хорак разгадава техния език. Той прибягва до метода акрофония, но за разлика от другите изследователи не изключва предварително славянския произход на езика. И постига резултати. Текстовете станали ненадейно разбираеми. Табелките със значенията на отделните срички са достъпни в интернет и всеки би могъл да провери тяхната функционалност. Но не спират твърденията, че етруският език е неразбираем. Ако систематизираме горепосочената фактология ще установим, че славянските етруски са изградили Рим, а са го разрушили славянските вандали. *** Много жалко, че за славянското минало не се дискутира открито и че импулсите в публичното пространство най-често идват от осмелили се аматьори или от „агенти на влияние на панславизма”. Да не би професионалните историци у нас да си налагат автоцензура, за да нямат проблеми със своята реализация в държавната или общинска администрация? Чехите също официозно се представят след VI век като смеска от  ,   ,  ,   и племена със славяни. Макар и засега анонимни, авторите от сайта - на български език = на :  „без.политическа.коректност.cz” - обявяват готовност за остра критика от страна на формално признатите „професорЯ”, академици и пр. Не е излишно, ако ледовете се разпукнат и хората започнат сами да се интересуват за своето минало. А клишетата „който не се поучава от историята...”, както и противоположното: „историята никога не се повтаря...”, са ни втръснали. Споделям мнението на дългогодишния ми колега Емилиян Апостолов, с допълнения. „Много интересен поглед...”. Подценяването на този въпрос е пряко свързан с факта, че освен икономически лостове, славянството и православието биват усъвършенствани като активни оръжия в ръцете на доминаторски и кандидат-имперски попълзновения и мераци на големи, преобладаващо славянски държави, но втората от които две е с превъзхождащо католическо вероизповедание. Слава богу, че има чешки интелектуалци, надрасли либерално-глобалистичните ценности на родните блюстители на актуалната и доходоносна за последните Нова Догма. И че първите споменати правят осезаеми опити за по-трезв поглед върху корените си. Докато наши псевдополитици, „учени на прикритие”, НПО-та - срещу грантчета или друг „чешит” аутсорсингово заплащане; или при желание за самоизява в дружбашки стил от 20-те години на миналия век : „Бря, бря, бря, нам да е добря!”; или поради вроден дебилизъм, може и при комбинация между изброените мотиви –  . Като „ ни пънат ” да бъдем тракийци, кумани, „чисто континентално-южноморско-островни европейци” и какви ли не още, само и само за да сме далеч от славянски корени и славянството.", "date": "2018.12.28", "title": "Защо историята на славяните бива затаявана и дори преправяна ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390923-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%B1%D0%B5%D1%88%D0%B5-%D0%BF%D0%B5%D1%82%D0%BE%D0%BB%D1%8A%D1%87%D0%BA%D0%B0%D1%82%D0%B0", "text": "Традицията вече повелява: да не мине официален празник в България без скандал по руско направление. Първа беше Путиновата похвала за македонската кирилица навръх 24 май. После - киселата реакция на патриарх Кирил заради \"несправедливото\" отчитане на приноса на чужди (разбирай - не само руски) воини за освобождението на България. Е, не минаха и два дни след Рождество Христово, преди да се озовем в поредната сапунена драма по модела \"Сделано в СССР\" - фалшификат по чужд чертеж, сглобен с евтини подръчни материали и предназначен за масово ползване в дефицитни времена. В началото беше петолъчката: внушителна украса под формата на елха с червени звезди, златни топки и гирлянди, беше поставена на площад \"Св. Неделя\" като дар от Москва за София \"с новым годом\".     В град, посивял от мъгла, ламаринени прегради и предизборни кахъри, 13-метровата московска елха постигна ефект. Постигна и още нещо - превърна се в сборен пункт за протест срещу обстрела на 3 украински кораба и ареста на екипажите им от руските военни в Черно море. Върху петолъчките се появиха хартиени кораби с имената на арестуваните украинци, сред които има и един бесарабски българин.     Малокалибрено и слабо отразено в отпускарския сезон, това събитие си остана единственият глух сигнал за обществено недоволство срещу все по-шумното дрънкане на оръжие на километри от териториалните води на България. \"Обезчестяването\" на червената звезда обаче не остана незабелязана. Пръв се самосезира Костадин Костадинов, председател на ПП \"Възраждане\" - варненска партия вляво на борд от \"Атака\", която вече месеци наред осигурява мускули и FB-опълчение за акциите на БСП срещу \"системата\". \"По-големи олигофрени и малоумници от платените жълтопаветни русофоби няма\" , обобщава Костадинов и се възмущава от \"бруталната американска цензура\", която е забранила на световните медии да обнародват благата вест за наличието на руска елха в София. Вълнението от извънредната щедрост на метрополията към губернията е оставила Костадинов с още една заблуда - че на площада се е състоял протест срещу полиетиленовата украса, срещу Снегурочка и срещу Дед Мороз. Вероятно дърветата му пречат да види гората, както се казва в един виц. А и не за първи път най-яростните поборници за българщината се възпаляват остро, ако техен сънародник оспори широчината на широката руска душа, необятността на необятния руски пазар или величието на великия стратег Путин. Традицията го повелява. Свикнали сме, с две думи. Майтапът загрубя тогава, когато   включи на шеста тролска скорост и повтори 1:1 всички вътрешнозаводски ругатни на Костадин Костадинов под формата на споделено \"мнение\". Какъв по-весел празник за Външно министерство? Какъв по-мил подарък за \"новым годом\"? Каква по-благодатна тема на разговор в промеждутъка между сармите и тиквеника? Не знаем само за кое следва да бъде по-благодарен \"вечно благодарният\" български народ: за нахалството на обидния тон или за нарушаването на всяко правило на дипломацията в чужда държава? За това, че посланик Анатолий Макаров си позволява да говори през устата на български политически функционер (който скоро може да се окаже патриотичният коз на БСП)? Или за това, че България се третира като бивш сателит, докато се готви да рестартира две енергийни мегасделки за милиарди с доставчици - руски монополисти? Традицията повелява да не минава празник без нова евтина провокация към здравия разум, без вбиване на клин във всяка пукнатина с потенциал за разрушително действие и разкопаване на съществуващите пропасти по всички разделителни линии - наши и чужди, фили и фоби, европейци и евразийци, правоверни и неверници, петолъчкови патриоти и неблагодарници. В навечерието на поредния уж \"дружески\" юбилей - 140 години от установяването на дипломатически отношения между двете страни - официална Москва продължава да дава недвусмислени сигнали, че не разпознава София като уважаван, суверенен, политически равноправен субект. Със собственото си поведение Русия потвърждава всички аргументи на критиците си - арогантност, злонамерена намеса във вътрешните политически отношения, а напоследък и леко комплексирана, карикатурна раздразнителност към всяко проява на противоречие с правата линия. Ето така нахалството се превърна от неприемлив рецидив в традиция, с която всеки свиква по навик. Затова и единственият протест срещу \"правата линия\" беше опакован като маргинална самоцелна проява, подлежаща на дебелашка руска подигравка.  ", "date": "2018.12.28", "title": "В началото беше петолъчката"}
{"url": "http://www.classa.bg/%D1%81%D0%B2%D1%8F%D1%82/item/390924-%D0%B0%D0%BD%D0%B3%D0%BB%D0%B8%D1%8F-%D1%81%D0%B5-%D0%B2%D0%BB%D1%8E%D0%B1%D0%B8-%D0%B2%D1%8A%D0%B2-%D0%B2%D0%B0%D0%BD%D0%B3%D0%B0", "text": "3 от най-тиражните британски вестници, начело с любимия на Мей – Мейл, също Мирър и Експрес бълват предсказания на наша Ванга за 2019. Ето как: Сляпата пророчица Баба Ванга, която предсказа 11 септември, Брекзит и възхода на ИДИЛ, предрича световната мрак през 2019 година, пише Мирър. Ванга е наречена Нострадамус на Балканите заради своите прогнози, които се сбъдват със зловеща точност.     Според нея следващите 12 месеца ще бъдат „мрачни и нещастни“ и ще са под влиянието на злото. Атентат срещу Владимир Путин ще дойде от собствения му екип по сигурността, мега-цунами, подобно на бедствието през 2004 г., ще удари в Азия. По думите й метеорит ще се падне в Русия, а Доналд Тръмп ще се разболее от мистериозна болест, оставяйки го глух и страдащ от мозъчни увреждания. Мнозина вярват, че нейните прогнози са твърде мрачни. Един човек написа във Фейсбук: “Не можеше ли да предскаже нещо хубаво, което ще се случи на този свят.” Баба Ванга, родена като Вангелия Гущерова, почина през 1996 г. на 85 г. Тя е направила стотици прогнози в 50-годишната си кариера, много от които никога не са били записани. Тя става известна в световен мащаб, след като точно прогнозира потъването на Курск през 2000 година. Нейните милиони последователи вярват, че тя имаше паранормални способности, включително телепатия и възможност да общува с извънземни.", "date": "2018.12.28", "title": "Англия се влюби във Ванга"}
{"url": "http://www.classa.bg/%D1%81%D0%B2%D1%8F%D1%82/item/390925-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "  Както е известно, въпреки дълбоките разногласия между отделните страни членки относно механизмите за решаването на този проблем, Съюзът в крайна сметка успя да формулира общ заключителен документ. Както доста точно се изрази по този повод премиерът н Люксембург Ксавие Бетел: “постигнахме сделка относно миграцията”. Разбира се, детайлите по сделката вероятно ще продължат да се договарят поне до края на 2018, ако не и след това. Какво все пак, включва тя? На първо място, отказ от практиката на принудителна релокация на имигрантите. Тоест, държавите, които не искат да приемат имигранти, могат да докажат “европейската си солидарност” и с финансови вноски. Което естествено ще се отрази негативно на бюджетите им, но пък ще им позволи да избегнат притока на неподдаващи се на интеграция чужденци. Именно със съзнанието, че приемат по-малкото зло, Унгария и Полша в крайна сметка склониха да подкрепят “миграционната сделка”.     На второ място, пребиваващите в Европа мигранти няма да могат самостоятелно да избират в коя държава да живеят. На трето място, беше взето решение за по-активна подкрепа на Европейската агенция за гранична и брегова охрана Frontex. На четвърно място, беше постигнато съгласие за създаване на центрове за дислоциране на мигрантите извън ЕС. Става дума за лагери за първично разполагане на бежанци в Северна Африка (или в някои европейски държави извън Съюза, които са склонни да ги допуснат), откъдето част от тях ще разпределят в изразилите доброволно готовността си да ги приемат страни членки на ЕС.  На пето място, беше потвърден ангажиментът да бъде финансиран Доверителният фонд на ЕС за Африка, с цел да бъдат подпомогнати африканските държави, които генерират най-много имигранти. В тази връзка председателят на Европейския съвет Доналд Туск съобщи, че на фонда допълнително ще бъдат отпуснати 500 млн. евро. Освен това, беше обсъден въпросът за т.нар. вторична миграция (т.е. за бежанците, влезли през една страна членка на ЕС, които след известно време искат убежище в друга). В заключителния документ се подчертава и необходимостта от финансова подкрепа за страните членки на ЕС по външните граници на Съюза (каквато е и България), както и предоставяне на необходимата помощ на полицията и експертите по проблемите на бежанците. Посочва се, че страните членки “следва да предприемат всички необходими вътрешни законодателни и административни мерки, за да ограничат подобно движение, а също да си сътрудничат тясно по този въпрос”. След приключването на срещата, германският канцлер Меркел констатира, че резултатите от преговорите са “добра новина”, макар че според нея “тепърва предстои да се направи още много за да се изгладят противоречията в позиците на отделните страни членки”. Истината обаче е, че последната среща на върха на ЕС се оказа пълен провал на привържениците на мултикултурализма, каквато впрочем е и самата Меркел. Както е известно, малко преди нея в собствената и Германия избухна остър спор, вътре в управляващата коалиция, относно миграционната политика. Той беше иницииран от поредица изявления и последвалия ултиматум на външния министър Хорст Зеехофер (настояващ в Германия да не се допускат мигранти, които преди това са регистрирани в друга страна членка на ЕС). Всъщност, въпреки очакванията, основният играч на срещата в Брюксел не беше Германия, а по-скоро Италия – една от основните държави, през които мигрантите проникват в ЕС по т.нар. Средиземноморски маршрут. Именно тя блокира повечето предложения на оста Берлин-Париж за решаване на мигрантския проблем. В навечерието на Срещата на върха на ЕС италианският премиер Джузепе Конте представи предложението си за “Европейска многопластова стратегия за миграцията”, като сред основните искания на Рим беше преразглеждането на Дъблинското споразумение, според което отговорността за приемането на мигрантите се възлага на първата страна от Съюза, в която те са влезли. Освен това, италианската страна предложи въвеждане на национални квоти и за икономическите мигранти, като всяка държава се съгласи да приеме такива хора от граничните държави като Италия, Гърция и Испания, откъдето те най-често влизат в Европа. След като в крайна сметка италианската позиция беше взета предвид от останалите, вицепремиерът Матео Салвини гордо обяви, че страната му е излялза от политическата изолация, отбелязвайки, че резултатите от преговорите са показали, че Италия постепенно си връща статута на основен играч в рамките на ЕС. Разбира се, Рим не беше сам в борбата си против задълбочаването на мигрантския проблем в Европа, тъй като желанията му съвпадат с последователните декларации по въпроса на Варшава и Будапеща. Така, полският премиер Матеуш Моравецки, акцентира най-вече върху отказа от практиката на принудителна релокация на мигрантите. Впрочем, малко преди това, унгарският му колега Виктор Орбан дори беше похвален от Ангела Меркел като положителен пример за борба с нелегалната имиграция, като канцлерът (макар и “през зъби”) призна, че унгарските мерки за укрепване на границите защитават и Германия. Държавите, настояващи за ограничаване на бежанския поток към Европа са много, като освен т.нар. Вишеградска четворка, сред тях са България, Холандия, Дания и др. За целта, на срещата в Брюксел беше решено отново да бъде ангажирана Турция, която ще получи втория транш от средствата, предназначени за финансирането на миграционната и сделка с ЕС. В същото време, Брюксел призова Анкара да вземе мерки за съкрашаване броя на мигрантите, проникващи в Европа по Източносредиземноморския маршрут. Както е известно, преди това, Съюзът поставяше пред Турция редица условия за отпускането на въпросните средства, но на фона на кризата “еврократите” бяха принудени да смекчат претенциите си. Тоест, макар да изглежда, парадоксално, режимът на Ердоган се оказа сред големите печеливши от срещата в Брюксел по мигрантския проблем. На свой ред, на срещата на върха на ЕС британския премиер Тереза Мей се задоволи да отбележи, че мигрантите много рискуват, осъществявайки “подобни опасни преходи” и “доверявайки се на трафикантите на хора”. Президентът на Франция Макрон пък заяви, че постигнатото на срещата споразумение “ще позволи по-добре да защитим границите си и да втвърдим правилата за приемане на бежанци”. Което едва ли е изненадващо на фона на статистическите данни за броя на мигрантите във Франции, който вече е толкова голям, че според някои само в рамките на следващите едно-две поколения повечето жители на страната вече няма да са от френски произход. Доста различна беше реакцията на новия испански премиер – социалистът Педро Санчес, който между другото се появи в Брюксел непосредствено след срещата си с Джордж Сорос. Той разкритикува приетото на срещата споразумение, посочвайки, че “то далеч не е най-доброто, което бихме могли да постигнем”. Тук е мястото да посоча, че Гърция (очевидно разчитайки на облекчения във връзка с гигантския и дълг) и Испания се съгласиха да приемат обратно бежанците, задържани от немските власти по границата между Германия и Австрия. Впрочем, в момента Испания е сред европейските държави, които приемат най-много мигранти (между другото, в началото на август 2018, италианският външен министър Салвини обвини Мадрид, че “подкрепя безконтролната миграция”). На свой ред, Германия обеща да съдейства за събирането на семействата на мигрантите, намиращи се в Гърция и Испания. След края на срещата, последваха и първите стъпки в посока към реализиране на постигната “миграционна сделка”. Така, в писмо до испанския премиер Санчес от 1 август 2018 председателят на Европейската комисия Жан-Клод Юнкер обеща, че ЕС ще отдели още 55 млн. евро, които ще бъдат дадени на Мароко и Тунис за подпомагане на мигрантите от Близкия Изток и Африка, които пресичат границите на двете държави на път за Европа. Срещу това те трябва да поемат ангажимента да не допуснат мигрантите да продължат към Стария континент. Освен това, плановете са там постепенно да бъдат връщани и част от “бежанците”, които в момента се намират в Европа. Буквално същия ден Фpенският парламент окончателно одобри проектозакона за предоставяне на убежище и за имиграцията, С него се съкращават сроковете за депозиране и разглеждане на молбите за предоставяне на убежище – от 90 на 60 дни, а самите молби ще се обработват не в рамките на 11 месеца, както е сега, а само на 6. Освен това, при отказ, имигрантите ще имат по-малко време да го обжалват, а пък срокът за задържане на онези, които следва да бъдат експулсирани от страната, се повишава до 90 дни. Очевидно Макрон и назначеното от него центристко правителство се ориентират към по-твърда линия по отношение на т.нар. “икономически мигранти”, които нямат основание да претендират за убежище в страната. Френският вътрешен министър Жерар Колон аргументира втвърдяването на миграционното законодателство с рязко нарасналия брой на молбите за получаване на бежансти статут, които през миналата 2017 са били със 100 хиляди повече, отколкото през 2016.   Както заяви на последната среща на върха на Еропейския съюз в Брюксел Ангела Меркел “В Европа има много проблеми, но този свързан с миграцията може да реши съдбата на ЕС”. Всъщност, т.нар. “бежански проблем” не само заплашва да стимулира разпадането на Съюза, но и застрашава съществуването на самата европейска цивилизация, тъй като коренните европейци постепенно могат да се превърнат в малцинство на Стария континент за сметка на мигрантите от Близкия Изток и Африка, при това африканците ще бъдат многократно повече от останалите. Както се посочва в коментар на Тагешпигел, “В Германия е само въпрос на време, жителите на големите градове с “миграционно минало” да се превърнат в доминиращо мнозинство. Така, още през 2017 51,2% от гражданите на Франкфурт или не са родени в Германия, или пък имат родители-мигранти. Същото съвсем скоро ще важи и за Аугсбурт и Щутгарт. Впрочем, както съобщи наскоро Федералната статистическа служба (Destatis), всеки четвърти гражданин на Германия има “миграционно минало”. Въпреки това, участниците в срещата в Брюксел така и не съумяха да намерят изход от създалата се ситуация. Истината е, че заключителното споразумение, обявено за “компромисна сделка за бежанците”, е просто фикция, която трябваше да прикрие изключително дълбоките разногласия между страните членки на ЕС относно механизмите, с чиято помощ следва да се решава проблема с продължаващите да пристигат в Европа имигранти, а също очевидната липса на ясна представа, какво следва да е решението на този проблем. Вместо това, за изход от задънената улица, който уж се приема от всички страни членки, беше представено решението за създаването на центрове за филтрация на мигрантите, разположени извън границите на ЕС, като в тях уж ще бъдат изпращани всички спасени в Средиземно море “бежанци”, както и онези, които сами се доберат до тях. Освен това, беше взето решение отделните членки на Съюза сами да определят, колко мигранти могат да приемат. Твърди се, че подобно решение удовлетворява поне частично Италия, която в момента носи основното бреме по приемането на мигрантите от Африка. На практика обаче, то удовлетворява най-вече държавите от т.нар. Вишеградска четворка (Унгария, Чехия, Словакия и Полша), както и Австрия, които не възнамеряват да приемат никакви мигранти. Истината е, че в момента Европа е разделена на два лагера. От едната страна е глобалисткият либерален елит, в лицето на т.нар. “еврократи”, както и близките до тях ключови европейски политици като френския президент Макрон, германския канцлер Меркел, испанския премиер Санчес и редица други. Плановете на този елит бяха изразени достатъчно ясно преди време от европейския комисар по въпросите на миграцията, вътрешните работи и гражданството Димитрис Аврамопулос пред американските медии. Тогава той, в частност, призова “да се гледа положително на имиграцията в Европа, като нова реалност в съвременния свят”. Впрочем, още през 2017 Аврамопулос твърдеше, че Европа “се нуждае от милиони мигранти от Африка”, както и, че ЕС планира да открие свои “офиси” във всички страни от Южното Средиземноморие и Западна Африка за да организира “вноса” на имигранти в Европа. Много е възможно, в крайна сметка да се окаже, че въпросните “офиси” и “филтрационните центрове”, за които се говори в заключителния документ от последната среща на върха на ЕС, са едно и също нещо. Ако това наистина е така, следва да приемем и, че на въпросната среща т.нар. “еврократи” успешно са прокарали и наложили отдавна съзрялото в техните среди решение за “контролиран внос” на имигранти в Европа.  От друга страна, на либералния европейски елит се противопоставят онези, които свързаните с въпросния елит медии упорито наричат “популисти”, очевидно влагайки в това понятие негативен смисъл. На практика обаче, “популистите” защитават както собствените си страни, така и Европа, като цяло, от “подмяната на коренното население”, от чуждата култура и от натрапваната от либералите доктрина за “разнообразите и смесването” на културите, расите, религиите и половете. Те се обявяват за съхраняване на традиционните ценности и националните граници. Сред тях са такива държавници като унгарския премиер Виктор Орбан или федералния канцлер на Австрия Себастиян Курц. А също политически лидери, като германския вътрешен министър и председател на баварския Християнсоциален съюз Хорст Зеехофер (който буквално срина със земята решенията на последната среща на ЕС в Брюксел за противодействие на нелегалната имиграция), водачът на френския Национален фронт Марин Льо Пен или основателят и лидер на холандската Народна партия за свобода и демокрация Геерт Вилдерс. Между другото, основното разминаваме между Зеехофер и канцлера Меркел, породило толкова сътресения в управляващата в Германия “голяма коалиция”, касае именно ключовия въпрос за необходимостта нелегалната имиграцията не просто да бъде “контролирана”, а да бъде напълно преустановена. Ясно е обаче, че на последната среща на върха на ЕС, привържениците на “традиционната Европа” по-скоро загубиха. И сега предстои да видим, как точно ще бъдат създадени и ще функционират т.нар. “филтрационни центрове” в Северна Африка. Защото, на практика, самото съществуване на подобни центрове е своеобразна покана за всички желаещи африканци да се преселят в Европа. А желаещите със сигурност ще бъдат изключително много. Експертите прогнозират, че масовото преселение в Европа на т.нар. “бежанци” от Близкия Изток, чиято върхова точка беше достигната през 2014-2016, е по-скоро скромна прелюдия към наистина гигантското предстоящо “преселение на народите” от Африка в Европа. Още през следващите години европейският континент може да бъде залят от нова миграционна вълна, при това десетократно по-голяма, от близкоизточната. Очаква се, че тази африканска миграционна вълна ще бъде генерирана предимно от региона на Сахел (Нигер, Мавритания, Чад, Мали, Буркина Фасо и др.) в резултат от изключително високата раждаемост, в комбинация с ширещия се там хроничен глад. Както заяви по този повод пред британския “Гардиан” изпълнителният директор на Световната програма за изхранване на ООН Дейвид Бизли: “Искам да предупредя европейците – ако мислите, че имате проблем, породен от дестабилизацията и конфликтите в държава като Сирия с 20-милионно население, което доведе до мигрантски поток, почакайте да видите, какво ще се случи, когато още повече бъде дестабилизиран регионът на Сахел с население от 500 милиона души. Крайно време е европейската и международната общност да се събудят”. Освен това Бизли напомня че на територията на Сахел действат редица екстремистки групировки, свързани с Ал Кайда и Боко Харам, които целенасочено внедряват свои бойци в потоците бежанци и мигранти за да провокират хаос и терор в Европа. Тук е мястото да напомня, че само в Нигерия се очаква населението да нарасне от сегашните 182 млн. души, до 752 млн., в края на ХХІ век. Впрочем, същата е тенденцията и в съседните и африкански държави. Според прогнози на ООН, през следващите 30 години населението на Черния континент ще се удвои, достигайки 2,5 млрд. души, голяма част от които ще се стреми да попадне в Европа (през 2100 населението на Африка вероятно ще скочи на 4,4 млрд.). Как ЕС ще може да сдържа подобна лавина от имигранти от Африка (а да не забравяме, че и имигрантският поток от Близкия Изток със сигурност няма да секне), при това с внедрените сред тях стотици или дори хиляди екстремисти? И дали при подобно развитие филтрационните лагери в Северна Африка ще се окажат полезни? Както е известно, през декември 2017, под егидата на Париж, беше създадена групата G-5, включваща пет държави от зоната на Сахел (Мали, Нигер, Буркина Фасо, Мавритания и Чад), чиято основна цел е борбата срещу ислямския тероризъм. Под френско ръководство и с щедрото финансиране на Саудитска Арабия и ОАЕ, G-5 вече създаде 4-хиляден военен контингент. Въпросът обаче е, какво може да направи той, както и филтрационните центрове на ЕС в Северна Африка срещу очертаващата се имигрантска лавина от десетки милиони отчаяни и готови на всичко хора? Дали Европа действително ще съумее да постави под контрол подобна гигантска вълна? От отговора на този въпрос действително зависи бъдещето на Стария континент. За съжаление обаче, общото впечатление е, че подобна задача всъщност не се поставя, а вместо това се предприемат действия, прикриващи продължаващата реализация на доктринално обусловените задачи на глобалисткия либерален елит за “разнообразяването” и “смесването” на европейското население. Остава да видим, дали в тази битка действително ще надделеят фанатизираните ултралиберални доктринери, към които принадлежи и по-голямата част от сегашния западноевропейски елит, или пък това ще сторят привържениците на традиционната Европа, въпреки малките шансове, които им дават повечето анализатори.   И така, докато през периода 2013-2016 основната част от мигрантския поток към Европа се формираше от мигранти от Близкия и Средния Изток (и най-вече от Сирия, Ирак и Афганистан), през последните две години в него отново доминират мигрантите от Черния континент (и най-вече от Западна Африка и зоната на Сахел). Въпреки че миграционният процес от Африка към Европа продължава вече доста десетилетия (а през последните две е особено интензивен), международните структури, както и правозащитните организации не предприемат сериозни конкретни стъпки за разрешаване на тази ненормална ситуация, която поражда тежки проблеми за обикновените коренни европейци. Нещо повече, по правило всички опити за спиране на бежанския поток, предприемани едностранно от отделни европейски държави, се сблъскват със съпротивата на брюкселския “елит”. Последната среща на върха на ЕС, провела се в края на юни 2018 отново демонстрира липсата на ясни идеи по миграционния въпрос, а желаещи да приемат мигрантите от Африка така и не се появиха. В същото време, големите европейски медии, почти не коментират едно от измеренията на нелегалната имиграция от Африка, а именно, че от доста време насам тя се е превърнала в твърде изгоден бизнес. Впрочем, те мълчат и за това, който точно е свързан с този бизнес по прехвърлянето на нелегални мигранти към бреговете на Италия, Гърция и Испания. А също и, как африканците могат да си позволят да плащат за прехвърлянето си през Средиземно море между 800 и 1500 евро на човек. Откъде биха могли да разполагат с подобни средства, хора, бягащи от войните и от глада, при положение, че в повечето държави от Черния континент БВП на глава от населението е под 300 евро годишно? През последния почти четвърт век на постоянен приток на мигранти от Африка (немалко от които намериха смъртта си във водите на Средиземно море) към бреговете на Италия, нито един от отговорните за решаването на този проблем чиновници от централата на ЕС така и не можа да даде ясен отговор на простичния въпрос, как нито един от организаторите на криминалния бизнес с трафика на мигранти все още не е изправен пред съда. Истината е, че първоначално самите италиански власти предпочитаха да гледат през пръсти на нелегалната имиграция, тъй като притокът на работна ръка позволяваше да бъде понижено (легално или не) нивото на заплащане, което пък беше изгодно на местните производители. Впрочем, някои и днес се опитват да защитават тази тенденция, въпреки пълната и несъстоятелност. Така, в едно скорошно свое изказване пред депутатите в италианския Парламент, президентът на Института за социално осигуряване (INPS) Тито Боери заяви, че без нови имигранти, в бъдеще много трудно ще могат да бъдат гарантирани пенсиите, тъй като младите италианци продължават да напускат страната. Тоест, очертава се наистина абсурдна ситуация: младите дипломирани специалисти са пронудени да си търсят работа в чужбина, а вместо тях се предлага да се “внася” евтина работна ръка, която уж ще тласне напред националната икономика. Всъщност, истината е, че спадът на производството в Италия, както и паралелно развиващият се процес на обща деградация на обществото и обедняване на населението, са тясно свързани именно с притока на неквалифицирани работници. В южните области на страната например, много африкански имигранти са наети да берат плодове и зеленчуци в условия близки, до “робските” (впрочем в подобни условия работят и немалко нелегални имигранти от България и Румъния, при това не само от ромската общност), като негативните последици от това за местното общество от морална гледна точка многократно надхвърлят и без това слабата икономическа изгода. Както е известно, проблемите на Черния континент са мнобройни и разнообразни. Сред тях са и постоянните въоръжени конфликти, и ужасяващата бедност, и епидемиите, а също неграмотността, безработицата, липсата на ефективна здравна система, сушата, гладът, недостигът на питейна вода… Във войните, които постоянно избухват в една или друга точка на Африка (не без намесата на западните държави), се сражават и непълнолетни, които непрекъснато стават свидетели или преки участници в проявите на кърваво насилие, отразяващо се пагубно върху психиката им. Между другото, детският труд масово се използва от такива известни компании «Philip Morris», «Victoria’s Secret», «Apple», «Nokia», разчитащи на африканските суровини за собственото си производство. Макар и да са богати на всевъзможни природни ресурси, държавите от континента страдат от перманентна бедност, включително заради заробващите условия и заемите, натрапени им от развитите западни държави, контролиращи техните огромни дългове.     Именно с началото на масовия приток на африкански мигранти в Европа е свързан и феноменът, известен като  , т.е. масовото закупуване на плодородни земи от различни транснационални компании (при това не само западни, но и китайски или арабски), които от началото на ХХІ век вече за купили или взели под аренда 88 милиона хектара земи по света, като по-голямата част са именно в Африка. Те се използват за отглеждането на селскостопански култури (включително генномодифицирани) и производството на биокарбуранти, дърводобив и създаването на индустриални и туристически зони. Това гарантира гигантски печалби на корпорациите, които и без това са достатъчно богати, но в същото време води до ръст на междуплеменните и национални конфликти, прогонването на големи групи хора от обитаваните от тях територии, опустошаване на околната среда и ликвидиране на биологичното разнообразие. Тоест, в момента в Африка се реализира своеобразен неоколониален бизнес проект, в рамките на който биват присвоявани национални ресурси, без каквато и да било полза за местното население, но с огромна печалба за богатите държави. Сред последните лидират САЩ, Великобритания и Холандия, но по пътя им вече вървят (при това с много бързи темпове) Китай, Индия, Бразилия и ОАЕ. Все още е трудно да се анализира достатъчно детайлно феноменът на  , тъй като в повечето случаи подробностите относно този тип сделки се пазят в тайна, като те се сключват между правителствата на отделни африкански (и не само, разбира се) държави и големите корпорации, а финансирането на проектите се реализира чрез офшорните зони или пък чрез сложна мрежа от посреднически компании. Очевидно е обаче, че тъкмо подобни феномени способстват за масовата миграция от Черния континент към Европа. И, докато международните организации демонстрират пълно безсилие по въпроса и мислят единствено за това, къде биха могли да разпределят милионите бежанци, вместо да предприемат конкретни действия за радикална промяна на ситуацията, корабите и лодките, препълнени с отчаяни африкански мигранти ще продължат да циркулират между северните брегове на Черния континент и тези на Италия, Гърция и Испания. Нещо повече – налице е реален риск съвсем скоро те да се превърнат в истински флотилии.   В началото на юни 2018 американската Фондация Херитидж публикува детайлен анализ на профила на типичния терорист в Европа от средите на мигрантите, представящи се за бежанци или претендиращи за убежище. В него, в частност, се посочва, че от януари 2014 насам 44 мигранти са участвали в 32 терористични нападения (планирани или осъществени на практика), в които са загинали 182 души, а 814 са били ранени. 21 от тези атаки са били свързани с известни терористични групировки, докато в останалите случаи не може да се докаже подобна обвързаност. Основната мишена на терористичните нападения е била Германия (41% от всички случаи), а общият брой на страните, където е имало подобни атаки е 12 (освен Германия, това са Франция, Белгия, Великобритания, Австрия, Дания, Финландия, Италия, Холандия, Швеция, Норвегия и Швейцария). В 56% от нападенията жертвите са били цивилни граждани, а само в 9% тях обект са били държавни служители или сгради. Най-често в терористичните атаки са участвали  мигранти от Сирия (15 от общо 44), а останалите са били от Афганистан, Алжир, Ирак, Мароко, Пакистан, Русия, Саудитска Арабия, Сомалия, Судан, Тунис и Узбекистан. 75% от осъществените или предотвратени 32 нападения са били планирани от мигрантите в рамките на първите две години след пристигането им в Европа, като 21 атаки са планирани още през първата година. В случая с нападението във влака Париж-Амстердам например, извършилите го мигранти са пристигнали на континента само три седмици преди това. 18 атаки са били осъществени или предотвратени през 2016, докато през миналата 2017 те са били само 9, затова пък 5 от тях са довели до жертви и ранени, т.е. налице е значително повишаване на тяхната ефективност (от 22% до 56%). Средната възраст на терористите е 25,1 години, като най-младият е на 16 години, а най-възрастният – на 40 (всичките са мъже). Повечето от тях за преминали през определена идеологическа обработка извън Стария континент, макар че напоследък (т.е. след 2016) терористичните нападения се планират най-вече от хора, които са се радикализирали в самата Европа. Тук е мястото да напомня, че през същата 2015, когато германският канцлер Меркел заяви, че страната и е готова да приеме неограничен брой мигранти, в Париж терористи (макар и от средите на “европейските мюсюлмани”) убиха 130 човека и раниха 368. Проведените през септември 2016 социологически анкети в Европа, показаха, че 59% от анкетираните се опасявят, че мигрантската криза ще доведе до ръст на терористичните нападения. За съжаление тези опасения се оправдаха, като обекти на подобни нападения станаха Берлин, Лондон, Скокхолм и други западноевропейски градове. Що се отнася до ефективността на миграционните служби и силовите органи, следва да отбележа, че 24 от общо 44-мата терористи-мигранти са били със статут на кандидат за убежище, 11 – на бежанци, а останалите 9 са били без определен статут. От първите 24-ма, поне 9 са получи отказ от съответните власти да им предоставят убежище, но въпреки това са продължили спокойно да пребивават в Европа, като 4-ма от тях са участвали в ефективно осъществени терористични нападения. По данни на Корпорация РАНД, през периода 2004-2016 Европейският съюз е загубил заради тероризма около 180 милиарда евро. Най-силно са пострадали Великобритания (43,7 млрд. евро) и Франция (43 млрд.), следвани от Испания (40 млрд.) и Германия (19,2 млрд.). В доклада на корпорацията, базиран на данни от британските служби за борба с тероризма, се посочва, че “освен онези, които са били физически обект на терористичните нападения, прекаленото внимание, които отделят на тези атаки многобройните медии и социалните мрежи, съществено увеличава броя на хората и компаниите, които са подложени на силно психологическо въздействие, което пък влияе и върху икономическото им поведение”. Както е известно, в момента армията в редица европейски държави е пратена на улиците за да предотврати нови терористични нападения. Във Франция например, половината военни са ангажирани с охраната на различни граждански обекти, като училища, паметници или религиозни центрове. В тази връзка, някои военни експерти посочват, че европейските армии са изтощени от това патрулиране по улиците до такава степен, че възникват опасения, дали с течение на времето “няма да се окажат много по-добре подготвени да охраняват гарите и летищата, отколкото да водят реални и пълноценни бойни действия”. Тук обаче възниква въпросът, дали Европа наистина е настроена достатъчно решително да води истинска война срещу терора? В тази връзка ще припомня, че в момента във Франция се обсъжда възможността от затворите да бъдат освободени като минимум 50 доказани терористи. На свой ред, Великобритания също планира да пусне на свобода 80 ислямски фундаменталисти. Според съобщения във френските медии, до края на 2018 правителството планира да освободи почти 10% от 512-те осъдени по обвинение в тероризъм. В съседна Белгия пък се оказа, че терористът, осъществил терористичното нападение в Лиеж, в края на май 2018, е бил пуснат в домашен отпуск от затвора (където е излежавал присъда за трафик на наркотици), въпреки, че е фигурирал в списъка на радикализираните лица от 2017. Очертаният в анализа на Фондация Херитидж “профил на терориста-мигрант” показва, че терористичните нападения се осъществяват не толкова от хора, имащи официален бежански статут, а по-скоро от претенденти за убежище. Сред въпросите, чиито отговор се опитват да дадат експертите на фондацията е, дали разгромът на Ислямска държава в Близкия Изток и отслабването на организационните връзки и контакти с радикалните среди в страните на произход води до намаляване на броя на нападенията в Европа или – обратното – разпространението на радикализма вече е придобило такива измерения, че терористите нямат нужда да координират атаките си с едни или други известни групировки, тъй като собствената им индоктринираност им позволява да планират и осъществяват самостоятелно терористичните си нападения. Поне засега, статистиката сочи, че вторият вариант е по-реалистичен. Доскоро малко над 1/3 от терористите се радикализираха след пристигането си в Европа, но само времето ще покаже, дали отдалечаването от регионите, където са активни терористичните организации, е фактор за намаляване на вероятността от атаки. При всички случаи обаче, прогнозите не внушават оптимизъм, тъй като статистиката сочи, че атаките вече се планират непосредствено на територията на Стария континент, дори ако изпълнителите им са се радикализирали, още преди да емигрират там. В анализа на Фондация Херитидж се посочва, че европейските държави се опитват да предотвратят нови терористични нападения, включително въвеждайки задължителен мониторинг върху продажбата на компоненти за изготвяне на взривни устройства или чрез поставяне на прегради пред пешеходните зони и метростанциите за да бъдат пресечени евентуални атаки с автомобили, както и инициирайки различни превантивни програми за работа с младите европейски мюсюлмани и мигрантите. Отбелязва се също, че общият брой на мигрантите, проникващи в Европа, засега спада (поне що се отнася до тези от Близкия Изток). Въпреки, това, американските експерти са на менине, че все още не е формулиран общ европейски подход към проблема, а в редица държави липсва както политическа воля, така и конкретни механизми за противодействие на терористичните заплахи, като сред примерите за това са мудните процедури по депортацията на нелегалните мигранти в страните на произход. В тази връзка те препоръчват, на първо място, европейските лидери публично да признаят, че са допуснали груба грешка, отваряйки границите за мигранти от региони, където има въоръжени конфликти с ислямистите, без да разполагат с ефективна система за борба с терора. Тоест, политиците следва поне по този въпрос да дадат ясен знак на обществото, че вече “са си научили урока”. На второ място, Европа трябва да намали драстично броя на приеманите мигранти, особено на тези, идващи от зони на въоръжени конфликти. Хуманните призиви за тяхното спасяване и предоставяне на шанс за достойно съществуване звучат добре, но не бива да поставят под въпрос сигурността на обществото. На трето място, отпускането на необходимите ресурси за борба с тероризма не бива да става заложник на прословутата “политически коректност”. Ако е ясно, че определена група лица от едни или други региони генерират заплаха, ресурсите следва да се отделят именно за работа в тази посока, без значение, дали това би породило критики срещу властите в предубеденост или дискриминация. Тоест, съответните органи не трябва да се страхуват да обявяват публично етническите, религиозни и регионални корени на терористите. На четвърто място, приоритетни цели на мониторинга следва да станат онези мигранти, които искат убежище и се намират отскоро в Европа, още повече пък, ако има информация или подозрения, че могат да бъдат свързани по някакъв начин с известни терористични организации. На пето място, трябва да бъде решен “вечният” проблем на разузнавателни служби, свързан с нежеланието им да споделят наличната си информация. След последните терористични нападения във Великобритания например, една от препоръките беше разузнаването да започне да споделя информацията си с полицията и властите по места за да бъдат наясно, с кой си имат работа и от кого следва да се опасяват. Накрая, макар в документа на Фондация Херитидж да се напомня, че макар от обшо 194 известни на обществото осъществени или планирани терористични нападения в периода от януари 2014 до декември 2017, само 16% са свързани с мигрантите, това не означава, че европейската миграционна политика не способства за проникването на континента на радикално настроени ислямисти. Освен това, не бива да забравяме, че решението на една европейска държава влияе върху сигурността на останалите. Терористичните нападения в Дания например, бяха планирани от терористи, живеещи в Германия. Тоест, Берлин би трябвало да е наясно, че ако е склонен да поеме определен риск, приемайки голям брой мигранти (или узаконявайки престоя им в Германия), това не означава, че и съседите му ще са склонни да следват подобна политика или, че няма да пострадат от нея. Макар че делът на мигрантите терористи е сравнително малък, не бива да забравяме, че в резултат от терористичните нападения загиват или биват осакатявани стотици невинни хора. Отваряйки границите си преди няколко години, европейските (и най-вече германските) политици демонстрираха непростима наивност да не товорим, че не поискаха (съзнателно или не) да информират честно обществото за рисковете, свързани с огромния мигрантски поток. Очевидно последиците от решението за приемането за толкова кратко време на такъв голям брой непроверени мигранти, ще се усещат още дълги десетилетия. Ето защо е крайно време е Европа да си направи поуките от това и да започне да реализира адекватни на мащабите на заплахата мерки. Съмнително е обаче, дали сегашните европейски елити имат сили или дори желание да го сторят.  ", "date": "2018.12.28", "title": "Мигрантската криза"}
{"url": "http://www.classa.bg/%D1%81%D0%B2%D1%8F%D1%82/item/390920-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%B8%D1%80%D0%B8%D0%BB-%D1%81%D1%82%D0%B0%D0%B2%D0%B0%D1%89%D0%BE%D1%82%D0%BE-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B5-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0,-%D0%B0-%D1%81%D0%B2%D0%B5%D1%82%D1%8A%D1%82-%D0%BC%D1%8A%D0%BB%D1%87%D0%B8", "text": "“Как би реагирал светът, ако президентът на Руската федерация председателстваше Поместния събор на Руската православна църква или представляваше някой от Църковните йерарси пред целия свят и общественост от името на Събора. Можем да си представим реакцията на цял свят! А сега е тишина – абсолютна и всеобхватна – т.е. – може да се нарушават основните права, да се потъкват законите, ако по този начин се постига определена политическа цел. А конкретната политическа цел е ясно формулирана, в това число и от упълномощените представители на Съединените щати, които работят в Украйна..Ние сме свидетели на цивилизационна катастрофа. Подобно грубо и открито вмешателство в църковните дела не е имало досега, може би с изключение на времето на преките гонения, през които нашата Църква също е преминала…Действията на Константинопол обаче предизвикват удивление и от гледна точка на здравия разум. Как е възможно да бъде заявено, че се отменя Актът на Патриарх Дионисии от 1686 година? Може ли някой със здрав разум и памет сред църковните или светските ръководители да заяви, че определен исторически акт, произвел действие в продължение на 300 години, се отменя? Може ли да си представим, че Великобритания ще отмени Акта за независимостта на Индия? Ще предположим ли, че ако някой луд владетел го отмени, Индия ще изчезне? Ще изчезне ли държавата, нейната икономика, обществените отношения, културата? Или на някого във Великобритания му дойде наум да отмени факта на съществуването на Съединените щати? В края на краищата беше необходимо да се направи такава карикатура на историята! Наистина, това е карикатура. Тук и трагедията, и комедията са едно, защото просто не е възможно разумно да се осмисли всичко, което беше предизвикано от Константинопол.” Това казва в словото си руският патриарх Кирил на заседанието на Висшия църковен съвет от 26.12. 2018 година. Публикуваме го без съкращения.     Поздравявам всички членове на Висшия църковен съвет на последното за тази година заседание. Ние разбира се, ще обсъдим резултатите от изминалата година. На първо място бих искал да поздравя сърдечно всички вас. Трябва да кажем няколко думи за изминалата година, която, както всички знаем, беше много трудна. Източник на високо напрежение и фактор, влияещ върху благоденствието на православните хора, на тяхното духовно състояние, продължава да бъде положението на нашата Църква в Украйна. Вие сте в течение на събитията, знаете това, което се случва, знаете за последните събития – радикални и извънредно опасни за целостта на украинския народ, не само за нашата Църква – настъпиха в Киев след решението на украинския парламент да промени името на Украинската православна църква. В резултат на тези промени се очакват репресии и е напълно очевидно, че същите те представляват своеобразен ултиматум: ако Църквата не промени своето наименование, то нейната регистрация ще бъде заличена. Ако обаче Църквата промени името си, тогава, естествено, особено силен натиск ще се понесат от украинския народ и общественост. Безспорно ще започнат силови акции по отнемане на храмове. А народът в Украйна е вярващ, православен, силен във вярата, емоционален, и, разбира се, всичко, което може да се случи във връзка с храмовете, има риск да се превърне в кървав конфликт. Поради това, аз призовавам да усилим нашите молитви за съхранение на Украинската православна църква. На всички е добре известно, че поводът за началото на гоненията на украинското Православие е безпрецедентното, излизащо извън границите на каноничните правила, а поради това и престъпно решение на Константинопол да нахлуе в каноничната територия на Украинската църква Московка патриаршия, на територията на нашата Църква. Резултатът от тази инвазия са последващите опустошителни събития. Що за събития са това? На първо място – също така безпрецедентното вмешателство в държавната власт. И то в страна, която декларира своята принадлежност към европейските ценности, една от които – отделянето на Църквата и религията от държавата! В нарушаване на тази основополагаща европейска ценност, държавата, в лицето на президента пряко се намесва в църковното управление и може да се каже, че дори оглавява това, което наричат „обединителен църковен събор”, участва в преговорите с Константинопол относно така наречения томос – и всичко това – пред телевизионните камери на цял свят. Говорейки наскоро по телевизията, аз вече си задавах въпроса: как би реагирал светът, ако президентът на Руската федерация председателстваше Поместния събор на Руската православна църква или представляваше някой от Църковните йерарси пред целия свят и общественост от името на Събора. Можем да си представим реакцията на цял свят! А сега е тишина – абсолютна и всеобхватна – т.е. – може да се нарушават основните права, да се потъкват законите, ако по този начин се постига определена политическа цел. А конкретната политическа цел е ясно формулирана, в това число и от упълномощените представители на Съединените щати, които работят в Украйна, както и от самите представители на украинските власти: необходимостта да се прекъсне последната връзка, която обединява нашите народи, и тази връзка е духовната връзка. Ние сме свидетели на цивилизационна катастрофа. Подобно грубо и открито вмешателство в църковните дела не е имало досега, може би с изключение на времето на преките гонения, през които нашата Църква също е преминала. Поради това, събитията, които се случват днес в украинската земя, помрачават душата от една страна, но от друга страна, ни подтикват към усилена молитва. Братя, моля всички вас, както и подведомственото ви духовенство: и в Църковните, и в личните молитви да се застъпвате за Блаженейшия митрополит Онуфрий и за епископата на нашата Църква, които по Божията милост твърдо отстояват каноничните позиции. Вие знаете, че един от мотивите на Константинопол за прякото вмешателство в украинските дела, в нарушение на всички съществуващи канонични правила, е убеждението в това, че провеждането на „обединителния събор” и легализацията на разкола, ще доведат до разпадането на цялата Украинска православна църква. Твърди се, че ако Константинопол влезе в този процес и легализира разколниците, йерарсите от Украинската православна църква ще се втурват към „обединителния събор”. Тази идея наистина е обърнала главата на Патриарх Вартоломей. Него го убеждават, че веднага щом това се случи, православните епископи на Украинската църква един по един, ще отидат на този събор – сякаш се нуждаят от подтик и са готови за това. Представяна е невярна информация за десетки епископи, за които се твърди, че вече подкрепят „обединителния събор”. По време на моята среща с патриарх Вартоломей, той ми намекна че „значителна част от Вашия епископат подкрепя събора”, на което аз отговорих, че това не е истина и по мои данни, това са двама или трима души, чиято идентичност характеризирах. Това обаче не му направи впечатление, но именно това и се случи – дори не трима, а двама архиерея – тези, които именно имах предвид. Пълният провал на „обединителния събор” се изразява в това, че обединение не е постигнато. Единствено обединението на разколниците, на тяхната незаконна, противоканонична легализация от страна на Патриарха, юрисдикцията на който не се разпростира на украинската земя и не би и могла да се разпростира. Действията на Константинопол обаче предизвикват удивление и от гледна точка на здравия разум. Как е възможно да бъде заявено, че се отменя Актът на Патриарх Дионисии от 1686 година? Може ли някой със здрав разум и памет сред църковните или светските ръководители да заяви, че определен исторически акт, произвел действие в продължение на 300 години, се отменя? В едно от своите произведения Аристотел цитира Агатон – трагика, живял през V век преди Христа. Говорейки за езическите богове, той изразява интересна мисъл, която трябва да знае и от Константинопол. А мисълта е следната: „Едно не може Бог – да направи съществуващото несъществуващо”. Всичко, което вече се е случило, не е подвластно на никого, дори на Бога. А през 1686 година –Актът е реалност, от която възниква цяла история. Може ли да си представим, че Великобритания ще отмени Акта за независимостта на Индия? Ще предположим ли, че ако някой луд владетел го отмени, Индия ще изчезне? Ще изчезне ли държавата, нейната икономика, обществените отношения, културата? Или на някого във Великобритания му дойде наум да отмени факта на съществуването на Съединените щати? Да каже някой, че погрешно е имало освободителна война и се появила независима държава, което означава, че се отменя съществуването й в продължение на изминалите 200 години – подобни думи ще променят ли нещата? Всички просто ще се усмихнат. В края на краищата беше необходимо да се направи такава карикатура на историята! Наистина, това е карикатура – но да продължим нататък! Тук и трагедията, и комедията са едно, защото просто не е възможно разумно да се осмисли всичко, което беше предизвикано от Константинопол. Естествено в отговор последваха и нашите действия. Ние прекратихме общението. В Църквата не съществува друга възможност за преустановяване на разкола от тази, сами да се разграничим от него. Поради това, решението за прекратяването на евхаристийното общение беше решение за опазване на целостта на Православната църква, желание да се разграничим от разкола, от неговото пагубно влияние. Ние предприемаме това решение за да опазим целостта си. Друго средство в Църквата не съществува. Ето защо, когато ни казват „а не сте ли вие, които …” – е въпрос на това как хората се отнасят към каноничните правила на църковния живот. Но други средства в Църквата не съществуват. Аз искам да изразя своята сърдечна благодарност на нашите архиереи за активната подкрепа на това решение на Светия синод на нашата Църква. Вие знаете, че понастоящем в митрополиите спонтанно се свикват епископски събрания, митрополитски и епархийски съвети, където се обсъждат приетите от Църквата решения. И понастоящем ние имаме голямата подкрепа от страна на епископата, духовенството и вярващия народ. Аз говоря за скърбите, но както казва мъдрецът, и това ще отмине. Църковната организация, такава каквато се изгражда днес в Украйна е абсолютно нежизнеспособна. Светските хора не могат да разберат това, но църковните го разбират много добре. Особено е понятно това за нас в Руската православна църква. В края на краищата, същото това, което се случи в следреволюционните години – буквално може да се каже, се случва в Украйна днес. Украинската ситуация е отражение на политиката на революционно настроените власти в Съветския съюз, насочени към унищожението на Руската православна църква. В крайна сметка и тогава властите вдъхновяваха разкопа на обновленчеството. Създаването на разцепление беше чудовищно опасно действие, замислено от съветските власти. Но предизвикани от външни сила разкол, се осъществява от църковни хора, а сред тях не само свещеници, но и епископи. Много архиереи са подкрепяли идеята на обновленческия разкол. Патриарх Тихон се оказва в изолация, в известен смисъл – сам – и именно в този момент разколниците са легализирани от Константинопол. Константинополският патриарх призовава Негово Светейшество патриарх Тихон да напусне и да предаде „висшето църковно управление”. Реалната политика на Константинопол, която се осъществява чрез постоянното представителство на Константинополската патриаршия в Москва, е насочена, както знаете, да подкрепя разколниците и да се бори с каноничната църква. И какви са били възвишените цели на Константинопол: да получи възможност да използва няколко недвижими имота за получаване на търговска печалба – огледално отражение на това, което се случва в Украйна във връзка със създаването на ставропигия. Ние вече сме минали през това изпитание и знаем, че то е голямо. Но в края на краищата Църквата побеждава. Поради това, през призмата на нашия собствен опит за това, което се случи и продължава да се случва в Украйна, можем да кажем, че краят на цялата тази история ще бъде аналогичен на края на обновленчеството в Съветския съюз. Поради това, че здравите благодатни сили на Църквата и Божията сила са по-силни и от най-голямата човешка сила. И именно в Църквата присъства Господ със Своя Свети Дух. Благодаря на православния народ в Украйна, на духовенството и епископата, които сега са обединени около Блаженейшия митрополит Онуфрий. И това единство, без съмнение, е гаранция, че силите на злото няма да могат да унищожат благодатното тяло на Православната църква в Украйна. Както знаете, беше приет закон за промяна на наименованието на Църквата. Закон, лишен от разум от гледна точка на съвременното право и съвременните принципи за отношенията между държавата и религиозните организации. Във всички западни страни, в светските държави, пример от които взема и Украйна, наименованието на църковната организация няма отношение към държавата, това е въпрос, който решава самата религиозна организация. Както знаете, аз трябваше да работя в Световния съвет на църквите. От време на време възникваше въпросът за името на религиозните организации, които са част или желаят да се присъединят към Световния съвет на църквите. Така че всичко там беше решено просто: както се е именувала самата религиозна организация, така трябва да се нарича и в Световния съвет на църквите. Обичайният принцип, нищо ново. Но когато държавата налага името на религиозна организация с ясно желание да я дискриминира и на практика да я унищожи, то това е нарушение на всякакви права и закони, приети в цивилизованите общества. Още веднъж следва да се подчертае: доколкото, както е видно, съществува поръчка, в това число и външна, за разрушаването на Православната църква в Украйна, то в рамките на реализацията на тази разрушителна политика, всички средства са приемливи. И това, че днес светът мълчи, свидетелства именно за това. Ние обаче трябва да направим нашите изводи, включително относно приказките които се опитват да ни наложат в продължение на дълги години – за върховенството на закона, за правата на човека, за религиозната свобода и за всичко, което доскоро се смяташе за фундаментална ценност при формирането на модерна държава и човешките отношения в съвременното общество. Това, което се случва днес в Украйна, без съмнение ще има опасни последици в живота на много страни и може да бъде използвано като прецедент. А това означава, че онези фактори, които подкрепят междурелигиозния мир, религиозната свобода, истинските права на човека, по всяка вероятност ще престанат да бъдат неприкосновени, особено ако пречат на някого да постига едни или други политически цели. Възникналото събитие е опасно не само за Украйна, но, бих казал, за целия свят. Защото Украйна може да се превърне в прецедент, пример за това как лесно може да бъде пренебрегнат всеки закон, всякакъв ред, всякакви човешки права, ако всичко това е необходимо за силните на този свят. В отговор на всичко това, още веднъж искам да призова всички вас към молитва, към съвместна работа и подкрепа на Украинската православна църква. Молим се Господ да съхрани благодатната Украинска православна църква, да вразуми народа, за да може хората на разграничават политиката от вярата, а най-важното, никога да не се усъмнят в това, че именно в Украинската православна църква присъства Светия дух и се извършват спасителните за хората Тайнства. Именно заради това, заради присъствието на Бога в човешката история, заради действието на Светия Дух чрез Църквата в хората, Църквата търпи понякога упреци и гонения. Но както историята сочи, краят винаги е един: Църквата излиза победителка в тези изкушения. Не защото е силна, а защото в нея обитава Светият Дух. Именно поради това, още веднъж призовавам всички към молитва, да си спомняме какво се случва в братска Украйна.    ", "date": "2018.12.28", "title": "Патриарх Кирил: Ставащото в Украйна е цивилизационна катастрофа, а светът мълчи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390915-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D1%82%D1%80%D0%B5%D0%BF%D0%B5%D1%80%D0%B8-%D0%B7%D0%B0", "text": "Джулиана Гани зае почетното второ място на финала на \"Биг Брадър\". Надви я единствено рапъра Лош, който се оказа и най-близкият й приятел в Къщата. Пред наш репортер силиконката разказа за взаимоотношенията си със сина на Иван Иванов, как от врагове с Албена Вулева са станали първи дружки и от кой съквартирант се е страхува и заради него спяла с тиган под възглавницата.  - Джулиана, съжаляваш ли, че не спечели „Биг Брадър“ и завърши на втора позиция? - За нищо не съжалявам. Така или иначе аз съм любимката на публиката и това е най-важното. Никога не съм се борила за финал и нямах такава нагласа. Позитивните коментари на хората са ми предостатъчни. - Като че ли Лош ти беше най-близък вътре и дори продуцентите се опитаха да прекарат любовна игра между вас… - Лош ми беше най-близкият съквартирант, бързо свикнах с него. Всеки ден ми правеше салата, оправяше ми леглото и гледаше да ми угоди по всякакъв начин. Всяка жена има нужда от това! Много ми помогна на фона на всички останали характери в Къщата. Чувствам го като брат и затова не ми правеше впечатление, когато ме целуне по ръката, бузата или така споменаваната целувка по врата. Това не ми е правело впечатление, защото не съм била с такава нагласа и не съм гледала на него като на мъж. Последната вечер ми каза, че ако не съм била аз нямало да изкара този сезон. Давала съм му подкрепа и емоция, била съм нещо специално за него. Както искате така го разбирайте… (смее се) - Голяма изненада за всички ни е приятелството ти с Албена Вулева. В началото тръгнехте остро една към друга – какво се случи после? - Никога не съм я харесвала и в началото ми беше най-големият враг в Къщата. Със скептицизъм подходих към нея, но по средата на шоуто тя започна да се променя. Не мога да кажа дали е точно промяна или съм извадила добрите й черни, но й „Брадъра“ го потвърди. За мен е голяма гордост, че успях да видя в нея черти като състрадателност, съпричастност… Тези черти са присъщи за мен, а не за нея, но успях да ги извадя на показ. - Много се смяхме, когато започна да спиш с тиган под завивките заради страха си от Стоян Роянов – Я-Я… - За мен този човек е чисто луд. Не може да си толкова добър актьор! Правеше всяка вечер ритуали, кълнеше, издаваше странни звуци и знаци, непрекъснато заплашваше. Погледът му е на луд човек. Това неговото не може да е игра. Чак притеснения за живота си не съм имала, но с Албена и Цецо на няколко пъти казвахме на „Биг Брадър“ да засили мерките за сигурност. На моменти той се разхождаше с един огромен нож и не е изключено в лудостта си да наръга някого. Я-Я не харесваше предимно мен и Албена.     - Станимир Гъмов те обиди жестоко още първата вечер от престоя ви, но ти бързо преобърна представите му за теб и накрая те посочи като най-достойна за победител… - Подходи малко остро под влияние на алкохола, тъй като той обича да си пийва. Като човек обаче не е лош и през този сезон много ни забавляваше. Караше ни да се чувстваме добре. В трудните моменти успяваше да намери изход и да изкара на всеки един от нас усмивката. - Твоя приятел Илиян много ти липсваше и до последно се надяваше да го вкарат. Ядоса ли се, че мъжете на Никита и Емануела имаха тази привилегия, а твоя човек го игнорираха? - По-скоро съм разочарована. Два дни стоях до прозореца на басейна като някакво кученце и вярвах, че ще вкарат и него. Представях си самото му влизане и как ще прекараме времето заедно. За съжаление това не стана и бях дълбоко разочарована. - Каква съпоставка можеш да направиш с това участие и предния сезон, в който участваше? Кои ти останаха приятели оттогава и с кои ще продължиш да общуваш от новите съквартиранти? - В този сезон съквартирантите не бяха така сърдечни и доброжелателни към всички, затова ще е по-оскъден списъкът ми с близки хора. Лош винаги ще ми остане скъп човек до сърцето, в Албена Вулева открих друг човек, може би и Гъмов – нямам против да го виждам и да посещавам негови постановки. Това са хората, с които ще продължа контакт. Стойко също много го харесвам, но чак да сме си близки – едва ли… Той си живее в Бургас, пък на няколко пъти е споделял, че приятелката му е много ревнива. От миналия сезон Антон Стефанов ми е любим и мога да го причисля към семейството си, Дани Петканов и Алекс, близначките Алекс и Влади. Тогава сезонът беше наситен с повече положителни емоции, докато тук всички съквартиранти бяха саркастично настроени. Бях най-малкият съквартирант и отне време докато ме приемат в тяхната общност. Чак на третата седмица започнаха да ме одобряват.     - На финала видяхме, че се справяш отлично като певица. Замисляла ли си се за такава кариера? - Досега никога не съм се замисляла, въпреки че имам музикално образование и претендирам, че разбирам от това. В този сезон на „Брадъра“ пропях, защото емоциите ми дойдоха в повече. Самата Анелия ме попита на финала дали не мисля да се занимавам с пеене, защото имам хубав глас. Като се върна от почивката си може да започна да мисля в тази посока. Ако Илиян (приятелят й -б.а.) спонсорира някой клип – защо не?! (смее се) - Хващам те буквално на летището, където с Илиян чакате полета си за Филипините. Там ли ще бъдете по време на празниците?     - Много хора спекулират, че с хонорара от риалити формата съм платила почивката, но това не е така. Хонорарът все още не съм си го взела. Екскурзията е подарък от Илиян по случай излизането ми от шоуто. За първи път от много време се чувствам като жена, като по-слабата половинка, глезена и гледана. Ще бъдем на уникални места – Филипините, Буракай и не знам още къде, някои от местата са все още тайна за мен. Три седмици ще бъдем, връщаме се на 2 януари. Щастлива съм, че мисли за мен и по какъв начин да ме изненада. След финала беше събрал най-близките ми приятели от различни градове, с които вдигнахме голям купон в столично заведение. Това не се описва с думи. Дъхът ми спираше и няколко пъти излизах от заведението, сърцето ми биеше двойно и се чувствах най-щастливата жена на света!  ", "date": "2018.12.28", "title": "Джулиана Гани трепери за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390916-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0%D1%82%D0%B0-%D0%BF%D0%B0%D1%80%D0%B8%D1%81-%D0%B4%D0%B8%D0%BB%D0%B0%D0%BD", "text": "Много е модерно в момента да си \"Инстаграм\" модел. Събираш хиляди последователи с провокативни снимки и набираш популярност за отрицателно време.    Такъв е и случаят с моделът Парис Дилан. Прелестната американка е върла фенка на спорта и често изразява емоциите си в интернет.    Сексбомбата обича волейбол, американски футбол и екстремните спортове.    Насладете се на нейните спиращи дъха снимки в мрежата:                      ", "date": "2018.12.28", "title": "Прелестната  Парис Дилан"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390917-%D0%BD%D0%B8%D0%BA%D0%BE%D0%BB-%D0%B2%D0%BF%D0%B5%D1%87%D0%B0%D1%82%D0%BB%D1%8F%D0%B2%D0%B0-%D1%81-%D0%B2%D0%B8%D0%B7%D0%B8%D1%8F", "text": "Приятелката на Григор Димитров - Никол Шерцингер продължава да впечатлява с визията си. Певицата засне най-новата си фотосесия в Ню Йорк, а снимките акцентират върху краката й. Секси и на 40, тя изглежда съвършено, пише \"Дейли Мейл\" за американката и припомня, изказване на певицата, в което тя признава, че се чувства на 27, на колкото е и гаджето й.", "date": "2018.12.28", "title": "Никол впечатлява с визия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390918-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес личният ви живот, ще се развива в правилната посока, но във финансовия се очаква рязък спад. Бъдете изключително внимателни, за да не се окажете на ръба на криза. За да избегнете горчивите разочарования в любовта, не преследвайте идеали. Просто трябва да се радвате на малките неща, които съдбата ви дава. ТЕЛЕЦ ( 21 април - 21 май )  Днес не стройте, никакви сърдечни планове. Ще е добре временно, да се превърнете в робот, нищо да не чувствате и за нищо да не се притеснявате. В бизнеса, са възможни сериозни конкуренти, така че не разказвайте на никого за вашите планове. Вечерта, ще трябва да решавате проблемите на своите възрастни роднини. БЛИЗНАЦИ ( 22 май - 21 Юни ) Ще ви осени толкова блестяща идея, че сериозно ще се замислите за започване на бизнес. Е, ако плана ви е печеливш, не трябва да се отказвате. Що се отнася до здравето, днес ще сте в отлична физическа форма. Но от активен спорт и отдих в екстремни условия, е по-добре да се откажете.   РАК ( 22 юни - 23 юли ) Днес трябва да следвате вашите принципи, дори ако разговорът с шефа е твърде сериозен. Възможно е, да ви тестват за сила, а не за друго. По-малко се безпокойте за факта, че новият ви избраник, не се интересува много от вашия бизнес живот. Ако успеете да го настроите на откровеност, тогава връзката ви ще се укрепи значително. ЛЪВ ( 24 юли - 23 август ) Днес, ще се чувствате прекрасно, което ще ви позволи да започнете нещо интересно и да подобрите отношенията си с другите. Не бъдете твърде студени и сдържани в любовта. Дори ако вашият роман, е все още в самото начало, в стадии на проверка. Трябва да се въздържате от радикални промени, на имиджа си. ДЕВА ( 24-ти август - 23 септември ) Дръжте твърдо на финансовите си позиции. Именно тези интереси трябва да ви бъдат приоритет, за да не попаднете в лапите на кризата. Един добър ден за получаване на нови знания, работа с документи и бизнес срещи. Трябва твърдо да защитавате своите професионални принципи, дори ако конкуренцията е жестока. ВЕЗНИ( 24 септември - 23 октомври) В работата ви, всичко ще върви равномерно, освен ако сами не се отклоните от пътя. Необходимо е да бъдете изключително предпазливи и систематични, за да изпълните всичките си планове. Възможна е изгодна сделка и подписване на дългосрочен договор. От командировка в чужбина, няма смисъл да се отказвате. Бъдете спокойни, семейството ще ви разбере.   СКОРПИОН ( 24 октомври - 22 Ноември ) Препоръчително е, да преминете от думи към действия, за да реализирате, замисленото в срок. Ако в личния си живот се държите твърде самоуверено, ще получите отпор от избраника си. Желателно е също, да не показвате своята амбициозност и самонадеяност. Вечерта може да получите, изгодно бизнес предложение.   СТРЕЛЕЦ ( 23 Ноември - 21 Декември ) Всичките ви очаквания, ще се изпълнят. Най-накрая, ще може да се успокоите и планирате следващите дела, без излишен шум. Късмет в любовта очаква тези, който отдавна мечтаят да срещнат, искрена обич. Вашите надежди и мечти, ще се реализират, което ще доведе до немислимо щастие и вдъхновение. Вечерната разходка, ще бъде многообещаваща. КОЗИРОГ (22 Декември - 20 януари ) Избягвайте рискови действия, в противен случай може да загубите много. Ако работите, правете го умерено и без иновации. Възможно е, несъгласие с колегите, особено ако заемате лидерска позиция. За да подобри финансовото положение, трябва спешно да потърсите допълнителен източник на доходи.  ВОДОЛЕЙ ( 21 януари -  19  февруари ) Може неочаквано да срещнете, съпротива от околните. Затова, трябва да се държате сдържано, без агресия и претенции. Благоприятно ще бъде пътуването по лични въпроси, разходка сред природата и посещение на културни събития. Вечерта, творчески настроените от вас, може да демонстрират произведенията си.   РИБИ ( 20 февруари - 20 март ) Препоръчва се, да инвестирате енергията си в умствена работа, която до края на зимата ще донесе добри плодове. Не се притеснявайте, че на някой може да изглеждате натрапчиви, все пак, вие искате да вземете своето, а не чуждото. В любовта, също е добре да действате за собствените си интереси. Не се противопоставяйте на чувствата, в противен случай ще направите много грешки. А също, ще се сблъскате с болезнени разочарования.", "date": "2018.12.28", "title": "Дневен хороскоп 28 декември"}
{"url": "http://www.classa.bg/%D1%81%D0%B2%D1%8F%D1%82/item/390919-%D0%BA%D0%BE%D0%B9-%D1%81%D0%B5-%D0%B1%D0%BE%D0%B8-%D0%BE%D1%82-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%8F-%D0%BB%D0%B5%D0%B3%D0%B8%D0%BE%D0%BD-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Министерството на отбраната на Германия отдавна проправя път за идеята да привлече чужденци на въоръжение в националната армия. Тези планове обаче са доста по-конкретни, отколкото досега се е смятало. Програмен документ от министерството на Урсула фон дер Лайен показва, че Германия има интерес да привлече преди всичко поляци, италианци и румънци за войската си. В документа се твърди, че сред младежите от тези три страни има \"количествен потенциал\" за включване в редиците на Бундесвера.     Нещо повече - федералните власти вече разполагат с ясни разчети и планове. Според тях в Германия живеят около  255 000 поляци, 185 000 италианци и 155 000 румънци на възраст между 18 и 40 години, т.е. евентуално годни за военна служба . Трите национални диаспори представляват почти 1/2 от всички граждани на страни от ЕС, които са се преместили да живеят в Германия. Ако службите успеят да привлекат интереса на поне 10 процента от младите чужденци, ще осигурят 50 000 нови бойци за германската армия. Министърът на отбраната Фон дер Лайен обмисля как да отвори Бундесвера за граждани на ЕС от няколко години. Причината за тази политика е постоянният дефицит на личния състав в силите за отбрана. Още през 2016 г. тя вписа проекта си в т.нар. Бяла книга за политиката на сигурност. Оттогава ръководеното от нея министерство търси начини за осъществяване на амбициозния план, без обаче да изнася информация за конкретните мерки. По информация на \"Шпигел\", министерството на отбраната на Германия вече е започнало да сондира мненията в европейските столици чрез военните си аташета. Неформалното проучване е установило \"твърде различни позиции\" по казуса. Особени резерви са изразили правителствата в Източна Европа, които се боят от това, че ще претърпят значителни щети в собствените си национални въоръжени сили. България е заела подобна позиция в обсъжданията на предложението с германските власти, като е напомнила, че и в момента армията страда от недобор в размер на 20% от необходимите щатни бройки. Българските власти са предупредили, че ако Германия отвори армията си и предложи по-добри условия за войниците, ще трябва да се калкулират \"катастрофални последици\". Самата идея за смесени европейски военни части не е съвсем нова за континента. По същия начин страни като Белгия, Испания, Франция, Великобритания, Дания и Люксембург подсилват армиите си, като позволяват назначаването на чужденци от ЕС при определени правила. Това, което предлага Фон дер Лайен, се доближава до белгийския модел, при който няма да има ограничения за нивото на професионална специализация и подготовка на чуждите войници, а за пълно отваряне на възможностите за кандидати. Все пак министерството предвижда да се въведат определени лимити от гледна точка на изискванията за уседналост и отлично владеене на немски език. Оказва се, че амбициите за формиране на \"чуждестранен\" легион в Германия притеснява някои от по-малките източноевропейски държави - включително България и Гърция, както пише \"Шпигел\". Причината: Берлин може да осигури много по-добро заплащане и работни условия, които биха се оказали твърде привлекателни за професионалните войници с готовност да служат под чужд флаг. Самата Германия може да отвори място за чужденците с проста промяна на закона. Дебатът как да бъде регулирана тази мярка обаче съвсем не е толкова елементарен. В доклад от 2016 г. на Научната служба на Бундестага се препоръчва да се осигурят определени военни специализации, чието изпълнение да се запази изцяло за германски граждани - например, щатните бройки към специалните части или други бойни единици. Самата презумпция за наднационална армия се посреща на нож сред политиците в Полша. Външният министър Яцек Чапутович коментира, че военната служба е тясно обвързана с националността и лоялността към родината, а подобно на армията - привличането на чужденци не се допуска нито в дипломатическата служба, нито в полицията. Той очаква бързо изясняване на германските планове и настоява за намесата на Брюксел, като посочва, че \"ако Германия приеме подобен закон без предварително консултиране с Полша, това няма да бъде добре\".", "date": "2018.12.28", "title": "Кой се бои от чуждестранния легион на Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390914-%D1%81%D0%B8%D0%BB%D0%B5%D0%BD-%D1%88%D0%B0%D0%BC%D0%B0%D1%80-%D0%BF%D0%BE-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0", "text": "Най-известният ни цирков артист Енчо Керязов се отказа от творческото си сътрудничество в Мария Игнатова и и намери достойна заместничка. Певицата Михаела Филева и тази година ще се включи в благотворителната инициатива на Енчо „Нощ на звездите\", която се организира за осми пореден път.      Певицата е единствената жена, която рекламира грандиозния проект и записала клипове, в които приканва хората да закупят билет за събитието. Филева ще се включи и в зрелищния спектакъл, като със сигурност ще хване микрофона на сцената. Твърде е вероятно да влезе и в ролята на водеща, тъй като по традиция водещите са двама - мъж и жена, пише \"Галерия\". Преди Филева да стане лице на тази инициатива, задачата бе поверена на Мария Игнатова. Двамата прекарваха дълги часове заедно, дори плъзнаха слухове, че отношенията им не са само професионални. Съмнения за интимност между двамата избухнаха и на 50-ия юбилей на продуцента Магардич Халваджиян. На партито Мария не се появи с Димитър Рачков, с когато тогава бяха гаджета, а именно с цирковия артист. Игнатова не се отдели цяла вечер от атлетичния акробат и двамата демонстрираха опасна близост. Скоро след това Рачков наля масло в огъня като в официално изявление разкри, че с Мария са разделени. Съпругата на Енчо – Дима пък сложи статус „необвързана\" във фейсбукКаквато и да е била истината малко след това Керязов заяви, че Игнатова не е част от личния му живот и дори вече няма да бъде водеща на „Нощ на звездите\". Дима пък официализира събирането им отново чрез социалната мрежа. Впоследствие Рачков и Мария се събраха отново, а снимките на Игнатова качени в сайта на Керязов от „Нощ на звездите\" изчезнаха.", "date": "2018.12.28", "title": "Силен шамар по Мария Игнатова"}
