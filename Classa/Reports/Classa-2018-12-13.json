{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390454-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D0%B0%D0%BA%D0%BB%D0%B8%D0%BD-%D1%81%D1%82%D1%8A%D0%BF%D0%B8%D1%81%D0%B0-%D1%85%D0%B5%D0%BA%D0%B8%D0%BC%D1%8F%D0%BD-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B8%D1%81%D0%BA%D0%B0%D1%88%D0%B5-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-500-000-%D0%B5%D0%B2%D1%80%D0%BE", "text": "\"Бях подложен на рекет от страна на кмета Иванчева. Тя искаше да платя 20 евро на квадратен метър, за да може проектите ми в \"Младост\" да вървят гладко. Не мога да кажа дали СРС-тата са автентични, защото още се разглеждат, но мога да потвърдя, че посредникът ми е обяснил нещата по същия начин.\" Това каза бизнесменът Александър Ваклин в студиото на \"Тази сутрин\" по bTV няколко дни след като изплуваха нови скандални документи от бръмбарите, уличаващи бившата кметица на \"Младост\" в корупция.      Припомняме, че преди броени дни Иванчева пробва финт в съда, но я попариха! Шамарът на Ваклин пък я закова. \"Търсих посредника с цел да осъществя контакт. Исках да зная каква е причината 1 година преписката ми да е хвърлена в битието. Имам четири уговорени срещи, на които тя не пожела да дойде. Само веднъж се видяхме. Тя знаеше много добре с кого се среща. Аз не отивам сам до общината. Тя е предварително подготвена от посредника\" , разказва Ваклин. Той твърди, че му е било обяснено, че кметицата е изнервена и трябва да действа бързо. \"Казаха ми, че тя няма да говори конкретно за пари. Тя потвърди в разговора, но никога не е искала директно пари. Трябваше да отида в общината и да предам нещата там. От разговора с Иванчева трябваше да ми стане ясно, че проектът ще стартира. Разговорът беше много нелеп. Тя ме попита няколко пъти как се казвам, което показва лошо възпитание и самозабрава. С тази среща бях поставен в много неудобно положение\", допълни още бизнесменът. Ваклин обясни, че посредникът го е завел в общината, където е трябвало да занесе парите. Той е бил инструктиран от властите как да действа по време на тази среща и да крие микрофона си докато преговаря Десислава Иванчева. \"Разговорът протече на един самозабравил се език, който опитва да унижи човекът отсреща\", разкри още Ваклин. \"След изслушването на всички СРС-та, те ще излязат в медиите и обществото ще види всичко. Посредникът поиска 15-20% хонорар от цялата сума. В началото поискаха много голяма сума, накрая стигнахме до 500 хиляди евро\", сподели още той. Бизнесменът обясни и цитата на Иванчева от изтеклото СРС, в който казва: \"За Ваклин 3 по 75!\" \"Три вноски по 75 хиляди евро за първата вноска по проекта. Първо трябваше да имам разрешение за строеж, а след това разрешение за ползване. На срещата носех 70 хиляди белязани пари. Петко Дюлгеров се отказа от идването си в общината и ме сложиха в една стая с човек, който отговарял за финансовата сигурност, каквато длъжност със сигурност няма. Оставиха ме да чакам два часа пред кабинета на Иванчева. След това ме вкараха в заседателната зала на кабинета. Около половин час разговаряше само той с мен, за да се увери, че съм добронамерен\", допълни Ваклин. Той постоянно бе прекъсван от водещия Хекимян, особено в моментите, когато младият бизнесмен обясняваше как е бил изнудван и защо е решил да се обърне към властите за съдействие срещу рекета и корупцията. На констатацията на Хекимян, че сега станало така, че Иванчева е в ареста е проектите на Ваклин тръгнали, безнесменът го затапи с въпрос: А вие искате да си бях платил, че да получа разрешенията?", "date": "2018.12.13", "title": "Бизнесменът Александър Ваклин стъписа Хекимян: Иванчева искаше много повече от 500 000 евро!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390456-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0", "text": "От 1 януари 2019 година минималната месечна работна заплата за страната се повишава от 510 на 560 лева. Това предвижда проект на постановление на Министерски съвет, публикуван в Портала за обществени консултации. Минималното заплащане на час става 3.37 лева.      През 2019 година минималната заплата ще се повиши с 9,8% в сравнение с 2018 година. Според доклада на социалния министър Бисер Петков към проектопостановлението повишението ще стимулира активността на пазара на работната сила, което ще доведе до нарастване на доходите на най-нискодоходните групи и ще повиши покупателната способност и жизненото равнище. Размерът на минималната заплата от 560 лева от догодина е съобразен с актуализираната средносрочна бюджетна прогноза за периода 2019-2021 година. През 2019 година се предвижда ръст на Брутния вътрешен продукт (БВП) от 3.7 на сто, очакванията са за запазване на добрия бизнес климат, ръстът на инвестициите и увеличение на заетостта. Стабилните макроикономически показатели и търсенето на висококвалифицирана работна ръка са предпоставка за увеличение на всички доходи. Очакванията са да се запази положителната тенденция за запазване на средната работна заплата от последните години, се казва още в доклада на министър Петков.", "date": "2018.12.13", "title": "Важна новина за хората на минимална заплата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390457-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%BA%D0%B0%D0%BC%D0%B5%D1%80%D0%BD%D0%B0-%D0%BE%D0%BF%D0%B5%D1%80%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BD%D0%B5-%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B8%D0%BD%D1%82%D1%80%D0%B8%D0%B3%D0%B0,-%D0%B0-%D0%BE%D1%89%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0", "text": "          .       * * *   В навечерието на обявената за 14-ти декември извънредна сесия на Общинския съвет в Благоевград, по темата и на публикацията ни, стана ясно, че мнозинството в местния парламент отказва да присъства. С декларация изказва становище \"за даване на кредит на доверие към новоизбраното ръководство да направи необходимите промени, целящи стабилизирането на институцията\" и призовава \"да се направи анализ по време на заседанието в края на месец декември\".   * * *   БЕЗ ПАРТИЙНИ ВОЙНИ, МОЛЯ!   Ама, че каша!   Какво новоизбрано ръководство без конкурс? Ясно е, че тук на преден план излиза политическото противостоене, нетърпимостта и противоборство по оста червени-сини, БСП-ГЕРБ, ляво-дясно. Ще бъде нелепо, ако бъдещето на културния институт в столицата на Югозапада бъде разглеждано единствено и само в плоскостта на политическите идеологии, интриги и войни. Бих казал - ще бъде непродуктивно и безрезултатно. За Операта, и за града!   * * *   МЕТАМОРФОЗИ ИЛИ СИЛАТА НА СЪДБАТА   Статутът, дейността и бъдещето на Камерната опера трябва да бъдат анализирани, осмислени и планирани мъдро. Но, моля Ви,  за какви \"стабилизиращи действия на ръководството\" става въпрос - както ги определи в декларацията си мнозинството в Общинския съвет, когато е безспорен фактът, че ОПЕРАТА уволни певците - солисти. Кметът подписа предизвестията, а директорката не се противопостави - значи, решение в синхрон! Трансформация или оптимизация чрез съкращения? Това ли е единствено възможният път и кой го реши?   * * *   Извънредната сесия, която няма да се състои на 14-ти, трябваше да се фокусира по две направления: 1. Установяване актуалното финансово и правно състояние на общинското звено Камерна опера- Благоевград. 2. Изменение на Решение № 2 по Протокол № 1 от редовно заседание на Общински съвет Благоевград, проведено на 26.01.2018 година.   * * *   ГОСПОДА СЪВЕТНИЦИ, ПРОФЕСИОНАЛНИЯТ ПОДХОД Е ЕДИНСТВЕНО ПРАВИЛНИЯТ!   Професионалният подход за бъдещето на Камерна опера Благоевград е единствено правилният. Без политизиране, без истеризиране, без реваншизъм, без инат и тесногръдие. Нужен е пълен и обективен анализ на проблемите и действителното състояние, очертаване на ситуацията и набелязване на мерки и механизми за ефективни решения. За бъдещето и успешното управление на Операта. Или за нещото, в което тя ще бъде превърната?!   * * * ВЪПРОСИТЕ БЕЗ ОТГОВОР СА МНОГО ...   В началото би трябвало да бъдат зададени въпросите. А те са много и без отговор към момента! Логичните! Какъв е статутът на Операта? Какви са правно регламентираните задачи, мисия и роля? Какви са административните функции и правомощия на директора? Кой и как е менажирал досега института? Какви са резултатите спрямо инвестираните стотици хиляди лева? Каква и колко е продукцията? На какво ниво? Кой носи отговорността за управлението - кметството на града или директора? Има ли компетентност и експертиза при разработването на художествения план, репертоарна политика? Какви са били набелязаните цели през творческия сезон и какво е постигнато?   * * *   С ЛИЦЕ КЪМ ИСТИНАТА   За всички е ясно, че БЕЗ певци, не би могла да съществува която и да е опера. Оркестър от 10-ина души също звучи еретично. Значи е нужна ясна визия и концепция кое и как ще се случва? Пътищата не са много. Реалистичният - да бъде осигурен пълнокръвен екип, за да започне производството на оперна продукция. Бюджетът, осигуряван от Общината, явно трябва да бъде допълнен! Със смесено финансиране - от държавата и по проекти, с външно - продуценти от чужбина, гостуващи продукции, копродукции, турнета - из страната и в чужбина. Задължително условие за успеха е брилянтна маркетингова политика за постигане на отлични продажби. Още не мога да проумея как така Камерната опера е играла своята продукция при \"Вход свободен\" и никой не е мислил и гарантирал възвращаемостта на вложените финанси?! И ако не цялостно, то поне частично. Защо не е имало оперативен контрол? Защо е било допуснато да се стигне до фалит на тази фабрика за музика? От незнание, от некомпетентност, или е следствие от целенасочени действия? Това трябва да си изясни работодателят - Община Благоевград. Прави са и гласовете, които казват, че не бива на всяка цена да се поставя въпросът за печалбата, особено в сферата на културата. Контрапримерът би могъл да бъде футболът, където се наливат огромни пари. Ясно е, че от култура не би могло да се печели на едро. Да забогатееш - още по-малко. От културата не може да се краде. Следователно и интересите - бизнес и всякакви други, са далеч по-малки, в сравнение с други сфери на икономиката или индустрията. Все пак утвърдени бизнес-модели има. И те са широко известни като работещи модели в сферата на музикалния мениджмънт. Днес даже си мислех, че с парите, вложени в ремонта на Графа можеше да се построи цяла Опера! Но, това е друга тема. Да се върнем на нашата....   * * * ОТ КЪДЕ ДА СЕ РАЗПЛЕТЕ КЪЛБОТО?   След точния анализ и снимка на реалното състояние идва въпросът: КОЙ ще управлява? Мисля, че логичната първа стъпка е да бъде узаконен изборът на директор. Нека се обяви конкурс, нека бъде гарантиран равен достъп на всички кандидате - нови и стари лица, действащата директорка, поканени специалисти, неочаквано появили се фигури. Няма нищо лошо в алтернативата и конкуренцията. Пък в най-лошия случай, пак може да бъде наложен определен кандидат. Но, поне ще бъде спазена процедурата и законът! Редно е, по примера на установената практика в Министерство на културата, да бъде сформирана комисия, по възможност с участието на специалисти и авторитети от гилдията - музикалната, да бъдат зададени критерии и да се проведе честно и открито състезание. Нека кандидатите да се състезават за поста в конкуренция. Така поне се прави в белите държави! Пък и ще изчезне и най-малката сянка от съмнение, че има нещо задкулисно или предопределено. Друг е въпросът: Кой водещ утвърден артистичен директор и изявен мениджър би дошъл да работи за 1.000 лева, ако толкова горе-долу е възнаграждението на директора? Със сигурност ще бъде фигурата на човек, влюбен в изкуството и операта и знаещ как да допълни приходите - за театъра, за екипа, за общината и да генерира премии за всички!   * * * КАКВО ЩЕ ОТРЕДИ КОЛЕЛОТО НА КЪСМЕТА?   Рамката на възможните хипотези за развитието на Камерна опера Благоевград е ясна към момента. Тя се задава от логичните стъпки, основаващи се на професионалните стандарти, утвърдените практики и жанрови изисквания от една страна, и от предполагаемите намерения, произтичащи от вече демонстрираните действия - от друга. Да се развива ли оперният театър, или да бъде трансформиран в нещо друго?   * * * ОЧАКВАМЕ РЕШЕНИЕ В ИМЕТО НА НАРОДА   Решението - каквото и да е то, ще да бъде взето от съветниците на града. В името на интересите на града и хората. Предполага се и с грижата за бленуваното утре. И то ще бъде в пълна хармония и съзвучие с нивото на духовност, потребностите, културата и интелекта на всички. Не чакайте благословията на Папата, благосклонността на Корнелия или Борисов, реакцията на този или онзи висш чиновник, европейска институция или световен фактор \"освободител\". Самите ние градим живота си, създаваме реалностите, ден по ден - с действия, решения или отрицание. Отговорността е на всеки един от нас. Така че после ще се сърдим на самите себе си.   * * *   ОТВОРЕН ФИНАЛ   Предстои да видим каква ще бъде развръзката! Ще се моля от цялото си сърце за достигане до мъдро решение! И да бъде такова, каквото заслужават - хората и Благоевград!      ", "date": "2018.12.13", "title": "Съдбата на Камерната опера-Благоевград не е политическа интрига, а още по-малко \"фалшива новина\" !"}
{"url": "http://www.classa.bg/%D1%81%D0%B2%D1%8F%D1%82/item/390447-%D0%BE%D1%81%D1%8A%D0%B4%D0%B8%D1%85%D0%B0-%D0%B4%D0%B2%D0%B0%D0%BC%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BE%D1%82-%D1%84%D0%BE%D1%80%D0%B4-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0", "text": "Съдът в Аржентина осъди двама мениджъри от Ford за престъпления срещу човечеството, извършени преди 40 години, по време на последната военна диктатура в тази страна.   Една година след началото на процеса, Федералният съд от Сан Мартин осъди на 12 години лишаване от свобода бившия шеф на производство във Форд, Петер Мюлер, и на 10 години бившия шеф на сигурността, Хектор Сибила, за участието им в престъпленията отвличане и мъчения срещу работници от завода на американската фирма в град Генерал Пачеко, провинция Буенос Айрес.   Освен това съдът издаде присъда от 15 години затвор за бившия командир на IV армейски корпус и бивш генерал Омар Риверос. Военният бе счетен за съучастник в престъпленията, свързани с незаконно лишаване от свобода и налагането на утежнени мъчения. При обявяването на присъдите, съдиите решиха единодушно, че ответниците са извършили престъпления срещу човечеството, поради което бяха отхвърлени всички искания от страна на защитата за давност.   По време на процеса бе установено, че военният режим, де факто управлявал Аржентина между 1976 г. и 1983 г. е действал заедно с директорите на компанията Форд в преследване, отвличане и изтезания на най-малко 24 работници, които са били също и синдикални делегати.   Историческото решение на правосъдието създава прецедент за други подобни случаи, тъй като това е първият път, когато директори на мултинационална компания биват съдени за директно участие на компанията в отвличания и мъчения на техни работници, по време на диктатурата.", "date": "2018.12.13", "title": "Осъдиха двама ръководители от Форд за престъпления срещу човечеството по време на аржентинската диктатура"}
{"url": "http://www.classa.bg/%D1%81%D0%B2%D1%8F%D1%82/item/390448-%D0%BD%D0%B5%D1%80%D0%B2%D0%BD%D0%BE%D1%81%D1%82-%D0%B8-%D0%B1%D0%B5%D0%B7%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%BE-%D0%B7%D0%B0%D1%89%D0%BE-%D1%80%D1%83%D1%81%D0%BA%D0%B8%D1%82%D0%B5-%D1%82%D1%83-160-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%85%D0%B0-%D1%82%D0%B0%D0%BA%D1%8A%D0%B2-%D1%81%D0%BC%D1%83%D1%82-%D0%B2-%D1%81%D0%B0%D1%89", "text": "Два стратегически бомбардировача Ту-160, транспортен самолет Ан-124 и самолет за далечни разстояния Ил-62 на руските ВВС кацнаха в понеделник на международното летище във Венецуела, след като прелетяха разстояние от над 10 000 километра. На някои етапи от полета въздухоплавателните средства бяха придружавани от изтребители F-16 от норвежките военновъздушни сили.   Това е първият полет, извършен от руски бомбардировачи до латиноамериканската страна от 2013 г. насам.   В допълнение, министърът на отбраната на Венецуела, Владимир Лопес, прие същия ден комисия от руските Аерокосмически сили, които ще направят съвместни въздушни маневри с Венецуела. Това посещение е част от техническите и военните споразумения, подписани миналата седмица между двете страни.   Въпреки, че Лопес заяви, че страната е готова \"да защитава Венецуела до последния инч, когато е необходимо\", той също така подчерта, че съвместните въздушни маневри с руски бомбардировачи целят преди всичко подготовката на страната в отбранителните дейности.   \"Никой в света да не се бои от присъствието на тези логистични самолети и стратегически бомбардировачи на територията на Венецуела, ние сме строители на мира, а не на войната\", заяви министърът.   Въпреки това, изпращането на руски самолети във Венецуела предизвика вълнение в САЩ откъдето дойдоха отрицателни реакции. В профила си в Twitter, държавният секретар Майк Помпео, окачестви действията като типични за \"две корумпирани правителства, прахосващи обществени средства.\" Републиканския сенатор Марко Рубио описа факта като \"заплаха за стабилността в региона и националната сигурност на Съединените щати\".   От Русия нарекоха твърденията на Помпео \"неподходящи\" и \"недипломатични\". Както посочва прес-секретарят на руския президент Дмитрий Песков, \"не е много подходящо да прави такива изявления страната, която може да изхрани цяла Африка с половината от своя бюджет за отбрана.\"   Говорителят на руското министерство на външните работи Мария Захарова, каза, че \"само два самолета и Държавният департамент вече е в истерия.\" Говорителят на руското външно министерство призова американските си колегите да \"не стават толкова нервни\".   Официалният отговор от Каракас дойде от венецуелския външен министър Хорхе Арреаза, който нарече реакцията на американския държавен секретар \"неуважителна\" и \"цинична\". Той припомни, че \"САЩ имат най-малко 800 военни бази (известни) в 70 страни и 75 от 107-те програми на САЩ за сътрудничество по сигурността, оперират в Латинска Америка \".   А за политическите анализатори \"Помео и целият апарат на Белия дом са нервни и това показва, че въздушните способности на Русия са много по-високи, отколкото те са очаквали\".", "date": "2018.12.13", "title": "\"Нервност и безпокойство\": Защо руските Ту-160 във Венецуела предизвикаха такъв смут в САЩ"}
{"url": "http://www.classa.bg/%D1%81%D0%B2%D1%8F%D1%82/item/390450-%D0%B2-%D0%BA%D0%B8%D0%B5%D0%B2-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D0%BC%D1%81%D0%BA%D0%B8%D1%8F-%D0%BC%D0%BE%D1%81%D1%82", "text": " от Върховната Рада Игор Мосийчук заяви, че на Украйна ѝ остава да се надява на помощта на извънземни за разрушаването на Кримския мост, съединяващ полуострова с материка. В интервю пред местна медия депутатът отбеляза, че мостът е вражеска транспортна инфраструктура и „порта към ада”. Според Мосийчук обектът трябва да се унищожи.     „Украински диверсанти, бунтовници от Кавказ, извънземни, Господ Бог… няма да уточнявам в ефир кой ще направи това”, изброява той. По-рано Мосийчук вече моли „съюзниците от Кавказ” да разрушат моста и призовава специалните служби да влязат във връзка с тях. Освен „съюзниците” депутатът още тогава заяви, че се надява на природна стихия или „сила свише”.   Превод: В.Сергеев", "date": "2018.12.13", "title": "В Киев разчитат на помощта на извънземни за унищожаването на Кримския мост"}
{"url": "http://www.classa.bg/%D1%81%D0%B2%D1%8F%D1%82/item/390451-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B7%D0%B0%D1%81%D0%BD%D0%B5-%D0%B1%D1%8F%D0%B3%D0%B0%D1%89%D0%B8%D1%8F-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%B2-%D0%B1%D1%83%D0%B4%D0%B0%D0%BF%D0%B5%D1%89%D0%B0", "text": "Един месец след бягството на бившия македонски премиер Никола Груевски в Унгария, за да избегне присъдата от 2 години затвор по делото \"Танк\", журналист от британския вестник \"Гардиън\" публикува във Фейсбук негова снимка, съобщи агенция МИА, цитирана от БТА.     Избягалият политик беше забелязан в Будапеща, написа кореспондентът на изданието Даниел Нолън.На снимката, първа след като Груевски успя да напусне Македония, се вижда той в червено яке и още един мъж в близост до бирария в столицата на Унгария. Не е ясно обаче дали този човек има някаква връзка с него. Груевски напусна Македония на 12 ноември. С помощта на унгарски дипломати през Албания, Черна гора и Сърбия той избяга в Унгария, където поиска и му беше предоставено политическо убежище. Македонските власти издадоха международна заповед за задържането на Груевски и поискаха той да бъде екстрадиран в Македония. Груевски е обвинен по няколко дела на специалната прокуратура, като за част от тях задочно му е определен арест. В ход е разследване за това как е избягал бившият македонски премиер и кой му е помогнал.", "date": "2018.12.13", "title": "Британски журналист засне бягащия от правосъдието Груевски в Будапеща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390452-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B4%D0%B0%D0%B2%D0%B0-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%B7%D0%B0-%D1%85%D1%80%D0%B0%D0%BD%D0%B0%D1%82%D0%B0-%D0%B8-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F-%D0%B2-%D0%B0%D1%80%D0%BC%D0%B8%D1%8F%D1%82%D0%B0", "text": "Депутатите ще изслушват Каракачанов в парламентарната комисия по отбрана. Закрита ще бъде първата част от заседанието, когато ще се разглеждат разходите за модернизация на армията. Военният министър трябва да даде обяснение и за храната в армията, след като стана ясно, че поръчка на стойност 31 милиона лева е прекратена. Ситуацията с храненето в армията и информация за разходите за модернизацията ще обсъди днес парламентарната комисия по отбрана с военния министър Красимир Каракачанов. Заседанието бе поискано на фона на отпуснатите допълнително средства за ремонт и поддръжка на наличната техника, съобщава БНР. Военният министър Красимир Каракачанов ще трябва да обяснява и за храненето в армията. След като въпросът бе обсъден на предишното заседание, стана ясно, че  , след като три и половина години тече обжалване. А на военните е била изплащана стойността ѝ или парите са давани през командировъчните. Министерството предлага новата обществена поръчка да бъде направена по региони, за да може да участват и местни фирми. Точката за техника на заседанието няма да бъде публична. 250 милиона лева, голямата част за ремонти на изтребителите МиГ-29 и Су-25 са отпуснатите пари. Това е вторият транш в рамките на по-малко от месец. След като тази мярка бе гласувана, военният министър призна, че поддръжката и възстановяването на съществуващата техника ще забави трите проекта, които са в различни фази.  Нито един от проектите за нова техника не е пред подписване на договор. А за ремонта на съществуващата след различни конкурси ще се разчита на руска и беларуска фирма. Има договори за БМП-1 и танк Т-72. Средства ще бъдат вложени и за допълнително надграждане на комуникационно-информационната система и за подобряване на битовите условия на войниците.", "date": "2018.12.13", "title": "Каракачанов дава обяснения за храната и разходите за модернизация в армията"}
{"url": "http://www.classa.bg/%D1%81%D0%B2%D1%8F%D1%82/item/390453-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%E2%80%9C%D0%BA%D1%80%D0%B8%D0%B2%D0%BE%D0%BB%D0%B0%D0%BA%E2%80%9D-%D0%BD%D0%B0-%D0%BD%D0%B0%D1%82%D0%BE", "text": "Македонското правителство предоставя на НАТО военната си база в Криволак. Това стана ясно след срещата на македонския премиер Зоран Заев в Скопие с командващия Съвместното командване на силите на НАТО в Неапол адмирал Джеймс Фого. Криволак се намира в Източна Македония, недалеч от град Неготино. Там е и един от полигоните на Армията на Република Македония, където се провеждат международни военни учения. Базата е построена през втората половина на миналия век. На няколко пъти там са провеждани и съвместни военни учения и маневри с войските от страните членки на НАТО, припомня БГНЕС.     Македонското правителство предоставя на НАТО военната си база в Криволак. Това стана ясно след срещата на македонския премиер Зоран Заев в Скопие с командващия Съвместното командване на силите на НАТО в Неапол адмирал Джеймс Фого. Криволак се намира в Източна Македония, недалеч от град Неготино. Там е и един от полигоните на Армията на Република Македония, където се провеждат международни военни учения. Базата е построена през втората половина на миналия век. На няколко пъти там са провеждани и съвместни военни учения и маневри с войските от страните членки на НАТО, припомня БГНЕС. “С членството на Република Македония в НАТО Северноатлантическият пакт ще получи още един партньор за постигането на равновесие и запазването на мира в света”, каза Фого след разговора си с министър-председателя Заев. Фого подчерта важността на ролята, която има Македония в региона и особено в този чувствителен период, когато страната даде пример за разрешаване на междусъседските отношения и по-специално този свързан със спора за името на страната с Гърция. “Командващият Съвместното командване на силите на НАТО подчерта и значението от икономическите и гражданските придобивки, които получават страните членки и съюзниците на НАТО от съвместното си партньорство”, се казва в официалното съобщение на македонското правителство. “Визитата на адмирал Фого е поредното значимо доказателство и даване на кураж на Македония в един изключително важен период, когато процесът за промяната в Конституцията навлиза в крайната си фаза и успешното му приключване ще доведе до подписването на Протокола за присъединяването на Република Македония в НАТО”, каза Зоран Заев. Той припомни, че страната продължава с реформите в армията с цел постигането на стандартите на НАТО. Македонският премиер подчерта, че гражданите в републиката приемат като подкрепа визитите от тази година в Скопие на генералния секретар на пакта Йенс Столтенберг и на Върховния главнокомандващ на Обединените сили на НАТО в Европа генерал Къртис Скапароти. Преди визитата си в Скопие адмирал Джеймс Фого бе в София, където обсъди “ситуацията в Черно море и ролята на НАТО като гарант за сигурността в региона”. По време на разговорите между началникът на отбраната генерал Андрей Боцев и адмирал Фого бяха разгледани въпроси, свързани със засилването на способностите за възпиране и отбрана на Алианса, реализирането в пълен обем на мерките по адаптираното предно присъствие, както и пропорционалното им разпределение между съюзниците в Черноморския регион. Дискутирани бяха също и напредъкът по адаптирането на командната структура на НАТО, както и проектирането на стабилност и сигурност в югоизточната част на Алианса.   ", "date": "2018.12.13", "title": "Македония предоставя военната база “Криволак” на НАТО"}
{"url": "http://www.classa.bg/%D1%81%D0%B2%D1%8F%D1%82/item/390446-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%B5%D0%BB-%D1%87%D0%B0%D0%BF%D0%BE-%D0%B5-%D0%BA%D1%83%D0%BF%D0%B8%D0%BB-%D0%BD%D1%8F%D0%BA%D0%BE%D0%BB%D0%BA%D0%BE-%D1%84%D1%83%D1%82%D0%B1%D0%BE%D0%BB%D0%BD%D0%B8-%D0%BE%D1%82%D0%B1%D0%BE%D1%80%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE%E2%80%9C", "text": "На 15-ия ден от процеса на правителството на САЩ срещу Хоакин Гусман във федерален съд в Бруклин, Ню Йорк, Тирсо Мартинес Санчес, с прякор \"Футболистът\", заяви, че подсъдимият, известен още като \"Ел Чапо\", е направил милионни инвестиции в мексикански футболни отбори.   \"Ел Чапо\" станал собственик на футболните отбори Селая, Ирапуато, Керетаро, Венадос де Юкатан и Ребосерос де ла пиедад, каза мъжът и призна, че е управлявал пътищата на наркотика за картели Синалоа и Хуарес, между 1995 и 2003 г. На въпрос на един от адвокатите на защитата на Гузман, Мартинес заяви, че капо е придобил отбора Венадос де Юкатан за между 600 000 и 700,000 долара, а Ребосерос де ла пиедад - за 2,200,000 долара.   Досега никой от футболните клубове не е изразил публично позицията си.   Ел Чапо е изправен пред 11 обвинения. Смята се, че той незаконно е внесъл в Съединените щати около 457 тона наркотици, което генерира печалба от 14 000 000 000 долара.   Ако бъде признат за виновен само по едно от обвиненията, той ще получи доживотен затвор.", "date": "2018.12.13", "title": "Свидетел: \"Ел Чапо е купил няколко футболни отбора в Мексико“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390444-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B8", "text": "Според него сме свидетели на разрушаването на онази сигурност, която старата национална държава дава, на лишаване на хората от сигурност - икономическа и психологическа Европейският проект, свързан с толкова много надежди, се разпада пред очите ни , каза в интервю за предаването \"12+3\" по програма \"Хоризонт\" на БНР проф. Николай Михайлов. Според него сме  свидетели на разрушаването на онази сигурност, която старата национална държава дава, на лишаване на хората от сигурност - икономическа и психологическа. Те са неспособни да контролират своите политици. \"Разпространява се в социалните мрежи сред \"жълтите жилетки\" конспиративна теория, според която случаят в Страсбург е произведен от службите за сигурност, за да има контрол.  Истина е, че случилото се в Страсбург ще улесни справянето със ситуацията с демонстрациите, ограничавайки правото на протест . Това е социално-психологическа действителност, която трябва да бъде описана, ако трябва да бъдем лоялни на действителността\", отбеляза проф. Михайлов.    Нямаме, разбира се, доказателства, степента на сигурност далеч не е 100 процента и едва ли тези хора я имат в съзнанието си като сигурна.  Но при такъв тип гражданска мобилицация не господства здравият разум, а друг тип очевидности - на страстта,  допълни проф. Николай Михайлов.  \" Без съмнение свободите ще бъдат ограничени. Правото на демонстрации е ограничено.  Държавата на Макрон може да отдъхне засега. Тя има само едно отлагателно условие - не разполага с ефективни средства за справяне с кризата.  Обещанията на Макрон съдържат риск за повторно възпламеняване, защото предполагат огромен ресурс, следен от ЕС\",  подчерта Николай Михайлов.  Той коментира и кризата около Брекзит. \"Повечето от депутатите са срещу договора на  Мей. Тя е провалена като лидер. От друга страна е ясно, че повечето депутати не искат напускане  на Великобритания без договор. Това поставя цялата страна пред голямо изпитание. Англия е в клопка на собствения си избор. Тя е в криза, чието разрешаване е твърде проблематично, във всеки случай в следващите месеци, а може би и повече\", смята проф. Николай Михайлов.   \r\n  ", "date": "2018.12.13", "title": "Европейският проект се разпада пред очите ни!"}
{"url": "http://www.classa.bg/%D1%81%D0%B2%D1%8F%D1%82/item/390443-%D0%B7%D0%B0%D1%89%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B2%D0%BB%D0%B0%D1%81%D1%82%D0%B2%D0%B0%D1%82-%D0%BC%D0%B8%D1%82%D0%BE%D0%B2%D0%B5-%D0%B7%D0%B0-%D1%85%D1%80%D0%B0%D0%BD%D0%B8%D1%82%D0%B5", "text": "Много хора отново и отново повтарят митове и не успяват да се оттърват от своите хранителни навици, казва Мариан Гарсия, фармацевт и испанска писателка, която се интересува от въпроса за храната от 6 годишна. Още тогава тя е подготвяла и закачала плакати по темата на стените на аптеката на родителите си.   Един от тези повтарящи се митове е свързан с консумацията на мляко. От една страна са хората, които казват \"млякото е дявол, защото съдържа хормони и антибиотици\". Тя заявява, че те грешат, тъй като има строг контрол върху неговото производство. \"Забранено е даването на хормони на животни в Европа от дълго време, а ако животните получават антибиотици, се оставя да премине необходимото време, преди да използват млякото им за търговски цели\".   От другата страна са тези, които казват \"млякото е задължително и трябва да пиете половин литър мляко на ден, главно на закуска\". Тази позиция също не е вярна, казва Гарсия. Както тя обяснява \"няма доказателства, че млякото е лошо, нито пък да е от съществено значение\".   Друг често срещан мит е водата с лимон, широко разпространен сред последователите на така наречените диети за \"детоксикация\", едно фалшиво понятие. Според Гарсия, \"бъбреците, черния дроб, белите дробове са отговорни за премахване на токсините от тялото и ако са интоксикирани, ще трябва да отидете в болницата\".   И накрая, идва убеждението, че \"кафявата захар е по-здравословна от бялата захар\". Това е още един фалшив мит, тъй като „в кафявата захар има 98 или 95% бяла захар, а останалата част се състои от меласа\", обяснява Гарсия. И макар в този вид захар да има витамини, \"не ги търсете в 5% от 5 грама захар, а в други, по-богати на витамини храни\", препоръчва тя.   Всички тези вярвания и необосновани твърдения показват, че \"в основата си искаме да вярваме в магията и просто се нуждаем да вярваме в нещо, така че храната се е превърнала в нова религия\", обобщава Гарсия. В този смисъл, тя стига до заключението, че макар културата да отделя много важно място на храната, \"ние я зареждаме с космически способности, които нямат никакъв смисъл\".", "date": "2018.12.13", "title": "Защо продължават да властват митове за храните ?"}
{"url": "http://www.classa.bg/%D1%81%D0%B2%D1%8F%D1%82/item/390445-%E2%80%9C%D1%84%D0%B8%D0%B4%D1%83%D1%86%D0%B8%D0%B0%D1%80%D0%BD%D0%B8%D1%82%D0%B5-%D0%B2%D0%B0%D0%BB%D1%83%D1%82%D0%B8-%D1%89%D0%B5-%D1%81%D0%B5-%D1%81%D1%80%D0%B8%D0%BD%D0%B0%D1%82-%D0%BF%D0%BE-%D1%86%D1%8F%D0%BB%D0%B0%D1%82%D0%B0-%D0%BF%D0%BB%D0%B0%D0%BD%D0%B5%D1%82%D0%B0-%D0%B8-%D1%89%D0%B5-%D0%B7%D0%B0%D0%B3%D1%83%D0%B1%D1%8F%D1%82-%D1%81%D1%82%D0%BE%D0%B9%D0%BD%D0%BE%D1%81%D1%82%D1%82%D0%B0-%D1%81%D0%B8-%D0%B4%D0%BE-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B8-%D0%BA%D1%80%D0%B0%D0%B9%D0%BD%D0%BE%D1%81%D1%82%D0%B8", "text": "Анализаторът Макс Кайзер интервюира Майкъл Пенто от PentoPort.com, с когото обсъди темата за пазарите, кривите на рентабилността и темата на бизнес цикъла.   Според госта, рентабилността се превърта на между три и пет години. \"Между две и пет остава непроменена, и хората са по-склонни да купуват дългосрочни облигации\", казва Пенто. Той подчерта, че му се струва важно, че последните девет пъти от 1955 г насам, когато това се е случило, са приключили с рецесия.   \"Министерството на финансите издава краткосрочни облигации, тъй като годишният ни дефицит е 33%. А също не емитира дългосрочни, защото няма търсене\", казва гостът. Експертът подчертава, че доходността на облигациите спада в дългосрочен план, тъй като глобалният растеж се забавя.   В допълнение, гостът подчертава, че проблемът е в \"излишъка на дълга\", който главно идва от банките и банките на сянка. \"Банките отпускат на компаниите и частните потребители много пари, те задлъжняват до такава степен, че не могат да върнат всички тези пари, което води до лека рецесия\", добавя той.   \"Следвайки икономическия цикъл истината е, че потребителите сме наситени с дълг, какво става тогава?\", пита Пенто. Според госта, това, което се случва, е, че правителството започва да заема пари, докато \"централните банки купуват държавния дълг\". Въпреки това \"проблемът е, че тези централни банки имат огромно влияние\", казва специалистът.   Също така той е убеден, че \"централната банка ще печата отново пари, така че ще спре повишаване на лихвените проценти, най-малко в Съединените щати\" и става възможно да започне \"четвърта програма за количествена флексибилизация в САЩ. \"   В резултат на това \"фидуциарните валути ще спаднат навсякъде по цялата планета и ще загубят стойността си по отношение на златото до крайности, които никога досега не са виждани\", казва Пенто.", "date": "2018.12.13", "title": "“Фидуциарните валути ще се сринат по цялата планета и ще загубят стойността си до невиждани крайности\""}
{"url": "http://www.classa.bg/%D1%81%D0%B2%D1%8F%D1%82/item/390449-stratfor-%D1%81%D0%B0%D1%89-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-2019-%D0%B3%D0%BE%D0%B4%D0%B8%D0%BD%D0%B0-%D0%BF%D1%8A%D1%80%D0%B2%D0%B0-%D1%87%D0%B0%D1%81%D1%82", "text": "все по-здраво свързва помежду им страните и континентите, границите на картата и географските бариеви в определена степен остаряват. Днес събитията в един регион лесно може да доведат до последствия в друг, а понякога да се отразят на целия свят. Изданието “Стратфор” анализира тези събития и тенденции, които ще окажат най-голямо въздействие при вземането на решения по света през 2019 година.   Първа част     Кратък обзор Засилване на съперничеството между великите държави. САЩ ще засилят своето стратегическо настъпление към Китай,  въвеждайки мита, санкции, нормативни бариери за новите технологии, оказвайки все по-активна подкрепа на Тайван и по-напористи действайки в Южнокитайско море. Междувременно  несъблюдаването и разрушаването на споразуменията по контрол на въоръженията ще доведе до ускорена надпревара на въоръженията между САЩ, Русия и Китай.  Напрегнатият геополитически климат дава благоприятни стратегически възможности на уязвимите съседни държави, такива като Полша и Тайван, но създава маса проблеми за средните държави, опитващи се да заемат неутрални позиции, такива като Турция, Индия и Виетнам. Засилване на геополитическите рискове за бизнеса.  Позовавайки се на заплахите за националната сигурност,  Съединените Щати ще натискат силно Европа, Япония, Австралия, Канада, Южна Корея и Тайван, искайки от тях въвеждането на по-високи бариери на пътя на китайските инвестиции. Това ще повлияе на научните изследвания и на търговията в стратегическите области, започвайки се с изкуствения интелект и се приключи с мрежите Пето поколение, които ще се появят през 2019 г. Стремежът на Китай да догони останалите в такива важни области като авиокосмическата промишленост и разработката са съвременни полупроводници само ще засили рисковете за корпорациите и ще принуди САЩ да провежда по-настъпателна политика в киберпространството. Освен това корпорациите ще трябва да си имат работа с прекъсвания във веригите на доставките, с увеличението на глобите и със съдебни искове за изтичане на информация. Оценка на волатилността на търговията в глобалната икономика Противостоенето на САЩ със СТО може да парализира процеса на разрешаването на споровете в рамките на този орган, заради което страните ще бъдат принудени да водят по-малко предсказуеми двустранни преговори по преодоляването на съществуващите помежду им търговски разногласия. Канада, Мексико, Япония и Южна Корея имат повече шансове да си издействат квоти с цел намаляване на заплахата за американски мита върху автомобилите. Но търговските преговори между ЕС и САЩ са обречени на неуспех. И макар допълнителните американски мита срещу Китай да засилят неопределеността в търговията, като цяло последствията от търговската политика на Белия дом за глобалната икономика ще са доста слаби. Тревожни са сценариите за Италия и Брекзит. Популисткото правителство на Италия през 2019 г. ще стане най-сериозната заплаха за Еврозоната,  защото се засилват опасенията по повод увеличаването на дълга на тази страна и нейния крехък банков сектор. Най-голям дисциплиниращ ефект върху Рим ще окажат не заплахите от Брюксел, а финансовите пазари. Брюксел едновременно ще води преговори с Лондон с цел да не се допусне Брекзит без договорености по условията му. Но ветото на британския парламента остава най-голямото препятствие за подредения изход на страната от Евросъюза. Следващите крачки в антииранската кампания Понеже далеч отиващите санкции срещу Техеран вече са въведени и действат САЩ ще продължат своята кампания по изолирането на Иран в региона и по отслабването на страната отвътре. Това ще засили търкането между Вашингтон и Техеран и ще отслаби и без това малките шансове за конструктивен диалог. Общността на интересите по противостоенето на Иран ще помогне за засилването на стратегическите връзки на високо равнище между САЩ и Саудитска Арабия въпреки недоволството вътре в кралското семейство и в чуждите държави от ръководството на престолонаследник Мохамед бин Салман. Внимание към ръста на предлагането на световните пазари на енергоресурси Саудитска Арабия и Русия бдително ще следят за обемите на добив на петрол за избягване на падането на цените, а също ще наблюдават последствията от остатъчния износ от Иран. Либия и Ирак може да увеличат добивите, по този начин значително снижавайки натиска върху износния потенциал на САЩ. Когато през 2019 г. САЩ заемат своето място в тройката на водещите износители на втечнен природен газ, на глобалния пазар ще има съществени промени. Действието на разрушителните сили на американския континент. Съюзниците на САЩ и привържениците на твърдата линия в лицето на Колумбия ще оглавят нетипичните за тях изпреварващи действия в региона по сдържането на последствията от венецуелската криза. Бразилия в нейните опити да реформира търговския блок Меркосур ще противодейства на оказалата се в затруднена политическа ситуация Аржентина. Властта на референдума ще бъде подложена на сериозна проверка в Мексико, където агресивно-популисткия дневен ред ще засили инвестиционните рискове. Етиопия като двигател на големи промени на Африканския рог Амбициозният план за действие на Етиопия предизвиква към нея икономически интерес и влече към Африканския рог чуждите държави. Но внушителните предизвикателства, с които се сблъсква настоящето ръководство и междуетническите вражди ще забавят импулса на силите на Адис Абеба. Раздел: Глобални тенденции Кратко съдържание В днешния свят страните стават все по-взаимосвързани благодарение на въздушните, наземните и морски пътища и киберпространството. Докато глобализацията все по-здраво свързва помежду им страните и континентите, границите на картата и географските бариери в определена степен остаряват. Днес събитията в един регион могат лесно да доведат до последствия в друг, а понякога да се отразят на целия свят. По-долу ще анализираме тези събития и тенденции, които ще окажат най-голямо въздействие върху вземането на решения по света в разглеждания период. Основни тези Великодържавното съперничество между САЩ, Китай и Русия ще ускори надпреварата във въоръженията и ще изостри борбата в киберпространството.  Уреждането на глобалното управление в условията на тези нарастващи заплахи ще бъде трудно, защото противоречията в международната система се задълбочават. Докато САЩ ще увеличават стратегическото си настъпление срещу Китай, въвеждайки допълнителни мита, нормативни препятствия и санкции, засилвайки подкрепата си към Тайван и създавайки проблеми в Южно-Китайско море,  Пекин в опит да отслаби американските съюзи ще залага на своите мощни икономически лостове. Сражението на Белия дом със Световната търговска организация може да спре процеса на разрешаване на споровете в рамките на този орган, заради което страните ще бъдат принудени да въвеждат по-малко предсказуеми двустранни преговори за преодоляването на съществуващите между тях търговски разногласия. Иранският петролен износ под натиска на санкциите ще намалее, а добивът в САЩ ще се увеличи. В световната икономика през 2019 г. ще се наблюдава устойчив ръст, а Саудитска Арабия и Русия, както и преди оперативно ще реагират на събитията глобалните петролни пазари с цел недопускане на рязкото падение на цените. Междувременно глобалните пазари за втечнен природен газ ще станат по конкурентни, защо САЩ през 2019 г. ще заемат своето място сред глобалните износители на втечнен природен газ. Новата и неудобна глобална реалност Преди повече от година изданието “Стратфор” отбеляза, че  засилването на съперничеството между САЩ, Китай и Русия ще стане определяща характеристика на международната система,  създавайки затруднителна ситуация за средните държави, попаднали в клещите на великодържавното съперничество. Търговските войни, кибератаките, измененията в отбранителната стратегия и надпреварата във въоръжението много бързо убедиха света, че е възникнала нова и неудобна глобална реалност. През 2019 г. съперничеството между великите държави ще се засилва. Белият дом с удвоена енергия ще сдържа проникването на Китай в цяла редица стратегически области.  Пекин в процеса на това движение ще получава удари, но и сега повече от когато и да е има средства и мотиви за ускоряване и активизацията на усилията по постигане на паритет със САЩ. Без съмнение отношенията между Китай и Русия не са прости и те не изпитват голяма взаимна любов, но стремежът към сближаване през 2019 г. ще засили триенето в тяхното неспокойно партньорство. 2019 г. ще демонстрира пределите на възможностите на САЩ, опитващи се да изолират Китай от тясно-преплетените вериги на доставки и от най-верните съюзници на Америка,  които попадат в сложно положение, нали от една страна трябва да поддържат здрави отношения със САЩ в сферата на сигурността, а от друга да разширяват икономическите си връзки с Китай. Тази нова глобална динамика създава огромен главобол за средните държави и на международния бизнес, които се опитват да търсят своя път на тази все по-сложна територия. Макар и големите европейските държави да се стараят да утвърдят суверенитета на ЕС в глобален мащаб за избягване на съпътстващи щети, те ще бъдат както и преди основно реагиращи на събитията в сферата на глобалната конкуренция. А що се отнася до граничните страни като Полша, Турция и Тайван, то в някои случаи влошаването на политическия климат може да създава за тях благоприятни стратегически възможности при формирането на военни съюзи и получаването на особени икономически изгоди от силни покровители. Новите технологии и нарушените договори ще променят облика и състава на военните арсенали в следващите години. Бързото развитие на авангардните технологии в съчетание с устойчивото разрушение на договорите за контрол над въоръжението ще ускори надпреварата във въоръжението между САЩ, Русия и Китай. Вероятният изход на Вашингтон от ДРСМО и неопределената съдба на СНВ-3 ще засилят разногласията в Европа, защото западните страни ще се опитват да не попадат в капана на увеличаването на въоръженията, а граничещите с Русия държави като Полша, Прибалтика и може би Румъния ще са готови доброволно да разполагат у себе си американски военни сили и средства. Междувременно САЩ ще получат свобода за действие за създаването на мощен арсенал в противотежест на Китай, защото Пекин, изхождайки от своите стратегически замисли, се старае да не сключва такива договори за контрол над въоръжението и продължа устойчиво да увеличава силите си в западната част на Пасифика. Идеологическото измерение на това съперничество между великите държави ще бъде по-малко забележимо. САЩ са приели предизвикателството на оста Китай-Русия и са готови за съперничество, но те ще залагат на нестандартна тактика и ще се стараят да действат еднолично, рискувайки така сами да отвърнат от себе си много средни държави, които са много нужни на Вашингтон като съюзници. Понеже западният фронт е разделен, а САЩ вече не защитават активно съществуващата след войната система на правила за управление на световния ред, Китай ще намери множество разногласия между средните държави, за да отслаби американското настъпление. Освен това основаният на технологията цифров авторитаризъм, който КНР усвоява за разрешаването на вътрешните въпроси и за износа зад граница, ще стане привлекателна алтернатива за страните с автократични наклонности, които с опасения гледат на политическия либерализъм, който е неизбежен в случай на партньорство със Запада. САЩ и Китай са готови с шум да нахлуят в 2019 година През 2019 г. американско-китайското съперничество ще се засилва практически по всички направления. Китай ще усети завръщането на икономическия натиск от митата и нормативните препятствия, създавани против китайските компании. Но САЩ ще използват санкциите и за да въздействат на Китай по такива спорни проблеми като кибератаките и правата на човека. (Начинът, по който Пекин се отнася към уйгурите и прочее национални малцинства ще стане за САЩ основание да засилят своята санкционна политика). Що се отнася до проблема на сигурността, то САЩ все по-напористо и пряко ще противодействат на Китай в Южнокитайско море и по въпроса за Тайван. Това може да предизвика ново противопоставяне между американските и китайските въоръжени сили в морските горещи точки. И напротив, САЩ в своите опити пряко да противостоят на китайската инициатива “Един пояс, един път” ще се сблъскат със значително по-сериозни препятствия, защото Пекин ще отслабват американските съюзи с икономическо въздействие и чрез ухажване на големи и малки страни, предлагайки им съвместен достъп и партньорски сделки. В търговията между Вашингтон и Пекин може да има временно примирие, защото страните водят преговори за отсрочки на икономическите санкции, но ключовата дума тук е “временно”. Разликата между американските искания за осъществяването на дълбока структурна реформа в китайската икономика и това, какво е готов да направи Пекин, без да постави под заплаха много важната за него промишлено-технологична стратегия, която е просто твърде важна за него и не позволява на двете страни да сключат всестранно и дългосрочно споразумение. САЩ вече са въвели мита върху вноса от Китай в размер на 250 милиарда долара. Белият дом, недоволен от това колко малко отстъпки може да постигне от Пекин, може да въведе срещу КНР още един пакет мита върху вноса в размер на 267 милиарда долара. В такъв случай целият внос от Китай в САЩ може да се окаже под бремето на митата. Американския икономически натиск върху Китай не се свежда единствено с митата. Технологическите компании в САЩ ще бъдат подлагани на все по-жесток регулаторен надзор, защото Вашингтон се опитва да ограничи достъпа на китайците по технологиите с двойно предназначение и щателно проверява американо-китайските вериги на доставки дали заплашват националната сигурност. Възможният контрол над износа на стоки и услуги с “двойни цели”, започвайки се с високопроизводителните микросхеми и се приключи с изследванията в областта на изкуствения интелект, може да се окаже пагубно за китайските инвестиции и изследването в стратегическите сектори, но те също така ще провеждат активна лобистка работа в други страни, особено в Япония, Канада, държавите от Европа, Австралия, Нова Зеландия, Южна Корея и Тайван, постигайки от тях отслабване на връзките с водещите технологически компании на Китай като “Хуавей” и ЗТЕ, заявявайки, че те създават огромни рискове за тяхната национална сигурност. Следящите две години коренно ще променят скоростта на предаването на данни и картината с връзката с интернет, което лежи в основата на преобразуващите технологии, такива като “Интернет на нещата”, виртуалната и допълнителната реалност, обработката с елементите на изкуствения интелект, автономните транспортни средства и телемедицината. В тези области вече се води остро съперничество между САЩ и Китай. А доколкото “Хуавей” и ЗТЕ принадлежат към малобройните високотехнологични компании, които развиват технологическа инфраструктура и стандарти, залагащи на Пета генерация, американското правителство ще направи всичко възможно, за да попречи на своя основен стратегически конкурент да се утвърди в икономическата нервна система на САЩ и на техните съюзници. Такава настоятелна потребност по естествен начин ще налее масло в огъня между държавите и корпорациите в редица икономики, защото транснационалните технологични компании с многоравнищни вериги на доставките ще се съпротивляват срещу нормативните и регулаторни прегради на пътя на осъществяването на техните бизнес-модели, в чиято основа лежи откритата търговия и трансграничните потоци данни. Увеличаващото се съперничество между великите сили в киберпространството само ще засили търкането между държавната власт и корпорациите по въпросите на политиката. Бивайки най-голямата мишена за кибератаки, САЩ предприемат по-настъпателни действия, гледайки през мерника си пряко на Русия и Китай (Съперничество по време на президентската надпревара през 20202 г. ще привлече допълнително внимание на киберзаплахите, създавани в частност от Китай). В западните страни все по-често се наблюдава ситуация, когато властите прибягват до големи глоби и предявяват потребителски искове, за да призоват към отговор корпорациите, виновни за големи изтичания на информация. Призивите на водещите държави да разработят международни норми и правила за киберпространството ще звучат все по-често и все по-силно, но постигането на единодушие по тези въпроси и изпълняването на решенията ще бъде сложно предвид това, че между САЩ, Европа, Русия и Китай няма единство на възгледите за приоритетите и методите на управление на киберпространството.   Следва продължение...   Превод: В.Сергеев", "date": "2018.12.13", "title": "Stratfor (САЩ): Прогноза за 2019 година (Първа част)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390437-%D0%BA%D1%80%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B0-%D1%80%D0%B0%D0%B4%D0%B5%D0%B2-%D0%B4%D0%B0-%D1%87%D0%B5%D1%82%D0%B0%D1%82-%D0%BF%D0%BE%D0%B2%D0%B5%D1%87%D0%BA%D0%BE", "text": " концерт и пропуснах участието на президента Радев в \"Панорама\". Наложи се да го видя на запис, най-вече заради какофонията от какви ли не критики, внушения и лъжи, които успяха да разтревожат дори и човек като мен, опознал в недалечното минало до болка нашите политически реалности, че се е случило нещо крайно нередно. Още повече, че залповете идваха не само от анализатори, на които би било обидно да се вярва, защото довчера жигосваха властта, а днес й пеят дитирамби, но и от имена, които познавам като сериозни.     Удивително е, че цунамито връхлетя президента, не защото е казал нещо чак толкова различно спрямо досегашните си изяви. А тъкмо защото е изговорил пак почти същото. Че функционирането на демокрацията е застрашено от все по-мащабното чувство за несправедливост, от повсеместната корупция, от лошото състояние на най-важните системи на обществото, от ниското доверие във властта. Яростта на критиците му се превъзбужда от факта, че вместо да се задави от калните потоци на досегашните хули и да млъкне, продължава да отстоява позициите си. Кой да им напомни, че когато говоренето срещу недъзите на управлението не се харесва някому, проблемът е в нехаресващия, а не в говорещия. За тях обаче е важно друго: да го вкарат в оня модел на поведение, към който те не само ще имат търпимост, но и ще му раздават похвали на килограм. И кой предписва този стандарт? Конституцията според тях. България е парламентарна, а не президентска република, и държавният глава трябва да се въздържа от политически изяви. Да бъде церемониална фигура и дори оня исторически монумент, за който пише Морис Дюверже и който следва да има точно толкова връзка с управлението, колкото Партенонът с днешните атиняни. Да си позволява политическа риторика само колкото да ръкопляска на властта, както правеше предшественикът му. Но ако България е не само на думи република с парламентарно управление, защо и вчера премиерът раздаде два милиарда зад гърба на Народното събрание? От т.нар. излишък, който се формира чрез умишлено занижена приходна част на бюджета. И който вече почти десет години се разпределя не от законодателния орган, а по усмотрение на едного. И ако парламентът си мълчи, трябва ли и президентът да си затваря очите? Само защото не сме президентска република? Дълбока неграмотност прозира в упреците, че като критикува властта и приема някои виждания на опозицията, Радев разединява нацията, вместо да я обединява. Още през 1995 г. с Решение № 25 Конституционният съд се произнесе по този въпрос: макар да олицетворява единството на нацията, президентът не е деполитизиран държавен орган. Той има политически функции, както и право на политически изявления. А при упражняване на правомощията си може да се ръководи и от своите политически убеждения. Националното единство не означава политическо единомислие. Въпреки че олицетворява нацията като цяло, президентът може да прави изявления и извършва действия с различно политическо съдържание, да издава актове със съществени политически последици. Следователно олицетворяването на националното единство не прави президента политически стерилен. Друг е въпросът дали становищата му се харесват на поддръжниците на статуквото. Чиито критики биха били полезни, ако разнищват слаби моменти в политическите му позиции. Но не и ако отричат самото му право да ги изявява. Това отрицание издава неграмотността на авторите си. Добре е да четат повечко, вместо да се излагат. Стига последното да им е важно.", "date": "2018.12.13", "title": "Критиците на Радев да четат повечко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390438-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D1%81%D0%BE%D0%BB%D0%B0%D1%80%D0%BD%D0%B0-%D1%82%D0%BE%D0%BF%D0%BB%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%B2-%D1%81%D0%BE%D1%84%D0%B8%D1%8F", "text": "Австрийската компания Solid предлага да изгради в София екологично чиста топлоцентрала, която да добива енергия от слънцето и да я подава в топлофикационната мрежа на града. Това може да стане възможно чрез публично-частно партньорство, съобщи дружеството.     Изпълнителят има условия – той може да предложи финансиране, но срещу договор за изкупуване на енергията от „Топлофикация София“ и частично грантово подпомагане от Столична община. Австрийската компания и българският й партньор – Институтът за нулевоенергийни сгради (ИНЕС), внесоха предложение за проучване, проектиране и изграждане на нови топлофикационни мощности, базирани на слънчева енергия. Предложението предполага столичната топлофикация да включи в мрежата си малка слънчева централа, която да подпомогне доставките на топлоенергия и да послужи като „изследователска площадка“ за по-мащабно въвеждане на екологичната технология в София.  Резултатите ще са предпоставка за проектиране и изграждане на топлофикационни системи на база слънчева енергия за новостроящите се квартали на столицата. Сега жителите на такива квартали нямат топлофикационна мрежа – през зимата те се отопляват самостоятелно и това допринася за тежкия смог, коментира инвеститорът.  В съобщението си той припомня, че основен източник на фини прахови частици (ФПЧ) през студените месеци е битовото отопление, което именно налага търсенето на алтернативни, екологични и устойчиви източници на топлоенергия. Според инвеститора е възможно слънчевата топлоенергия да заеме минимум 5% дял в общия енергиен микс на топлофикацията. До момента 350 слънчеви топлоцентрали са реализирани в ЕС, а инсталираните мощности нарастват с 35% годишно. В ЕС вече има инсталирани над 1 млн. квадратни метра индустриални панели за производство на топлинна енергия за тази цел. Австрийското дружество информира, че участва в проектите за слънчево топлофициране в австрийския град Грац (BigSolar) и разработва концепция  за Белград.", "date": "2018.12.13", "title": "Австрийска компания предлага да построи соларна топлоцентрала в София"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390439-%D0%B7%D0%B0%D0%B4%D0%B0%D0%B2%D0%B0%D1%82-%D1%81%D0%B5-%D0%BE%D0%B1%D0%BB%D0%B0%D1%86%D0%B8-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Задават се сиви облаци над българската икономика.  Със сигурност ще има леко забавяне на икономическия растеж през следващата година. За това бяха категорични участниците в Седмия икономически форум „България и светът в развитие. Дневният ред на лидерите“ на сп. Мениджър.     „Има рискове от икономическа криза“, заяви вицепремиерът Томислав Дончев. „Няма съмнение, че ще има обръщане на икономическия цикъл“, посочи банкерът Левон Хампарцумян. „България не е готова за нова икономическа криза, никой не е готов, но буферите не са решение“, коментира икономистът Лъчезар Богданов. „ Че идва криза, е ясно“, посочи предприемачът Ивайло Пенчев, съосновател на  Walltopia. Така участниците във форума коментираха темата готова ли е българската икономика за очакваното забавяне на темповете на растеж. България не е готова за нова икономическа криза и никой не е готов, заяви  Лъчезар Богданов . Той направи паралел със ситуацията преди десет години с имотната криза, започнала от САЩ. \"И тогава имахме буфери, но не ни предпазиха. И тогава много от нещата не можеха да бъдат предвидени и избегнати\", каза икономистът. И обясни, че буферът не може да позволи преминаването през външен шок без последици.  \"Това не е инструмент при глобална криза, както си мислят повечето хора, каза икономистът. Това е илюзия за една малка, отворена икономика като българската. Смисълът на буферите е да позволят да оцелееш и да не фалираш. Опитът от последната криза показа, че всички в Европа пострадаха, но някои за кратко и започнаха да растат, други обедняха много и продължават да имат структурни проблеми\", каза икономистът. Дали сме по-подготвени сега за нова криза, не сме, попита и отговори Богданов. И обърна внимание, че спрямо тогава имаме намаление на инвестициите, спад в експорта, а и известно раздуване на балона в имотния сектор. По думите му сътресенията от външни фактори са сигурни. Но въпросът е да се правят политики за дългосрочно подобряване на шансовете за растеж и просперитет. Голямата част от бизнеса в България е готов да премине без проблеми през нова икономическа криза, смята  Ивайло Пенчев . Някои рискови играчи може и да фалират, но като цяло кризата за тази част от бизнеса е оздравяващ процес. Тази част от икономиката, която създава стойност, а не консумира, ще е добре в идващата година, категоричен е предприемачът. \"Че идва криза, за мен е повече от ясно. Вижда се спад, падане на ентусиазма в международен план\", каза той. И каза, че консуматорите в икономиката ще бъдат ударени по-силно, отколкото при предходната криза, защото сега се преразпределя повече и те са станали по-зависими от чуждите пари. Той смята, че идващата криза би породила нови протести, като ще се повишат и популистките настроения. Има рискове от нова икономическа криза, но се съмнявам, че тя ще се повтори в същия формат като предходната, коментира  Томислав Дончев . Има обаче предостатъчно предпоставки за забавяне на растежа. В същото време една политическа и институционална криза лесно може да повлияе негативно на икономиката. Но много малко процеси могат да бъдат обърнати само с публично финансиране и ако настъпи криза, на база публични финанси няма как да се случи така, че да бъде избегната. „За съжаление България е малка, отворена икономика, силно зависима от експорта и едно намаляване на износа към основните ни експортни дестинации веднага ще има ефект върху всички производители тук. А и без криза икономиката ни си има много дисбаланси“, каза вицепремиерът. Със сигурност ще има леко забавяне на икономиката, заяви Дончев и направи уговорката, че прогнозата не е за повече от една година напред поради това, че не е ясно какво ще се случи в Европа. Освен финансовите и икономически рискове, има и чисто политически, отбеляза още вицепремиерът, като уточни, че това не е типично български процес, а е характерен за цяла Европа. Имаме тотална подмяна на политическите очаквания и настроения – масов възход на популизма. „Няма съмнение, че ще има обръщане на икономическия цикъл“, посочи банкерът Левон Хампарцумян. И допълни, че дали това ще бъде криза, стагнация или забавяне не може да се каже. Очевидно е, че през 2020 година се очаква нещата в САЩ да тръгнат надолу, отбеляза той. Финансистът изказа оптимизъм за развитието на икономиката ни догодина. През 2019 година българската икономика ще е като през 2018 година. Винаги може да е по-добре, просто трябва да имаме необходимите буфери да посрещаме спадовете, каза той. Лъчезар Богданов отбеляза, че в дългосрочен план единственият механизъм да има повече ресурс в държавата, е много по-бърз икономически растеж, съчетан с данъчна система с максимално широка база и висока събираемост. А у нас догонващият растеж не е тема в последните 15 години, отбеляза икономистът. И заяви, че идеята е да расте това, което създават всички, а не да се чудим как да преразпределяме наличното. „Ако българската икономика продължава да расте със същото темпо, както досега, и без никаква криза, спад или други неприятности, ще удвоим размера на създаваното в България след 13 години и ще стигнем до нивото на Словакия през миналата година“, коментира икономистът. Той е категоричен, че няма друга алтернатива за България, освен агресивни политики за икономически растеж, който да осигурява човешки ресурс и в самия бизнес, така че да се наемат най-способните и квалифицирани хора.", "date": "2018.12.13", "title": "Задават се облаци над българската икономика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390440-%D0%B5%D0%B2po%D0%B3%D0%B5%D0%B9%D1%89%D0%B8%D0%BDa%D1%82a-%D0%B2-%D1%86%D0%B5%D0%BB%D0%B8%D1%8F-%D1%9D-%D1%83%D1%80%D0%BE%D0%B4%D0%BB%D0%B8%D0%B2-%D0%B1%D0%BB%D1%8F%D1%81%D1%8A%D0%BA", "text": "ЕК, която спря Южен поток за България няма да подкрепи българския тръбопровод към Турски поток,  ако е само транзитен       ЕК няма да подкрепи българския тръбопровод към Турски поток, ако е само транзитен „Ако се откаже, че проектът е просто транзитен газопровод, той не може да бъде част от проекта за газовия хъб “Балкан” и Комисията няма да го подкрепи, независимо дали минава през Гърция към Италия или през България-Сърбия-Унгария-Словакия до Австрия“, заявява заместник-председателят на ЕК Марош Шефчович, който отговаря за енергийната политика на ЕС, цитиран от EUobserver. „При подобен сценарий „Турски поток“ и този тръбопровод ще бъдат просто в конкуренция с други източници и маршрути [за доставки] на газ, идващ към региона“, допълва Шефчович.     България може да се окаже отново под щателна проверка от страна на Европейския съюз заради новия ѝ проект за руски газопровод, четири години след провала на предишен проект, коментира EUobserver. “Европейската комисия няма да подкрепи“ проекта, ако тръбопроводът не изпълнява условията, заяви заместник-председателят на ЕК Марош Шефчович, който ръководи енергийната политика на ЕС. Тя ще „реагира в рамките на своите правомощия“, ако България подкопае енергийната сигурност на ЕС, добави той в коментар за изданието.     484-километровият тръбопровод на България трябва да доставя руски газ до Европа, свързвайки се с новия “Турски поток” от Русия до Турция. Русия в момента изгражда и газопровод до Германия – „Северен поток“ 2. Газопроводите и до Германия, и до Турция заобикалят страни като Полша и Украйна, които преди бяха в старата сфера на влияние на Русия. Това прави региона по-малко сигурен, казват критиците, тъй като позволява на Москва да намали доставките там, докато в същото време продължава износа си към Западна Европа. Енергийните ходове се случват на фона на сериозно геополитическо напрежение с руски военни провокации и агресия в Балтийско и Черно море. „Северен поток“ 2 и разширяването на Турски поток целят да задълбочат зависимостта [на ЕС към Русия]”, казва американски диполмат в същия ден на интервюто с Шефчович. „Това не са търговски проекти, те са политически инструменти. А руската държава използва енергията, за да постига политическите си цели“, предупреждава той. Дежавю? Предишният проект на Москва – дори по-амбициозният „Южен поток“, трябваше да доставя газ директно от Русия до България, припомня EUobserver. Москва обаче се отказа от проекта през 2014 г., когато ЕК заяви, че той нарушава правилата на единния пазар. България, където парламентът одобри връзката с „Турски поток“ на 30 ноември, тепърва трябва да представи на Шефчович плановете си. Министерствата на енергетиката и на външните работи на България са отказали да коментират темата за изданието. Ако българският тръбопровод продава руски газ на Европа в нов търговски хъб, който търгува и с друг международен газ, то това е „приветствано развитие“, каза Шефчович. Но ако просто просто „отвежда“ газ от „Турски поток“ към страните от ЕС, например Австрия или Италия, то тогава няма да получи подкрепа. „Ако се откаже, че проектът е просто транзитен газопровод, той не може да бъде част от проекта за газовия хъб “Балкан” и Комисията няма да го подкрепи, независимо дали минава през Гърция към Италия или през България-Сърбия-Унгария-Словакия до Австрия“, коментира още Шефчович. „При подобен сценарий „Турски поток“ и този тръбопровод ще бъдат просто в конкуренция с други източници и маршрути [за доставки] на газ, идващ към региона“, допълни той. Хъб “Балкан” Комисията по-рано финансира проучване за осъществимост на идеята за газов хъб “Балкан”. Хъбът във Варна може да търгува с газ от „Турски поток“, както и с два подкрепени от ЕС тръбопровода до Азербайджан и Израел – Южният газов коридор и EastMed. Той може да търгува и втечнен природен газ от Катар или ЕС, създавайки „по-диверсфицирани, сигурни доставки“ за Европа, каза Шефчович. „Комисията може да подкрепи само сценарий, при който този газ [от “Турски поток”] се продава на газовия хъб Балкан, а не просто се пренася чрез транзитни тръбопроводи към западноевропейските хъбове“, казва еврокомисарят. „Щом стане ясно как ще се организира превозът, Комисията ще реагира в рамките на правомощията си“, допълва той. България няма да получи европейски пари за газовата връзка за 1,4 млрд. евро, ако не изпълни условията, казва още той. Тя няма да получи и „регулаторна подкрепа“ от ЕС. „Комисията не вижда разлика между „Турски поток“ и транзитните му газопроводи за отвеждане или „Северен поток“ 2 и наземната му връзка Eugal”, добавя Шефчович. Новите руски газопроводи и европейските връзки трябва да започнат доставки през 2020 г.  ", "date": "2018.12.13", "title": "Евpoгейщинaтa в целия ѝ уродлив блясък!"}
{"url": "http://www.classa.bg/%D1%81%D0%B2%D1%8F%D1%82/item/390441-%D0%BD%D0%B5-%D0%B5-%D0%B2%D0%B0%D0%B6%D0%BD%D0%BE-%D0%B4%D0%B0-%D1%81%D0%B0-%D0%BF%D1%8A%D1%80%D0%B2%D0%B8,-%D0%B2%D0%B0%D0%B6%D0%BD%D0%BE-%D0%B5-%D0%B4%D0%B0-%D0%BF%D0%BE%D0%B1%D0%B5%D0%B4%D1%8F%D1%82-%D0%BC%D0%B0%D0%BA%D1%80%D0%BE%D0%BD", "text": "Европейските социалисти искат да станат най-голямата проевропейска и прогресивна сила в Европейския парламент. Само не очаквайте от тях да включат в редиците си французите от \"Република, напред!\" на президента Еманюел Макрон. Докато левите сили в Европа отстъпват територия пред популистите, а френският президент създава свой собствен властови център в парламента в Страсбург, като отлюспва част от техните представители, сблъсъкът им през май се очаква да бъде особено тежък.     Годишният конгрес на ПЕС преди изборите за Европарламент през май 2019 беше използван от лидерите на социалистическите партии в Европа като загрявка преди голямата битка, платформа, от която да се чуе какво ново предлагат на избирателите си. Скромното събиране в университета ISCTE в Лисабон обаче беше бледо копие на конгресите от края на 90-те години.  Тогава социалистите бяха най-голямата политическа формация в Европейския парламент, а лидери като Герхард Шрьодер, Тони Блеър и Романо Проди управляваха правителствата в Берлин, Лондон и Рим. Днес единствената страна-членка на ЕС с отявлено социалистическо правителство е Малта, ако не броим малцинствените, коалиционни или програмни правителства в Испания, Румъния, Португалия и Швеция. ПЕС е напът да спечели само 142 мандата от 705-местния Европейски парламент, ако завоюва само 20 на сто от вота на континента. Социалдемокрацията преживява тежки времена. Самият конгрес в Лисабон беше открит без особени фанфари, в малка сграда на университет, която се намира извън градския център. Говорителите на събитието описаха сцената като \"по-динамична\" в сравнение с обичайните петзвездни хотели или конгресни центрове. Официално Франс Тимерманс беше одобрен за кандидат, който да замести Жан-Клод Юнкер от позицията му на председател на ЕК, в случай че ПЕС спечели изборите. В момента той е първи вицепрезидент на комисията, оглавявана от Юнкер, което едва ли му придава автентичен \"опозиционен\" и \"алтернативен\" профил. Предпазливият и умерен подход на Тимерманс по отношение на работата му в Брюксел (включително опита му в преговорите с Турция за сключване на сделката за имигрантите) нямаше нищо общо с яростната риторика от конгреса на ПЕС. Един след друг говорителите призоваваха за радикално преобръщане на политиките и стила на управление в ЕС и в отделните страни-членки. Бившият датски премиер Пол Нируп Расмусен посочи като основен приоритет на социалистите въвеждането на 1% данък върху оборота на т.нар. \"дигитални гиганти\". \"Усещам същия вятър на промяната, както преди падането на Берлинската стена. Капитализмът е болен. Вече не върши работа\", пледираше той. Тимерманс не е единственият функционер от ПЕС, който не влиза в синхрон с преобладаващото социалистическо настроение в организацията. Лидерът на британските Лейбъристи Джеръми Корбин се смята за герои от мнозина в ПЕС заради радикалните си безкомпромисни позиции по редица политически въпроси, но всъщност е в конфликт с почти всички делегати по отношение на бъдещото развитие на ЕС и нуждата от разширяване на правомощията на Брюксел. Докато Франция се сблъскваше с поредната вълна от улични протести на \"жълтите жилетки\", ПЕС охотно използваше Еманюел Макрон за политическа боксова круша по време на конгреса. \"Елитният президент на супербогатите има интелектуални размисли, които не са погрешни, но се опитва да ги прилага в угроза на собствения си народ. Или си с нас и с народа, или си с елита и с едрия капитал\", беше една от репликите в задочния спор срещу френския държавен глава. Колкото до Макрон - той обеща да превърне Европейските избори през 2019 г. в дуел между своята визия за прогресивна Европа и националистическата програма на Матео Салвини. Ако успее да го направи, ще замени социалистите като основен противник на център-дясната Европейска народна партия. ЕНП, която засега е най-голямата и мощна политическа група в Европа, държи едновременно ръководните позиции в Европейската комисия (Жан-Клод Юнкер), Европейския съвет (Доналд Туск) и Европейския парламент (Антонио Таяни). За разлика от повечето европейски партии, Социалистите се надяват да спечелят евродепутатски мандати във всички 27 страни-членки на ЕС. Проблемът им е в дълбочината. Избори след избори, анкета след анкета, левите партии регистрират най-слабите си резултати от десетилетия насам. Френските социалисти потънаха под 5% в социологическо проучване от септември, проведено от Odoxa. Германската Социалдемократическа партия отбелязва исторически слаби постижения в националните и регионалните избори, като в някои анкети пада до 4-та политическа сила. Демократическата партия на Италия, която някога беше най-важната политическа сила в страната, спечели само 18,7 на сто от гласовете при най-лошия си резултат на парламентарните избори през май. А благодарение на Brexit, социалистите ще изгубят и 20-те позиции на британските евродепутати-лейбъристи. Решението на проблема с все по-свиващата се електорална база е в изграждането на широк алианс на проевропейските прогресивни сили. В него обаче Макрон не е добре дошъл, защото \"не е съюзник в социалната модернизация на страните ни\". Това би трябвало да е еднозначен отказ спрямо подадената ръка от страна на \"Република, напред\", които обявиха готовност да формират либерална коалиция със социалистическите партии. Само че настроенията в ПЕС съвсем не са толкова единодушни. Някои от бившите правителствени ръководители от ПЕС като  Матео Ренци от Италия, Кристиян Керн от Австрия и Хеле Торнинг-Шмит от Дания  проявяваха желание да си сътрудничат с водения от Макрон блок в бъдеще. Премиерът на Малта Джоузеф Мускат дори написа статия в \"Гардиан\" в защита на реформистката програма във Франция. И докато социалистите се борят с вътрешните си противоречия, засега оставят напълно открит фронта срещу идеологическите си противници. Малко след призива от трибуната \"Да демонтираме крайната десница!\" делегатите започнаха да дебатират по въпроса за прекратяването на членството на западащата унгарска социалдемократическа партия MSZDP. Това би трябвало да е достатъчно красноречив пример за ограничените способности на европейската левица да осъществи смелите си програми за \"дигитална революция, преход към зелена икономика, засилване на профсъюзите и екшън-план за справедливи работни възнаграждения в Европа - от минимална работна заплата към заплата за задоволяване на житейските нужди\".", "date": "2018.12.13", "title": "Не е важно да са първи, важно е да победят Макрон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390436-%D1%82%D1%80%D1%83%D0%BF%D1%8A%D1%82-%D0%BD%D0%B0-%D0%BA%D1%82%D0%B1-%D0%B2%D1%81%D0%B5-%D0%BE%D1%89%D0%B5-%D0%BC%D0%B8%D1%80%D0%B8%D1%88%D0%B5,-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0%D1%82-%E2%80%9D%D0%BA%D1%83%D1%85%D0%B0%D1%82%D0%B0%E2%80%9D-%D0%B1%D0%B0%D0%BD%D0%BA%D0%B0", "text": "  Продължаваме да водим битка, за да докажем, че са фалшифицирани документи за 12 милиона, с които две фирми искат да приберат от КТБ. Поканихме лично Сотир Цацаров да изпрати екип, който да провери нашите твърдения. Освен наказателното дело срещу нас има заведени от синдиците още над 120 дела с цел да се източва банката за адвокатски хонорари. Вече имаме успех по тези дела, защото имаме сили, знания и умения да се справим и с тях.     Това заявиха в предаването „Честно казано с Люба Кулезич“ двама от бившите администратори на КТБ – Георги Христов – един от четиримата изпълнителни директори и Георги Зяпков – директор на  Управление „Кредитиране“. Участието им бе ананонсирано като разказ за  това как финансовата некрофилия  над банката не спира. Христов и Запков обясниха за казуса, по който по тяхна инициатива, заедно с организацията, която обедини ощетените вложители от банката – НПО „Ние, Гражданите“ са внесени множество сигнали за опит да бъде източена банката чрез фалшифициране на документи от страна на синдиците на КТБ и две фирми  - „Арда строй“ и „Аполо инженеринг“. „Става въпрос за една предвидена за разпределение между кредиторите сметка. Две фирми от необезпечени кредитори стават обезпечение по усмотрение  на синдиците посредством едни договори, които ние твърдим, че никога не са подписвани от нас“, заяви Георги Христов. Припомняме , че  от страна на синдиците на банката и двете фирми. Тези две фирми имат депозити и при затварянето на банката  парите остават затворени. Става въпрос за 12 милиона лева. Нещо се случва 2017 г. и тези синдици подреждат  двете фирми на първи ред, като обезпечени и то въз основа на договори от преди 20 юни 2014 година, преди затварянето на банката.  \"Подписите\" са на двама от изпълнителните директори  - Георги Христов и Александър Панталеев. „Ние твърдим, че никога не сме подписвали такива документи, но прокурор Варадинова отказва проверка защото не е получава, нито от фирмите, нито от синдиците оригиналните  договорите за експертиза“, заявиха още бившите администратори. „Това е специално измислена схема за тези две фирми. В самите сигнали сме предположили и сме представили много по сериозни финансови облаги, допускаме  че не става въпрос само за тези 12 милиона.“ Според Христов „Аполо инжинеринг“ е по-интересната фирма.  Възможно е тя първо да има обещание, че ще се уреди тяхното вземане, а след това и други неща. Фирмата е лицензиран търговец на оръжия и банката е издавала гаранции по договори на тази фирма, познаваме дейността й.  В момента режима за издаване на лицензите е под шапката на министъра на икономиката Караниколов, който всички свързват освен с Делян Пеевски и със странните сделки около оръжейният завод „Дунарит“. Георги Зяпков коментира, че най-фрапиращото е, че след толкова сигнали до Софийска градска и Апелативна прокуратуратури, институции и потенциално ощетени компании дори принципалът на  Фондът за гарантиране на влоговете (ФГВБ ) – Министерството на финансите не поиска да разгледа случая. Имаме писмо от финансовия министър г-н Владислав Горанов, че не е компетентен да се занимава със синдиците на КТБ и несъстоятелността на банката, въпреки че поне в три члена от закона именно той е посочен като отговорен за тяхната дейност. Вече има внесен сигнал и до Върховна касационна прокуратура. Странното е, че освен всички тези министерства и дружества, всъщност ФГВБ е кредитор и то необезпечен. Фондът е пререден от тези две фирми. Всъщност ако се осъществи схемата на синдиците на КТБ „Аполо инженеринг“ и „Арда строй“ точно Фондът ще получи  10 милиона лева по –малко. „Нито едно от тези дружества, в които има държавно участие няма никаква реакция. Ние сме изпратили сигнали освен до министрите и  до всички тях“ , коментира още Зяпков. „Вчера внесохме сигнал до Сотир Цацаров, в който събрахме всички документи, посочихме и всички пороци на решенията на  прокурорите да откажат проверка. Поканихме екип на главния прокурор да дойде на заседанието през януари, когато трябва да бъдат представени „оригиналите“ на въпросните договори на „Аполо инженеринг“ и „Арда строй“ и да ги изземат. Аз съм готов веднага да предоставя всичко необходимо за да експертиза, че подписът ми там е фалшифициран“, беше категоричен Георги Христов. Как се развива съдебно казусът  може да видите отново в наш материал   ", "date": "2018.12.13", "title": "Трупът на КТБ все още мирише, продължават да разграбват ”кухата” банка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390432-%D1%86%D0%B8%D0%B3%D0%B0%D0%BD%D0%B8-%D1%83%D1%87%D1%80%D0%B5%D0%B4%D1%8F%D0%B2%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BD%D0%B0%D1%80%D0%BE%D0%B4%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Роми от цялата страна ще учредят Европейска народна партия — България. Това обяви в Сливен лидерът на организацията Пламен Александров, бивш треньор по бокс в Турция. Това съобщава БНР. Заявката е партията да бъде обединител на най-бедните без значение от етнос и религиозни убеждения. Представителят на Сливен Димитър Петров обяви, че ще се включат в местните избори, за да има общински съветници от ромския квартал «Надежда» в местния парламент.     Местният лидер на бъдещата партия в Сливен Димитър Петров обяви, че основната им задача в следващия местен парламент ще бъде къщите в квартал „Надежда“ да бъдат узаконени, а на ромите без земя да им бъдат продадени общински парцели в рамките на града, за да могат да излязат от квартала и си построят къщи.     «Ние ще се борим за това да има ново парцелиране, узаконяване на сгради, за да може хората да излизат от квартала. Защото крайно време е, все пак сме 21-ви век, е нормално гетата просто да бъдат вече назад в историята».     Очаква се бъдещата партия да бъде учредена през януари в София в НДК. Засега според лидерите на партията има създадени структури в цялата страна, основно в ромските махали и квартали.  ", "date": "2018.12.13", "title": "Цигани учредяват Европейска народна партия-България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390433-%D0%B1%D1%83%D0%BD%D1%82%D1%8A%D1%82-%D1%81%D1%80%D0%B5%D1%89%D1%83-%D0%BC%D0%B0%D1%88%D0%B8%D0%BD%D0%B8%D1%82%D0%B5-%D1%81%D0%B0%D0%BC%D0%BE-%D0%BA%D0%B0%D0%BC%D0%B5%D1%80%D0%B8-%D0%BC%D0%BE%D0%B6%D0%B5", "text": "По-малко от шест месеца преди изборите за Eвропейски парламент в българския такъв отново започнаха упражнения върху бедния, измъчен Изборен кодекс (ИК) – наложницата на властта, върху която всяко мнозинство решава да издевателства. Целта уж е по-добър изборен процес. Важната дума в изречението обаче е \"уж\", защото промяна няма. Дори напротив – предприемат се стъпки назад, които са чиста форма на регрес.     Машинното и електронното гласуване отново ще продължат да бъдат нереализирана мечта. Една постоянна заблуда, че някога, един ден, може би изборният процес в България ще се възползва от технологичния напредък и ще се измъкне от ръцете на председатели на секционни избирателни комисии (СИК), които прекарват целия изборен ден, запознавайки се с упътванията за работа; както и зрели и кипели в изборите лели, които и без да четат правила поне по свое мнение знаят \"кое и как\" и никой не трябва да им се меси. И най-вече – измъкване на изборите от хватката на добре изпипани, многократно прилагани и усъвършенствани схеми. Всяко едно отлагане на машинното и електронното гласуване е срамежливото признание на управляващите – които и да са те в момента – че не желаят да се простят с изборната манипулация в различните й форми. Просто \"така е по-лесно\" за всички. Въвеждането на машинно гласуване беше предвидено в Изборния кодекс на кабинета \"Орешарски\" още през 2014 г. като то трябваше да е експериментално до президентският вот през 2016 г. Но този срок се оказа доста гъвкав и \"експериментите\" ще продължат и занапред – сякаш вечно, а нежеланието да се използват машини ще бъде прикривано от най-различни оправдания. Като обичайната \"нужда от повече време\", защото близо 5 години не стигнаха за закупуването на такива машини. А за това време частни компании по света изстрелват ракети в космоса. Машинното гласуване ще улесни целия изборен процес, ще повлияе положително в борбата с недействителните бюлетини заради неправилно отбелязване, ще ограничи и хитруванията при преброяването – на гласове и преференции. Въпреки тези ползи (а може би и заради тях) партиите у нас очевидно предпочитат да го държат в  \" експериментален \"  етап колкото се може по-дълго. Кой знае – 5 години, изглежда, са недостатъчни. Може би 50 ще са? Но да не бъдем чак такива оптимисти и да погледнем към ситуацията с електронното гласуване, която е още по-цинична. То трябваше да бъде въведено от следващата година, но с вече приетите на първо четене промени в ИК се отлага за неопределено време. Причината са недостатъчните гаранции за сигурност, т.е. политиците очевидно се доверяват повече на силно субективния човешкия елемент при преброяването на бюлетините. Или може би движещата сила беше и продължава да е \"с едното по-лесно се работи\" (и тук не се визира дали избирателят ще борави с интернет или химикалка, а вече споменатите утвърдени начини за манипулация). Тези крачки назад в процеса на подобряване на изборния процес у нас може би нямаше да са така стряскащи, ако не контрастираха така ясно с друго предложение за промени в ИК, което също мина на първо четене – въвеждането на камери във всяка една от над 12-те хиляди секционни избирателни комисии в страната. Предложението е на \"Воля\" и е от няколко месеца, а сходна идея лансира и президентът Румен Радев в интервюто си за \"Панорама\" миналата седмица. Неговият аргумент беше, че именно в секциите ставали най-сериозните нарушения. А всъщност с евентуално видеонаблюдение фокусът отново се измества от модернизирането на изборите у нас към привидна борба с манипулациите на вота, която обаче е като да се боксираш с въздуха. Единственото, което със сигурност демонстрира тази идея, е пълната липса на доверие в наблюдателите и застъпниците, които всяка партия има в секциите по време на избори. Естествено, веднага изскачат множество въпроси около предложението за видеонаблюдение – кой и как ще наблюдава камерите; няма ли да може чрез тях да се следи дали платени избиратели посещават секциите; какво правим с GDPR и заснемането на всеки избирател; няма ли камерите да натоварят допълнително ЦИК; не би ли следвало да се следи чрез камери най-вече процесът на преброяване на гласовете; и още, и още... Машинното и електронното гласуване са готови решения за справяне с изборната манипулация. Вместо това обаче се тръгва по една съвсем друга линия, която също ще изисква инвестиции, усилия, изграждане на обща мрежа, но същевременно няма да подобри кой знае колко изборния процес и ще създаде предпоставки за още много проблеми и ситуации от рода на \"ами ако\". Като какво ще последва, ако запис покаже нарушение при преброяването в село Горно Нанадолнище седмица или дори месец след вота, или възможната ситуация ЦИК да бъде заринат със сигнали на база видяното на камери и се наложи проверка по всеки един от тях. След цялата тази технологична олелия около изборния процес отново опираме до добрата стара хартия и нещо толкова дребно, но същевременно толкова значимо, като номерата на партиите в бюлетината. Първоначалното предложение на вносителите на промените в ИК (един от ГЕРБ и трима от Обединени патриоти) беше тяхното пълно отпадане с аргумент, че така ще се пребори феномена 15/15 и партийните фаворити ще печелят депутатски места, а не ентусиастите, с които са запълвани листите на принципа \"колкото да има\". Предложението за премахване на номерата не само не е лошо, а е необходимо. Не само като борба с 15/15, но и като мярка срещу платения вот от типа \"Ще гласуваш за номер X\" и партийната употреба на избиратели, които по стечение на обстоятелствата дори не говорят и не могат да четат на български. Волята обаче не достигна. Новото предложение на ГЕРБ е номерата на партиите и коалициите да са от 1 до 100, а на преференциите – от 100 нагоре.  Т.е. по-големият проблем за партиите (15/15) се премахва, но вербуването на неграмотни гласоподаватели остава, защото са нужни. Хем вълкът сит, хем агнето цяло. Така в крайна сметка отново стигаме до извода, че Изборният кодекс продължава да е нормативен акт, върху който всяко мнозинство да упражнява идеите си за подсигуряване на изборна победа. Промените в него вместо да гарантират по-честни, открити и проведени по съвременен начин избори, най-често задоволяват интересите на настоящите управляващи. А опозицията колкото и да е лае срещу това, с което не е съгласна и според нея ще е в неин ущърб, бързо губи воля за промени в \"правилната\" насока, когато кокалът отново попадне в нейните лапи.", "date": "2018.12.13", "title": "Бунтът срещу машините (само камери може)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390434-%D1%86%D0%B0%D1%86%D0%B0%D1%80%D0%BE%D0%B2-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82%D1%82%D0%B0-%D0%B5-%D0%BA%D1%80%D0%B5%D1%89%D1%8F%D1%89%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B0-%D1%81-%D1%82%D1%8A%D0%BB%D0%BA%D1%83%D0%B2%D0%B0%D1%82%D0%B5%D0%BB%D0%BD%D0%BE%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B2%D0%BA%D1%81", "text": "Гражданската конфискация не е обвързана с развитието на наказателния процес, обясни главният прокурор Гражданската конфискация е начинът да се възстанови справедливостта, която е крещящо нарушена с това тълкувателно решение. Това каза главният прокурор Сотир Цацаров на заседание на парламентарната правна комисия в дискусията по гласуването на първо четене на промените в антикорупционния закон след тълкувателното решение на ВКС, предаде агенция „Фокус“.     „Тълкуването, което се предлага от ВКС, е въпреки закона и при ясна воля на законодателя“, посочи той. „Дори не мога да кажа, че това тълкуване допълва закона, то го изменя и променя“, обяви Сотир Цацаров. „С моите уважения към съда - той не създава закони, а има право да ги прилага“, заяви главният прокурор. „Гражданската конфискация не е обвързана с развитието на наказателния процес“, обясни той. „Всички аргументи на Прокуратурата са за антикорупционния закон“, каза още главният прокурор.  ", "date": "2018.12.13", "title": "Цацаров: Справедливостта е крещящо нарушена с тълкувателното решение на ВКС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390435-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0%D1%88%D0%B5-%E2%80%9E%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%E2%80%9C-%D0%B5,-%D0%BF%D0%BE%D0%BB%D1%83%D1%87%D0%B8-%D1%8F-%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D1%84%D1%80%D0%B0%D0%BD%D1%86%D0%B8%D1%8F,-%D0%BC%D0%B8%D1%81%D0%BB%D0%B5%D1%82%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "– страната на 24-то място по Индекс на човешкото развитие през 2018 г.(България – 51-во място), с претенции за най-силно европейско влияние след „ерата на Меркел“; страната с най-висок дял на преразпределение чрез бюджета си – 45,27% от БВП през 2016 г. (България – едва 29,27%); страната с бързо нарастващо неравенство според индекса на Джини – 32,7% през 2015 г. (България – 37,4% – през 2014 г.); страната с по-висока минимална заплата даже от Германия – 1498,46 евро през 2018 г. (България – с 260,76 евро); страната, в която над 8 млн. души (при население 67 млн. души) живеят под линията на бедност?     Че  има нещо гнило във Франция  (не в Хамлетова Дания), се подразбира от доста косвени източници, достъпни на българския читател. Пръв Никола Саркози заговори за трудните и задълбочаващи се проблеми на Франция, които изискват силите и волята на целия френски народ (1); малко по-късно Валери Трирвайлер (бившата партньорка на Франсоа Оланд) повдигна завесата, за да се види колко може да се вярва на обещанията на един френски политик  (2); накрая, през 2016 г. Еманюел Макрон замечта за революция в „битката за Франция“ (3)…     I .  Идеите за „демократичната революция“ на Макрон Да предупредим, въпреки че Макрон знае за френската „революция“ от 1968 г., той не я е преживял, понеже е роден през 1977 г. – нещо, което не му пречи да се описва като идеен  революционер . Да се насочим към знаменитото  „символ-верую“ на Еманюел Макрон . Още в самото начало на своята книга той пише: „Навлязохме в нова Ера. Глобализацията, цифровизацията, задълбочаващите се неравенства, климатичната катастрофа, геополитическите конфликти и тероризмът, ерозията на Европа, кризата на западноевропейските демократични общества; съмнението, което се загнездва в сърцето на нашето общество – това са симптомите на свят, подложен на сътресения. Не можем да посрещнем тази мащабна трансформация със същите овластени мъже и със същите идеи. И въобразявайки си, че е възможно да се върнем назад. Просто като си мислим, че е достатъчно само да поправим или да пригодим нашите организационни „модели“, както някои обичат да ни го внушава. Трябва заедно да погледнем истината в лицето, да обсъдим осъществяващите се в момента дълбоки трансформации. Накъде да вървим и по какви пътища да поемем. Колко време ще ми отнеме тази Одисея. Защото всичко това няма да стане за един ден. Вярвам в  демократичната революция .  (4)„ Но против какво е Макрон, какво трябва да се промени? Той дава ясни индикации: „живеем в  последния стадий на световния капитализъм, чийто крайности показват неговата неспособност да продължи да съществува . Крайностите във финансовата област, неравенствата, увреждането на околната среда, неумолимото увеличаване на световното население, засилващите се миграционни процеси в резултат на геополитиката…са все елементи на едно дълбоко сътресение, което изисква от нас да действаме.“ И още: „днес мисълта за  постоянна криза  залегна трайно в умовете на хората, съпътствана от страха от почти неизбежното декласиране на индивида и близките му… Една пета от учениците напускат началното училище, без да умеят да четат да пишат и да смятат.“ И допълва с разочарованието си в търсенето на  нов път – и за десницата, и за левицата : „Страната ни е разяждана от съмнение, безработица, материално разделение, но също и от морално. Желанието ми бе да преодолея противопоставянето между левицата и десницата: левицата го отхвърли, определяйки го като либерално предателство, десницата ме обрисува като левичарски клоун.“ Не скрива и отношението си към олигархичните медии: „ политическата класа и медиите формират народ от сомнамбули , който не иска да види какво се надига и идва към него.“ Тогава, за какво е? Ето: „ равенство и сигурност – два елемента на ценностната ни система, на които държим .“ Първата ми задача е  да изградим отново една справедлива и силна Франция . Онова, което обединява Франция, е нейната истинска искрена преданост към  равенството .“ Времето, което е необходимо, за постигане на целта, според Макрон: „ ще ни трябват 10 години“ .   И ако Еманюел Макрон  вижда  проблемите, то огромната част от французите ги  усещат . И може би по тази причина  не чакат  тези 10 години. Президентът встъпи в длъжност на 14 май 2017 г., с други думи, отминала е едва година от неговия мандат, но – както правят почти всички нови управници – започна мандата си не с морковчето, а с тоягата – цените на горивата тръгнаха нагоре благодарение на добавъчния „екологичен данък“. II .  Цените на горивата, военно-промишления комплекс и държавния дълг Но каква е целта на данъка върху горивата: обслужването на дълга и военната икономика?  Според професор Мишел Чосудовски, президентът Еманюел Макрон е инструмент на финансовите институции, бивш служител на Ротшилд, който налага макроикономически дневен ред, ориентиран към печалбата, както и работи за увеличаване на приходите на военните изпълнители  (5). Данъкът върху горивото  служи на интересите на мощни кредитори. Данъчните приходи ще бъдат насочени към обслужването на държавния дълг на Франция, който се оценява на 2,2 трилиона евро, което е равно на 96,8% от БВП. Годишните задължения за обслужване на задълженията на Френската република са зашеметяващи. Цялата фискална структура е в криза. Данъкът върху горивата също ще послужи за финансиране на нарастващите военни разходи (над 20 милиарда евро през 2017 г.), както във финансова подкрепа на участието на Франция в различни инициативи на НАТО за „умиротворяване“ в Източна Европа и Близкия изток. На 13 юли тази година президентът Еманюел Макрон подписа закона за  военния бюджет от 2019-2025 г.  „изчистващ пътя за насърчаване на финансирането на обществените поръчки за военновъздушните сили, армията и флота“  (6). Това увеличение на военните разходи беше в голяма степен в отговор на натиска от страна на Вашингтон. Разходите ще бъдат на ниво, невиждано от десетилетия, и това нарастване идва във времена, когато вътрешният бюджет е под тежко напрежение. Правителството на Макрон потвърди, че  разходите за отбрана ще се увеличат с повече от 40%.  Сумите, които трябва да бъдат събрани от данъчните приходи (включително данък върху горивата) за финансирането на френската военна икономика, са колосални. На свой ред, увеличението на военните разходи трябва да бъде подкрепено от  драстични мерки за строги икономии , насочени срещу всички други категории обществени разходи: Естествено,  нарастването на военните разходи облагодетелства големите играчи в този бизнес . В процес е доходоносна военна поръчка чрез германската Direction Générale pour l’Armement под егидата на Министерството на отбраната. От друга страна, тази многомилиардна военна икономика под патронажа на НАТО, контролирана от Пентагона и насочена срещу Русия, унищожава френската социална структура, нейната социална държава, води до бедност и социално отчаяние. Този механизъм на НАТО, финансиран от социалното разрушение (съчетан с неолиберални мерки за строги икономии), действа безмилостно в целия Европейски съюз. Но  има и губещи  в тази игра. По линия на преките и косвените разходи нарастването на цените на горивата води до увеличение на цените на хранителните стоки, транспорта и основните продукти и услуги. На свой ред, принудителното ограничавано потребление подкопава производствената структура, до спад на реалните доходи и съответно – до пореден срив на жизнения стандарт. Данъците и акцизите върху горивата се представят като средство за облекчаване на изменението на климата в полза на човечеството като тази програма се изпълнява в над 100 страни. В развиващите се страни увеличението на данъците върху горивата се налага от Световната банка от името на кредитните институции. Те са част от така наречената програма за структурни корекции (SAP) под ръководството на МВФ и Световната банка. Нарастването на цените на горивата води почти веднага до увеличаване на цените на храните и транспорта, увеличаване на цените на социалните услуги. Горчива „ икономическа медицина “: Резултатът е широко разпространената бедност, както и фалитът на местните производители. Докато цената на бензина системна нараства (в резултат на печалбите на дребно и увеличението на данъците върху горивата), действителната стойност на един литър или галон бензин е абсолютно ниска. Цената на суровия петрол в момента е между 52.6 долара (WTI) и 61.67 долара (Brent). Един барел е еквивалентен на 158.98 литра, или 42 галона, което показва, че цената на суровия петрол WTI  е п о-ниска с 35 цента в САЩ на литър или 1,25 долара на галон;  във Франция цената на суровия петрол е 0,27 евро за литър, но на крайния потребител се продава на 1,47 евро. III .  Гражданската революция против ниското жизнено равнище   Но  гражданите на Франция не са слепи за тези промени . И понеже Макрон говореше за революция, те решиха да му я организират.  Жълтата сигнална жилетка  (gilets jaunes), станала символ на негодуващите от Системата, представлява идеална противоположност на елегантните представители на политиката, разхождащи се със служебните си лимузини от студио в студио. След три седмици на протести, които са се увенчали и с насилие – досега има 3 смъртни случая, повече от 800 наранявания и повече от 1600 арести, както и бунтове в някои от най-богатите квартали на Париж, нещата не отиват към хепиенд. Тези, които се надяват протестите да избледняват, могат да бъдат разочаровани. Свалянето на правителството  не променя и не отменя дълбоките проблеми в основата на въстанието на местните жители . В крайна сметка то никога не е било само за данъка върху горивата, независимо че дизеловото гориво, което повечето шофьори използват, струва повече от 1,50 евро на литър, като разходите се покачват с около 25% за година. Нито една водеща партия не се радва на подкрепа от мнозинството избиратели във Франция, твърдят проучвания на общественото мнение. И все пак анкета, проведена непосредствено след бунтовете в Париж миналата събота, показа, че макар повечето да не са съгласни с употребата на насилие, 7 на всеки 10 души все още подкрепяха движението като цяло. Според отделно проучване, публикувано на 28 ноември, около 4/5 от респондентите от работническата класа, изразяват съчувствие или подкрепа за движението. Повечето протестиращи във Франция не се противопоставят на ролята на държавата в икономиката – те просто искат  държавата да действа по-справедливо . През последното десетилетие те станаха свидетели на закриване на болници, съкращения на пощенските услуги и болезнени реформи в железопътния сектор, които подготвят основите за приватизация и по-високите цени. Междувременно, откакто заема длъжността, Еманюел Макрон е ускорил по-нататъшното  затягане на коланите за работническата класа . В името на борбата с бюджетния дефицит, местните власти са се насочили към намаление на субсидиите за работа на непълно работно време (а на „бизнеса“ непълното работно време е по-изгодно), хората с ниски доходи са получили съкращения на жилищната помощ, а на пенсионерите са били отпуснати пенсии с по-нисък темп на растеж. Богатите получават много различно третиране: наблюдавайки първия си бюджет като президент, Макрон се втурна да отмени данъка върху имуществото, който се прилага само за тези с над 1,3 млн. евро активи. Ето защо понятието данъчно правосъдие, или „ данъчна справедливост “, се появяват толкова силно сред бунтовниците: Чрез двете си политики, които несъразмерно са от полза за богатите и против работническата класа, Макрон илюстрира абдикирането на отговорността на държавата към най-слабите.   *    *   *   Да представим част от 42-те искания на „жълтите жилетки“, изпратени на 29 ноември на медиите и депутатите (7) . Те са свързани с 10 групи проблеми: Няколко антиглобалистки организации  отдавна призовават за одит на публичния дълг, включително за забрана за начисляване на лихви.   *    *    *   „Нула бездомни“.  Това беше кампания, обещана от Емануел Макрон. Два месеца след избирането му през юли 2017 г., Правителството твърди, че е създало 13 000 допълнителни места за настаняване през тази година. Това обаче е недостатъчно за една страна, която през 2012 г. е имала 141 500 бездомни. „ Заплатите на всички французи, както и пенсиите и помощите трябва да бъдат индексирани с инфлацията“ . Според данните на Министерството на труда, публикувани през август, цените се покачват по-бързо от заплатите. „Увеличаване на обезщетенията за инвалидност“ . Помощта за възрастни с увреждания (AAH) се увеличи на 1 ноември на 860 евро на месец за едно лице, срещу 810 евро преди това. Тя ще достигне 900 евро на 1 ноември 2019 г. Според министър-председателя, увеличението от 90 евро за две години е „допълнително усилие от два милиарда евро за целия срок на петгодишния мандат“. „Ниски наеми  (особено за студенти и за работници с непостоянна работа).“ Държавна собственост при основни услуги.  Тъй като цените на газа и електроенергията са се повишили след приватизацията, искането е те отново да станат обществени, което ще свали цените. Днес държавата държи 83.7% от капитала на EDF  ) и 23.64% от Engie. За първи път правителството ще позволи „размисъл за укрепване на своя дял в капитала на компанията във връзка със специфичните проблеми и рискове от ядрената дейност“.  ЗА ПЕНСИИТЕ И ВЪЗРАСТНИТЕ ХОРА: Пенсиониране на 60-годишна възраст , а за всички, които са работили тежък физически труд – право на пенсиониране на 55 години“. Сегашната възраст за пенсиониране е определена на 62 години и правителството е заявило, че няма намерение да преразглежда този въпрос. Пенсионната система трябва да остане солидарна . В новата пенсионна реформа се предвижда точкова система, която ощетява пенсиониращите се. Без пенсия под 1200 евро . Забрана за печелене на пари от възрастните хора.  Един от начините за такова печелене е увеличаването и за пенсионери на CSG („Общ социален принос“), известен като „данък солидарност“.  ЗА ДАНЪЧНОТО ОБЛАГАНЕ И БАНКИТЕ: Още по-прогресивен данък върху доходите.  Днес във френската данъчна система има пет ставки за данъка върху доходите, разпределени между 0%  и 45%.  Законопроектът за бюджета за 2019 г. не ги променя. Големите (McDo, Google, Amazon, Carrefour …) да плащат големи данъци , а малките (занаятчии, малки фирми) да плащат малки Корпоративният данък е прогресивен, но някои  мултинационални компании успяват да избегнат високия френски данък. Без предварително удържане на подоходния данък . В момента французите получават брутно възнаграждение, което се облага в края на годината. Правителството е решило от 1 януари 2019 г. да въведе облагане „при източника“, тоест при самото получаване на възнаграждението. Забрана за таксуване на търговци с такса , когато техните клиенти използват т.нар. Синя карта. Когато плащат с кредитна карта на търговец, последният плаща комисионна на банката си. Мащабен план за изолация на къщите  (за да се прави екология чрез спестяване на разходите на домакинствата). Вече съществуват няколко мерки за подпомагане на финансирането на работата по спестяване на енергия. През 2018 г. за първата си година на съществуване, този чек е от полза за 3,6 милиона домакинства, като сумата варира от 48 до 227 евро. Правителството също така обяви, че чекът ще бъде разширен до 5,8 милиона домакинства през 2019 г. и ще се увеличи с 50 евро. Другите съществуващи мерки включват данъчен кредит за енергиен преход (crédit d’impôt transition énergétique – CITE), безвъзмездни средства от Националната агенция за жилищно строителство, както и помощи от някои местни власти. Прекратяване на увеличението на данъка върху горивата.  Емануел Макрон е изключил замразяването на данъка върху горивата (TICPE) в речта си относно енергийния преход във вторник, 27 ноември. „Не можем да бъдем в понеделник за околната среда, а във вторник срещу увеличението на цените на горивата“, каза той. Но той обяви, че данъкът ще бъде модулиран според световните цени. Насърчаване на железопътния транспорт на стоки . На 24 ноември правителството представи законопроект, който има за цел да подобри транспорта и да направи пътуването по-малко замърсяващо. Този текст предвижда „усилие, свързано с железопътния товарен превоз“. Данък върху корабното гориво и керосина . Днес липсват такси в областта на въздушния и морския сектор  ОТНОСНО РЕФОРМАТА НА ИНСТИТУЦИИТЕ Всеки работещ на изборна длъжност да има право на медианна работна заплата . Неговите транспортните разходи ще бъдат наблюдавани и ще се възстановяват, ако те са оправдани. Право на ваучери за храна, за билети и за почивка. Заплатите на работещите на изборни длъжности като цяло са доста над средната работна заплата (1,797 евро нетен месечен доход през 2015 г.), също 7 209,74 евро бруто възнаграждение на парламентаристите. Обърнете внимание, обаче, че възнагражденията, получени от кметовете в общини с по-малко от 500 жители, възлизат на 658 евро бруто. Референдумите трябва да влязат в Конституцията . Това предполага създаване на специален сайт, под надзора на независим контролен орган, където хората могат да направят предложение за закон. Ако предложението събере 700 000 подписа, то трябва да бъде обсъдено и подложено на гласуване от Народното събрание (една година след деня, в който са събрани необходимите подписи.) Днес във Франция законодателна инициатива имат правителството и депутатите. Назад към срок от седем години за президент . Прекратяване на президентските надбавки за цял живот . В допълнение към обзаведените помещения, кола със шофьор и няколко служители, днес бившите държавни глави получават годишна сума от 65 000 евро, без да се включват още 14 400 евро месечно за тези, които заседават в Конституционния съвет.  ПО ОТНОШЕНИЕ НА ЗАЕТОСТТА И ЗАПЛАТИТЕ Край на „дискриминирания труд“.  Не е нормално лицата, които работят на френска територия, да нямат едни и същи права и заплащане. Въпросът за европейските работници от други страни беше една от емблематичните теми на президентската кампания. След повече от две години разисквания, през май Европейският парламент прие с голямо мнозинство реформа, която предоставя на тези работници еднаква заплата за една и съща работа на едно и също място, но също така и всички планирани бонуси в тази страна (премии, бонуси за стаж или тринадесета заплата). Държавите -членки разполагат с две години, за да транспонират тази директива. Сигурността на работното място : по-нататъшно ограничаване на броя на срочни договори за големи компании Искане за по-дългосрочни договори.“ На 9 ноември Емануел Макрон е обявил създаването в началото на 2019 г. на система за бонус-малус, която да насърчи компаниите да ограничат използването на срочни договори. „Компаниите, които насърчават устойчивата заетост на хората и следователно стабилността, ще имат бонуси, а тези, които правят твърде много краткосрочни договори, ще имат наказания“ , обясни той, без да каже много повече. Smic на 1 300 евро нето . Понастоящем минималната заплата (Smic) е 1,184.93 евро нето. „Като се имат предвид тенденциите на инфлацията“, увеличението през тази година ще бъде “увеличение, което ще бъде по-голямо от миналата година“, увери обществото на 29 ноември министърът на Труда Мюриел Пенико. Максимална заплата, определена на 15 000 евро . По време на президентската кампания Жан-Люк Меланшон предложи ограничаване на заплатите от върха, особено за големите босове. Например, в компания, в която има служители, които получават „Smic“ или 1,498.47 евро бруто месечно , най-високите заплати да не могат да надвишават 29,969.40 евро бруто. В исканията си „жълтите жилетки“ отиват още по-далеч.. Създадени нови работни места за безработни . Това е една от целите, обявени от правителството . След скок в началото на годината обаче създаването на работни места се забави през второто полугодие. Въпреки растежа и продължаващите правителствени реформи, равнището на безработицата остава стабилно през третото тримесечие на 2018 г. на 9,1%.  ЗА ИКОНОМИКАТА Защита на френската индустрия : забрана за преместване на предприятия. Идеята се ражда след  освобождаването на служителите на Whirlpool, чиято фабрика в Амиен е преместена в Полша. Спиране на продажбата на държавна собственост  (летища, язовири и др.) През 2015 г. държавата продаде 49.99% от акциите на летище Тулуза (Haute-Garonne) на „Casil Europe“, френски холдинг, създаден от китайската държавна група „Shandong High Speed Group“ и от хонгконския инвестиционен фонд „Friedmann Pacific Asset Management“. На следващата година, 60% от акциите на компаниите „Aéroports de Lyon“ и „Aéroports de Nice-Côte d’Azur“ са били продадени на консорциум, воден от  „Vinci“ и италианската група „Atlantia“. А в началото на октомври Народното събрание на Франция приема закон, който упълномощава правителството да извърши приватизацията на“ Aéroports de Paris“ през 2019 г. В своя доклад, публикуван през ноември, Сметната палата все пак призовава да не се възпроизвежда „провалът“ на Тулуза. Правителството гарантира, че са предвидени предпазни мерки, за да се избегне това приватизиране да застраши интересите на държавата. Благоприятстване на малките предприятия  в селата и в центровете на градовете (спиране на изграждането на големи търговски площи около големите градове, които убиват малките предприятия) и осигуряване повече безплатен паркинг в градските центрове. Коефициентът на незаетите работни места достига 8,2% в средните градски центрове (в сравнение със средно 6,6% на национално ниво), според данни на Министерството на туризма. Всички пари, спечелени от пътни такси, трябва да се използват за поддръжка на автомагистрали и пътища  във Франция и пътна безопасност. През 2016 г. приходите от такси за изминат участък (PDF) надхвърлиха 9,5 милиарда евро. Около 40% от тези приходи остават в джобовете на държавата, която дава автомагистралите на частни компании, които ги експлоатират. И 30% от тези приходи се използват за финансиране на инвестиции в разширяването или поддръжката на мрежата. Останалите 30% представляват оперативните разходи на мрежата и нетните резултати на компаниите, които ги оперират. Край на политиката на строги икономии . Спира се изплащането на лихви по дълга, които са смятани за нелегитимни, и се започва изплащането на дълга като се търсят 80-те милиарда укрити данъци вместо да се взимат пари от бедните.  МИГРАЦИОННА ПОЛИТИКА  Анализ на причините за принудителната миграция . Броят на мигрантите в световен мащаб се оценява на 258 милиона през 2017 г., или 3,4% от световното население. От тях 68,5 млн. души са принудително изселени, казва Върховният комисар на ООН за бежанците. За да предотвратят тези миграции, които са предимно от развиващите се страни, най-богатите държави разчитат на официална помощ за развитие. През 2017 г. тази помощ достига 146 милиарда долара (близо 130 милиарда евро) в света. Франция се нарежда на 5-то място по обем на помощта – 11,4 млрд. долара (малко над 10 млрд. евро) тази година (0,43% от брутния национален доход) , като увеличението е 15% в сравнение с 2016 г.. Емануел Макрон обеща по време на кампанията си да достигне 0,55% от брутния национален доход до края на петгодишния период. Лицата, търсещи убежище, трябва да бъдат третирани добре . „Ние им дължим подслон, сигурност, храна, образование и работа“. Трябва да се работи с ООН така, че в много страни по света да бъдат отваряни лагери, в които кандидатите за убежище да изчакват резултатите от своите молби. Законопроектът за убежището и имиграцията, приет от парламента през август 2018 г., удължава максималната продължителност на задържането на мигранти от 45 на 90 дни. Сроковете за подаване на жалбата и за обжалване обаче са строго ограничени. Отхвърлените търсещи убежище лица трябва да бъдат върнати в тяхната страна на произход . Франция регистрира малко над 100 000 заявления за убежище през 2017 г., историческо ниво. От тези кандидати само една трета (36%) получиха статут на бежанец. Прилагането на истинска интеграционна политика . Да живееш във Франция означава да станеш французин. Необходими са курсове по френски език, френска култура и гражданско образование, със сертификат в края на курса.  ЗДРАВЕОПАЗВАНЕ Еднаква система за социална сигурност за всички , включително за занаятчии и самонаемащи се Значителни ресурси за психиатрията . През юли депутат от „Непокорна Франция“ поиска 30% увеличаване на средствата за психиатрия, за да се спре с „малтретирането на болните“  ДРУГИ ИСКАНИЯ Незабавно прекратяване на закриването на малки транспортни линии, пощенски клонове, училища и центрове за майчинство . Достъпът до обществени услуги е много споделен иск между „жълтите жилетки“. От страна на Централна поща „епидемията на затваряне е в пълен ход“, отбелязва асоциацията „60 милиона потребители“, с 404 офиса затворени между началото на 2016 г. и началото на 2017.  Между 2005 и 2017 г. повече от 5 000 държавни училища са затворени в страната и в чужбина, според статистиката на националното образование. Адекватни средства за съдилищата, полицията, жандармерията и армията . Извънредният труд на полицаите да бъде платен или възмезден. Максимум 25 ученика в клас  от детската градина до последната учебна година. Това е едно от повтарящите се изисквания на учителските съюзи. По време на кампанията за президентските избори, няколко кандидати, включително и Емануел Макрон, препоръчаха намаляване на броя на учениците в паралелка, особено в училища, класифицирани като „приоритет“. Компенсиране на средствата за гледачка на дете до 10 годишна възраст . В момента системата изплаща тази помощ до навършване на 6 години.   *    *    *   Оказва се, че това което „предават“ нашите медии, не е това, което е. Исканията на френските граждани изглеждат напълно нормални в един Европейски съюз, който твърди че осигурява равенство на достъпа, че е солидарен и справедлив. Но не е. IV . Ще спрат ли протестите след „икономическото и социалното извънредно положение“, въведено от Макрон? От началото на протестите, започнали заради цените на горивата и стандарта на живот, Макрон и екипът му настояваха, че минималната заплата няма да бъде вдигната в отговор на протестите. Но в обръщението си към нацията на  10.12.2018 г., президентът Макрон призна че  гневът в страната е „дълбок и оправдан“  – за последните 18 месеца не са решени проблемите от последните 40 години – и че много граждани изглежда са били „забравени“. Условията на живот влошават качеството си, „държавата е твърде централизирана от десетилетия“ и това затруднява публичните услуги. Практическите мерки, които предложи Макрон, са свързани с необичайното  въвеждане на „икономическо и социално извънредно положение“  (8). Първите огласени мерки са добри новини за огромна част от протестиращите – минималната заплата във Франция ще се увеличи със 100 евро от 2019 г. и няма да бъдат вдигани данъците на пенсионерите, получаващи под 2000 евро месечно; заплащането за извънреден труд ще бъде освободено от данъци – така, както бонусите за служители в края на годината няма да бъдат облагани и затова компаниите ще бъдат насърчавани да ги дават. Освен това, президентът Еманюел Макрон обеща, че данъчната реформа и планираните облекчения ще бъдат ускорени, ще се търси и начин големите компании и заможните граждани да дават повече на бюджета. „Искаме Франция, в която да може да се живее достойно от работата,“ каза Макрон. И сега  изненадата : Макрон каза буквално: „Заплатата на работещ на минимална заплата ще се увеличи със 100 евро още през 2019 година, без това да струва и 1 евро повече на работодателя“. Това означава че  месечната минимална заплата няма да бъде повишена със 100 евро от 1 януари 2019 година . Минималната заплата ще нарасне само чрез автоматичното увеличение, предвидено в закона, което се очаква да бъде около 1.8 на сто (чисто около 20 евро). Откъде идва тогава разликата от 80 евро? Хората на минимална заплата (или малко повече) ще получат увеличение на премията за активност още през 2019 година. Тази премия замени „дохода за активна солидарност“ (RSA) през 2016 година и се плаща от държавата от средствата за семейни надбавки. Което обяснява защо това няма да струва нищо на работодателите. Макрон пропусна да спомене, че увеличението на премията за активност е било планирано още преди протестите на „жълтите жилетки“ – в размер на 30 евро през април 2019 година, 20 евро през октомври 2020 година и 20 евро през октомври 2021 година – или общо 70 евро до края на петгодишния президентски мандат (след първото увеличение с 20 евро през октомври 2018 година). Всъщност съобщеното от Еманюел Макрон означава ускоряване на графика за увеличаването на премията за активност. Като се прибавят и 20-те евро автоматично увеличение на минималната заплата от 1 януари, стават около 100 евро. За хората на заплата обаче това не е едно и също, тъй като върху премията не се правят пенсионни вноски и следователно тя няма да бъде взета предвид при изчисляване на пенсията. Тези мерки може да намалят градусите на напрежението, но не променят генерално системата. Ето защо  не е изключено „изключените“ от системата  да реагират спорадично с нови протести. Франция е успокоена, но не е променена. Задават се нови бури. „Жълтите жилетки“ продължават да са гневни след обръщението на Макрон, като те оценяват обръщението като „маскарад“, „перчене“, „измама“, „представление“, „лепенка върху рана от изгаряне“, „провокация“. Гледайте Франция, мислете за България! Дядо Йоцо сега гледа Франция. Но мисли за България.  Страната ни има аналогични проблеми, които в много отношения са по-изострени и изглеждат частично или напълно нерешими . Потенциалът на Франция – демографски, икономически и социален, е несравним с аналозите в страната на розите, киселото мляко (правено и от французи) и спа центровете с услужливи масажистки и чалгарки. Погледнато отстрани,  ако в България се издигнат искания подобни на 42-те френски, отгоре ще падне голям смях  – тук (на източния фронт) всичко е спокойно, даже по-спокойно от романа на Ремарк. А ако се организират български“ жълти жилетки“, със сигурност лично Путин – с неговото всемогъщество – по-голямо и от това на Дарт Вейдър – ще ги е подкокоросал.   Но когато гръм удари във Франция, ехото стига и до България. Да се надяваме!   Бележки:    ", "date": "2018.12.13", "title": "Макрон искаше „революция“. Е, получи я. Гледайте Франция, мислете за България!"}
{"url": "http://www.classa.bg/%D1%81%D0%B2%D1%8F%D1%82/item/390428-%D0%B7%D0%B0%D1%89%D0%BE-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D0%B2%D0%B8%D1%80%D0%B5%D1%8F%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B8%D0%B7%D0%BC%D0%B8%D1%81%D0%BB%D0%B8%D1%86%D0%B8", "text": "Мюсюлманите имали план да завладеят Европа, а евреите – да командват света: на подобни неща вярват дори образовани хора. Защо тези теории са на особена почит в Унгария? Интервю на ДВ с политолога Петер Креко.             ДВ: Заговорническите теории все още не са достатъчно изследвани от науката. Вие как решихте да се посветите на тази тема? Петер Креко: От много години се занимавам с темата, но по-интензивно се захванах с нея по време на бежанската криза от 2015 година, защото оттогава насам конспиративното говорене започна да играе много важна роля в унгарската политика и стана едно от официалните средства, които използва унгарското правителство. Това показват и резултатите от едно наше проучване: 51 процента от анкетираните са убедени, че американският милиардер от еврейско-унгарски произход Джордж Сорос изпълнява план да наводни Европа с бежанци. Именно това тръби от години и унгарското правителство. ДВ: През последните три години правителството на Виктор Орбан не щадеше средства и енергия, за да налага и разпространява тази теория. Доколко успешни бяха тези усилия? Петер Креко: Да, те бяха успешни, защото дори и в средите на опозицията има много хора, които вярват в това. Подобни хора твърдят също, че мюсюлманите имали таен план да превземат Европа и да ни наложат тяхната култура. В това вярват дори и хора, които иначе не гласуват за Орбан.  ДВ: Изненадваха ли Ви с нещо резултатите от допитването? Петер Креко: Антисемитските конспиративни теории са по-разпространени в Унгария, отколкото смятахме. Това за нас беше изненада. Така например 44 процента от участниците в проучването са съгласни с твърдението, че евреите искат да управляват света. А 49 процента дори вярват, че евреи дърпат конците в международните финансови институции.  ДВ: Какво сочат резултатите от проучването по отношение на антисемитските заговорнически теории? Петер Креко: Можем да сравним унгарския антисемитизъм в момента с куче, което яростно лае, но обикновено не хапе. В страната почти няма нападения или други актове на насилие на антисемитска основа. Но все пак искам да подчертая един аспект от изследването: настроенията против мюсюлманите и против Сорос водят и до засилване на антисемитизма в Унгария. Категорично установихме, че двете неща са свързани. С други думи: започне ли една заговорническа теория да се разпространява, това повлича след себе си и други неочаквани измислици, които използват езика на омразата. ДВ: Казвате, че сегашната ситуация с медиите и разпространяването на заговорнически теории по официалните канали може да направи така, че все повече хора да вярват в тях. Съществуват ли и други фактори?      Петер Креко: Да, за това много допринася и поляризацията в унгарското общество. Тя се засилва не само в Унгария, а засяга цяла Европа. Става въпрос за един управленски стил в политиката, който представя определени конфликти като борба на живот и смърт. В такава атмосфера дори и най-радикалното твърдение за политическия противник изглежда правдоподобно. Най-лесно този стил си пробива път в една \"нелиберална\" политическа система, каквато имаме днес в Унгария. Но това не е някакъв чисто унгарски феномен, а световен. Един пример: половината от привържениците на републиканците в САЩ вярват, че Хилари Клинтън  ръководела педофилска мрежа.  ДВ: Тоест, по отношение на заговорническите теории, Унгария не представлява някакво изключение в Европа или в западния свят? Петер Креко: Не, говорим за всеобщ феномен. Вярно е, че Унгария изпъква сред останалите, но в световен мащаб все повече хора вярват в разни заговорнически теории. Това се дължи също и на духа на нашето време - то показва колко малко хора вече вярват на международните институции и как дълбоките промени в света ги карат да си обясняват много неща именно с тези абсурдни теории. Смятам, че днес можем да говорим за световна криза на доверието. ДВ: Може ли вярата в заговорнически теории да доведе до прояви на действително насилие? Петер Креко: Конспирациите могат да представляват опасност най-вече за малцинствата в обществото - което добре знаем от историята. Но те могат да създават и други обществени настроения - да припомня например глупостите, които се изговарят за ваксините и свързаното с това нежелание у някои родители да имунизират децата си. В случая не става въпрос за някакви безобидни глупави твърдения, а за такива с много сериозни последици. Проблематични са най-вече онези страни, в които заговорническите теории са част от официалната държавна политика - като наример Унгария, Италия или Бразилия. Това може да породи много опасни процеси в тях. Именно там виждаме колко по-лесно е да се налагат такива теории, отколкото да се опровергават.  ", "date": "2018.12.13", "title": "Защо в Унгария виреят толкова много измислици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390429-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B5%D0%B2%D1%81%D1%82%D1%80%D0%B0%D1%82%D0%B8%D0%B9,-%D0%B0%D0%B2%D0%BA%D1%81%D0%B5%D0%BD%D1%82%D0%B8%D0%B9,-%D0%B5%D0%B2%D0%B3%D0%B5%D0%BD%D0%B8%D0%B9,-%D0%BC%D0%B0%D1%80%D0%B4%D0%B0%D1%80%D0%B8%D0%B9-%D0%B8-%D0%BE%D1%80%D0%B5%D1%81%D1%82", "text": "  Във време на страшното гонение срещу християните при Диоклетиан  и Максимиан  започнали смутове и вълнения в Армения и Кападокия . Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие.     Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени. В деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците: - Моля ви за Бога, помолете се за мене, защото аз искам сега да бъда участник във вашия подвиг! Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога. Разгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно: - Лисие, и аз съм християнин, и проклинам твоите лъжливи богове! Лисий заповядал да хванат Евгений и заедно с Евстратий да го отведат в тъмницата. На другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си: - Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост. - Що ти пречи и на тебе да тръгнеш по същия път? - възразила жената на Мардарий, християнка. Същата мисъл била на ума и на Мардарий. Като се облякъл набързо, той застанал на колене извикал: - Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе! След това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит. Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му. - Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия? - Аз съм раб на моя Владика и Бог - отговорил младият войник. - И кръста Му нося за отклоняване на всякакво зло. Лисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиваето на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения). Агриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\" На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница. След това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно. Същия ден се чества паметта на  , която прославила Бога в сицилийския град Сиракуза. В същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година.", "date": "2018.12.13", "title": "Св. мъченици Евстратий, Авксентий, Евгений, Мардарий и Орест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390430-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "615 г. – Започва понтификатът на папа Адеодат I.     1002 г. – С благословията на крал Етелред II се извършва масово убийство на датчани, живеещи в Англия.     1775 г. – Американска война за независимост: американски войски, командвани от Джордж Вашингтон, превземат Монреал.     1851 г. – Започва да действа телеграфните връзки между Лондон и Париж, и между Москва и Петербург.     1854 г. – На този ден стават две големи морски катастрофи: американският кораб New Era, при което загиват над 300 пътници и екипаж, и британският кораб Prince с над 500 жертви.     1862 г. – Луис Карол записва в дневника си, че започва да пише за приключенията на известната си героиня Алиса.     1907 г. – Във Франция е извършен пробен полет с въртолет, при което пилотът успява да се издигне на 2 метра.     1912 г. – Балканската война: Българските войски влизат в Дедеагач.     1913 г. – Сключен е мирен договор между Гърция и Османската империя, въз основа на който Гърция получава остров Крит и повечето острови в Егейско море.     1923 г. – Започва използването на националния флаг на СССР, валиден до 25 декември 1991 г.     1940 г. – В САЩ е изпитан първият джип на фирмата Willys Motor.     1942 г. – Втората световна война: В хода на Морската битка при Гуадалканал американски и японски кораб влизат в ожесточен близък бой.     1942 г. – Втората световна война: Британската армия овладява пристанищния град Тобрук (Източна Либия) след продължителни боеве с германско-италиански войски.     1944 г. – Белгийското правителство взема решение за разоръжаване на организациите от Съпротивата.     1945 г. – Генерал Шарл дьо Гол е избран за председател на Временното правителство на Франция.     1953 г. – Албърт Кинг прави първите си записи в звукозаписното студио.     1953 г. – Състои се премиера на известния струнен квартет на Дмитрий Шостакович.     1954 г. – В Египет е извършен държавен преврат.     1970 г. – Вследствие на циклон и цунами в Бангладеш загиват над 50 000 души.     1971 г. – Американската космическа сонда Маринър 9 успешно навлиза в орбита около Марс и става първият космически апарат, който обикаля около друга планета.     1974 г. – Палестинският лидер Ясер Арафат прави изявление пред Общо събрание на ООН, в което обявява израелския ционизъм като основна причина за конфликтите в региона.     1984 г. – Във Флорида САЩ, карибския басейн и Мексико е наблюдавана окултация на звезда зад астероида 1 Церера.     1985 г. – След 140-годишно затишие избухва вулкана Невадо дел Руиз (Колумбия), при което загиват над 20 000 души.     1994 г. – В Швеция е проведен референдум за присъединяване на страната към Европейския съюз.     2002 г. – Скупщината на Съюзна република Югославия ратифицира Дейтънското споразумение, като потвърждава, че Югославия няма териториални претенции към Босна и Херцеговина.     2002 г. – Край бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи.     2003 г. – В Китай започва приватизация на държавните предприятия.     2004 г. – След едноседмични боеве с над 5000 бунтовници американски военни части постигат контрол в иракския град Фалуджа, но не успяват да заловят терориста Абу Мусаб ал-Заркауи.     2011 г. – Италианският премиер Силвио Берлускони подава оставка, поради засилващата се обществена опозиция срещу него.  ", "date": "2018.12.13", "title": "13 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390431-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%C2%AB%D0%BF%D0%BB%D0%B0%D0%BD%D1%8A%D1%82-%D0%B7%D0%B0-%C2%AB%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%C2%BB-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0,-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%BC%D0%B5-%D0%BE%D1%82-%D1%81%D0%B0%D1%89%C2%BB", "text": "«    Това заяви руският посланик Анатолий Макаров на пресконференция в София, предаде БГНЕС. Посланикът отбеляза като много успешни срещите на високо ниво между първите мъже на Русия и България, проведеното през октомври в Москва съвместно заседание с участието на енергийния министър Теменужка Петкова, както и честванията по повод Руско-турската освободителна война.     Един от ключовите проекти за Москва е развитието на „Турски поток“. Запитан дали има промяна в маршрута след срещата на Путин и Ципрас, Макаров заяви, че планът остава, както са го обявили руснаците, а именно — през България. Дипломатът няма официална информация, че тръбата ще се пренасочи от Турция към Гърция за Италия. Все пак, по думите му, варианти не липсват и лично той не изключва нито един от тях. „ “, заяви посланикът. Той разкри, че Москва и Брюксел работят съвместно по изработването на нова директива, в която да бъдат включени проектите „Турски поток“ и „Северен поток 2“. На въпрос дали Русия се страхува от конкуренцията на американския втечнен газ в България и в Европа като цяло, Макаров отговори, че не може да каже такова нещо, защото американският газ се търгува по-скъпо на Стария континент в сравнение с цената, на която го доставя Русия. Макаров отбеляза още, че страната му работи и по проекти за доставки на втечнен газ.", "date": "2018.12.13", "title": "Посланикът на Русия: «Планът за «Турски поток» през България остава, не се страхуваме от САЩ»"}
{"url": "http://www.classa.bg/%D1%81%D0%B2%D1%8F%D1%82/item/390427-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%BA%D0%B8,-%D0%BA%D0%BE%D0%B8%D1%82%D0%BE-%D0%BD%D0%B8-%D0%BE%D0%B1%D1%80%D0%B8%D1%87%D0%B0%D1%82-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82", "text": "1. Причина №1. „Големите пари не са за мене…“  Много хора са убедени, че хубавите пари не са за тях. Тази постановка води началото си от бедното детство, когато детето чува, че богатите са лоши, ти си глупав, нищо няма да излезе от тебе, ти ще си вечно измамен. Така още от дете човек си изгражда представата, че материалният успех е прерогатив за други хор, които са по-успешни и по-можещи, а той не е достоен за повече.     2. Постоянното сравняване с другите  Обикновено с този навик хората започват да действат по два сценария. При едни се събужда състезателният дух и те постигат нелоши резултати, защото имат ориентири, по които се равняват. Втората категория хора се сравняват с другите, но им завиждат на успехите, без да предприемат нещо. Те са убедени, че сами не могат да постигнат нещо. Постоянно следейки победите на другите, завистниците обикновено обезценяват действията им, обяснявайки чуждите успехи за обикновено стечение на обстоятелствата. 3. „Искам всичко, и то веднага…“   В главите не тези хора се раждат постоянно невероятни проекти и планове; те искат всичко и веднага, но не са готови да вървят към целта постепенно. Когато постъпи на ново място, този човек веднага иска да стане началник. Желанието му да получи максимума и неумението да инвестира водят до това, че остава с нищо. Понякога амбициите му сработва, но това се случва рядко. 4. Назад в миналото  Друга причина за бедността е, че човек се фокусира върху негатива, върху онова, което при него не се е получило. Вместо да надживее кризата, да тръгне напред, човекът е обхванат от състоянието на неуспех, престава да вярва в себе си и в някакъв момент напълно се връща в миналото – отново и отново преживява негативния си опит, обезценява позитивните моменти на настоящето и не може да вложи силите си в тук и сега. 5. „Парите ограничават…“   Малко печелят хората, които имат вътрешна осмисленост за печелене на пари. Такива хора смятат, че парите ограничават, че за тях те не са инструмент за власт и сигурност. Тези хора имат спокоен, уравновесен режим на живот и това за тях е по-важно, отколкото материалните блага.  ", "date": "2018.12.13", "title": "Постановки, които ни обричат на бедност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390423-%D1%88%D1%80%D0%B0%D0%BC%D0%B0%D0%B9%D0%B5%D1%80-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%89%D0%B5-%D0%BD%D0%B5-%D1%81%D0%B0-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%B8%D0%BB%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Много българи все още не са преработили загубата на Македония, а вицепремиерът Каракачанов е един особено краен представител на непримиримите, казва д-р Клаус Шрамайер, бивш зам.-посланик на Германия в София.            За щастие, не се подгрява от всички. Но за България Македония все пак си остава чувствителна, щекотлива тема. Защото много българи все още емоционално не са преработили загубата на Македония. Това е родината на мнозина техни предци, люлката на религията им (Охрид), от там са много хора на изкуството и писатели. А Каракачанов е един особено краен представител на непримиримите - и не случайно е шеф на ВМРО.  При Каракачанов в дъното е неговата непримирима, антимакедонска нагласа. А какъв по-благоприятен терен може да има за това от общата история, около която се водят толкова тежки битки? Този интерес може да е успореден и с интереса на Москва, която от много време се опитва да осуети приемането на Скопие в НАТО и в ЕС. Впрочем, на Балканите роля винаги играят и материалните интереси, в случая - интересите на олигарсите. Това също е възможно. Досега олигарсите в Скопие можеха да правят каквото си искат, без да ги е грижа за Брюксел. Но стане ли Македония член на ЕС, нещата доста ще се усложнят.      Изненадващото е, че през 1989 година той още не е усещал накъде отиват нещата. Което не говори за особена политическа прозорливост.  Никакъв. София най-вече няма никакъв интерес да се противопоставя на Брюксел, на НАТО и на САЩ, които отдавна работят за присъединяването на Скопие (към НАТО и ЕС - бел.ред.). В интерес на България е освен това най-после да възцари мир в задния си двор и да отстрани разногласията със Скопие. Само при това условие страната ще може да играе полагащата ѝ се роля на южните Балкани.  Едва ли. За да оцелее политически, Заев е длъжен да заложи всичко, за да влезе страната му най-сетне в НАТО и в ЕС. Той няма никакъв интерес да дразни София, дори и да му се иска да не предизвиква излишно своите (вътрешнополитически - бел.ред.) противници.  ", "date": "2018.12.13", "title": "Шрамайер: \"Много българи още не са преработили загубата на Македония\""}
{"url": "http://www.classa.bg/%D1%81%D0%B2%D1%8F%D1%82/item/390424-%D1%80%D0%BE%D1%83%D1%85%D0%B0%D0%BD%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0%D0%BF%D0%B0%D0%B4%D0%B0", "text": "на Иран Хасан Роухани заплаши Запада с увеличаване трафика на наркотици и миграционния поток в резултат на анти-иранските санкции на Вашингтон, пише The Times. В същото време Роухани отбеляза укрепването на отношенията на Иран с Турция, Русия и Китай.     Президентът на Иран Хасан Роухани предупреди, че американските санкции срещу неговата страна ще доведат до   на Запада от наркотици, бежанци и терористи, пише The Times. Освен това, по време на изказването си на проведената в Техеран конференция за борба с тероризма, на която присъстваха представители на Турция, Русия, Китай, Пакистан и Афганистан, Роухани отбеляза, че Иран ежегодно отпуска $800 милиона за борба с трафика на наркотици. Това се дължи на факта, че през страната се намира маршрута за доставка на наркотици от Афганистан и Пакистан в Европа. , каза Роухани,  Пътят на незаконното преминаване на мигранти в Европа обаче минава през Иран, отбелязва изданието. Роухани отбеляза, че влошаването на икономическото положение, причинено от санкциите във Вашингтон, е довело до значително увеличение на броя на незаконно пресичащите границата с Турция отиващи към страните от ЕС. Така миналата година иранският риал загуби около 65% от стойността си, което доведе до рязко покачване на цените на хранителните продукти в страната. Освен това в Иран живеят много мигранти от Афганистан, които се стремят да попаднат в Европа. Лидерът на страната подчерта също така укрепването на връзките между Иран, Турция, Русия и Китай. \"Като наказват Турция, те ни наказват всички. Всеки път, когато заплашват Русия, ние също така считаме, че това е риск за нашата сигурност. Когато налагат санкции срещу Иран, всъщност ги налагат срещу всички\", цитира The Times думите на Роухани. Превод: М.Желязкова", "date": "2018.12.13", "title": "Роухани предупреди Запада..."}
{"url": "http://www.classa.bg/%D1%81%D0%B2%D1%8F%D1%82/item/390425-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B7%D0%B5%D0%BC%D0%B5%D1%82%D1%80%D1%8A%D1%81-%D0%B8%D0%BB%D0%B8", "text": " за сериозните изследователи, а не за плоските манипулатори, се очертават зловещите опасности и предизвикателства за човечеството, които роди епохата след края на Студената война и биполярния свят. Трите десетилетия бяха време не само на турбулентно ориентиране на новите политически върхушки след краха на класическите политически идеологии и възхода на екстремните пароксични форми на неолиберализма, възобнил се за глобализъм и лейсбъризъм , но и инстинктивно връщане на народите към исконните им културни традиции и ценности. Тези десетилетия бяха време за политическо пробуждане на многомилионни маси за търсене на социална справедливост и достоен начин на живот.     Това беше време, когато ясно се видяха лимитите на природата, безпощадно нарушавани поради следваната хищническа няколковековна стратегия на грабеж и унищожаване в името на печалбите на олигархичната върхушка, яхнала човешкия социум като вампир. Именно този вампир предизвикваше глобалните и локални войни, в които загиваха десетки и стотици милиони млади човеци, за да ограби след това надземните и подземните богатства на тяхната природа, превръщайки пространствата им в пустини...Но нищо не е безкрайно! Поне известната на науката Еволюция на Универсума и История на човечеството показват това по категоричен начин. Затова независимо от бодрия тон на управляващите политически клики и слугинската роля на медиите с разни дежурни плоски манипулатори народите постепенно прозираха и прозират все по- ясно накъде ги водят политическите негодници наредени на коритата на световния олигархат и местните му васали. И се задвижиха всякакви сили – мигранти и терористи, еколози и прекарии. Всичко това днес е стихиен бунт, но утре може и вероятно ще избухне, благодарение на същите тези медиини и комуникационни технологги, с които се манипулираше и държеше в подчинение, като глобален социален земетръс. Че зад стихийността на тези движения и протести се прозират едни или други фактори и сили е тайна само за наивните зяпачи на това, което казва телевизора. Засега тези фактори и сили също действат в съответствие със своите стратегии в условията на наложения през последните три десетилетя абсолютен релативизъм на принципи и ценности. Но прозорливите изследователи все по-ясно разграничават оформянето на два противостоящи блока от страни и народи, които изповядват различни геостратегии и различни принципи за устройството на международните отношения и различни ценности, които съхраняват националните култури. Volens-nolens (Искат или не искат) по логиката на своята история, излязли от Студената война на Биполярния свят в условията на три десетилетия хаотични турбулентни движения на “ управляем хаос” в търсене на нови ориентири, народите и държавите все по-определено се нареждат в един от тези два нови блока. За разлика от предишните два блока в епохата на Студената война , чийто центрове- лидери САЩ и СССР налагаха на своите приятели, съюзници и изобщо подвасални държави и народи своите политически идеологии на пазарни икономики и либерални демокрации и съответно централизирано планиране и комунистическа идеология , то в оформящите се два нови блока политическата слагаема про форма се запази само за “приятелите и съюзниците” на САЩ. Всъщност в този блок просто става пренастройване на старите структури на Атлантизма. Новото тук е нарастналата роля на ЕС след безславния крах на глобализма, обявяван от стария и младия Буш, Клинтън и Обама и отхвърлен от Д. Тръмп, който взе на въоръжение идеи и принципи, довели до възхода на другия, противостоящ на Атлантизма блок – патриотизма – национализма и традиционните ценности. Самият факт на нарастващата роля на ЕС в рамките на колективния Запад, към който бяха присъединени преди три десетилетия бившите социалистически страни от Източна Европа, някои като нови колонии, ни дава основания да говорим за новия Евро-Атлантизъм . Затова много по-интересен е формата и принципите, върху които се изгражда и уверено укрепва другия, противостоящ на Атлантизма блок. Инициатор за неговото формиране определено се явява Русия. Когато преди малко повече от десетилетие възкръсналата от позора на Горбачовско-Елциновата епоха Русия успя не само да се съхрани, но и моблилизирала се да заяви за своя суверенитет, суверенна демокрация, опряна на принципите на умерения консерватизъм и патриотизма и собствен път на развитие и организиране фрагментите на разпадналия се СССР в нов Евразийски икономически съюз, аз определих новата й историческа мисия като организиране и въздигане на “Не-Запада”. Още тогава решително застана зад Русия, възхождащият и трупащият икономическа и финанова мощ Китай ( КНР). Така се роди ядрото , около което постепенно през последното десетилетие се оформи блока на новия Големия Евраизъм. За кратко време по инициатива на двата народа-гиганта на Евразия се създадоха ШОС (Шанхайската организация за сигурност и сътрудничество , в която освен страните от ЕАИС и КНР се присъединиха другите три гиганта на Азия - Индия, Иран и Пакистан). Заедно с Индия Русия и Китай образуваха друга мощна транскнонтинентална икономическа структура на пет цивилизации, присъединянвайки Бразилия и Южна Африка ( БРИКС). Едва ли е необходимо за образования читател отново и отново да посочвам параметрите на тези страни, което съм правил в десетките статии, посветеви на организациите, в които те се включват. Достатъчно е само да се посочи, че те имат повече от половината население и разполагат с почти половината територия на Земята, годна за живот с огромни природни богатства и енергоресурси, че това са най-бързо развиващите се икономики и според десетки авторитетни прогностични изследвания през 2030 г. и след това в първата шестица на света ще бъдат Китай, Индия, Бразилия и Русия, при което Китай още от 2025 г. ще бъде категоричен лидер на света, че четири от тях са ядрени държави, а Русия не само има паритет със САЩ, но и ги превъзхожда в редица т.нар конвенционални оръжия и системи ПРО, че Русия и Китай са авторитетни космически държави, а според плановете на космическата агенция на КНР тя през 2020 г .ще установи космическа станция на Луната. Нямаме основания да не вярваме на страната, която за 10 години увеличава 20 пъти своя БНП, на която САЩ е длъжник с 1 трилион и 300 млрд долара, а салдото от търговията между двете страни през последното десетилетие годишно е над 250 млрд.долари в полза на Китай. Разбирането на мащабите на раждащото се ново блоково противостоене на Земята не може да бъде постигнато с подходите и категориите на старата Геополитика, защото и в двата блока главните държави не само разполагат с огромен човешки потенциал и ресурси, и са не само ядрени и океански сили, но са и сред водещите космически сили на човечеството. Затова противостоенето между тези два блока, задаващи две алтернативи, две генерални тенденции на човешката история ще създава експоненциално нарастващо напрежение в света, а евентуалният им сблъсък ще бъде катастрофален за всички, за живота на планетата ни. .. Както новия Евро-Атлантизъм и новия Големия Евраизъм се родиха не на голо място и изведнъж като АТИНА ПАЛАДА от главата на ЗЕВС в пълно бойно снаряжение.. Те се основаваха на идеи и принципи, на историческа практика и стратегии от векове и десетилетия. Новият Евро-Атлантизъм опрян на съвкупният англо-саксонски, римо-католически и протестантски Запад и на идеите за европоцентризма на историята на човечеството изначално още от Средновековието се стреми да овладее пространствата и богатствата на Изтока, на Евразия, на Православието. Тевтонският натиск на Изток ( DrangnachOsten) и Кръстоносните походи на югоизток бяха просто интродукция към следващата колониална експанзия на държавите от съвкупния Запад ( португалци, испанци, холандци, французи, британци) към Голяма Евразия и “Новия свят”което ще даде основание на британеца Хилфорд Макиндър да формулира в началото на ХХ в. неизменната крайна цел на геополитиката на Великобритания , а и на съвкупния Запад “ да обкръжи и контролира Хартленда ( ЕВРАЗИЯ), която е “остта на Земята”. Към това се стремеше Наполеон, към това се стремеше Хитлер, към това се стремеше Британската империя, а след Втората световна война наследилата я “ уникална империя ”- САЩ, следващи тази цел в новата формилировка на Н. Спийкман, “ който владее Римленда и контролира Хартленда, той владее целия свят”. В серия от статии и книги Х. Кисинджър и Зб. Бжежински обосноваваха стъпките на тази геополитика. Пародоксално, но логично за историята, краят, разпадът на СССР като последния крупен катаклизъм на XX в. положи началото на залеза на САЩ. Напъните да наложат с помощта на неолибералния глобализъм и Вашингтонския консенсус своята хегемония над един еднополярен свят послужиха като мотив за народите да започнат движение към своето съхранение, опряни на принципите и ценностите на националните си култури. Именно в тази ситуация влязоха в действие идеите, принципите и ценностите на родения през 1921 г. от ума и волята на група руски офицери-интелектуалци ( княз Н. С. Трубецкой, граф. П. Н. Савицкий и др.) в София Евразийски съюз, актуализирани и обогатени през 80-те и 90-те г. на ХХв. от “последния” велик евразиец Л. Н. Гумильов( син на великите руски поети Н. Гумильов и Анна Ахматова).( Авторът на този текст се гордее със своята съпричастност към идеите на евразийците и към раждането на реалния Евразийски икономически съюз ). Факт е, че евразийците обосноваваха своя възглед за полицентризма на истирията опряни върху историята, стопанския живот, православието и другите религии и култури на народите на бившата РУСКА ИМПЕРИЯ, наследена от СССР. Задвижен през 2011 г. ( Русия, Казахстан, Беларус, Киргзстан и Армения) проектът постепенно започна да привлича интересът на почти всички съседи от Голяма Евразия, за да стане през 2016 г във формат 5 плюс 1(Китай), а от преди дни 5 плюс 2 ( Китай и Иран). Индия и Турция също проявяват интерес. Така още на този етап се очертаха контурите на блока ГОЛЯМА ЕВРАЗИЯ.Като имаме предвид и другите структури на посочените по-горе организации, определящи се по географски, исторически, стопански и куртурни характеристики като евразийски още на този етап можем да говорим за ГОЛЯМА ЕВРАЗИЯ, която за разлика от Новия ЕВРО-АТЛАНТИЗЪМ не претендира да налага нито своите политически идеологии, нито санкции на страни и народи, които не желаят да бъдат послушни васали на техните екпанзионистични амбиции. Перспективите пред Голяма Евразия се разширяват с възраждането на Великия копринен път на Китай в новата ивициатива “Един път- Един пояс”. А глобалната значимост на Голяма Евразия за човечеството като алтернатива на наложения от АТЛАНТИЗМА международен порядък векове се вижда не само от многомилиардните проекти за икономическо сътрудничество на Русия с азиатските гиганти, но съвместните им военни учения и сътрудничеството им на полетата на Сирия и в няколкото конфликтни ситуации в Южно-Китайско море и край бреговете на КНДР дават основания да се предполагат договорености и в тази област. Разбира се, раждането на блока на ГОЛЯМА ЕВРАЗИЯ не дава нито ден покой на господарите на финансовите, военните и икономически структури на новия ЕВРО-АТЛАНТИЗЪМ и те не само подтикват към провокации своите васали от рода на режима в Украина, за да обосноват в нарушение на всякакви меодународни дотовори нови санкции, но и поддържат разните терористични структури ( ИГИЛ, Джебхат ан Нусра и т.н.), за дестабилизация на неудобните им правителства навсякъде по света. За да бъдат послушни всички тези престъпни структури и режими са добре заплащани от финансовия олигархат, който непрекъснато печатайки долари, въпреки огромните държавни дългове, подготвя финансовите балони, които също могат всеки мометг да се спукат. Така че даже страхувайки се от директен сблъсък със силите на блока на ГОЛЯМА ЕВРАЗИЯ политиканите, възседнали НОВИЯ ЕВРО-АТЛАНТИЗЪМ работят усърдно за нов катастрофален социален земетръс. Арабските “пролети” и украинския “майдан” са само малък пример как капиталът организира нови “революции” срещу неудобните им правителства... Няма да бъде изненада, ако зад спонтаните протести на “жълтите жилетки” не стои глобалния олигархичен капитал, който иска да накаже Е. Макрон, който пожела да прави Европейска армия, независима от НАТО,както в далечната 1968 г. наказа ген. ШАРЛ де ГОЛ, за това, че напусна НАТО?... Междувременно и Унгария –другото слабо звено на ЕС, а следованелво и на НАТО тръгна. Кой ще бъде следващия? Всеки случай не БЪЛГАРИЯ – най-верния васал на господаря на ЕС!", "date": "2018.12.13", "title": "Глобален социален земетръс или"}
{"url": "http://www.classa.bg/%D1%81%D0%B2%D1%8F%D1%82/item/390426-%D0%BF%D1%8A%D1%80%D0%B2%D0%B0%D1%82%D0%B0-%D0%BF%D0%BB%D0%B0%D0%B2%D0%B0%D1%89%D0%B0-%D0%B0%D0%B5%D1%86", "text": "  “В Мурманск, на първата в света плаваща атомна електроцентрала “Академик Ломоносов”, създадена от ФГУП “Атомфлот” и специалисти от Балтийския завод, първият от двата реактора РУ-1 бе въведен на енергийна мощност от 10%. Това означава, че единият от двата реактора на платформата е стартиран”, казаха от концерна “Росенергоатом”.     Предвижда се в близко бъдеще двата реактора постепенно да бъдат въведени на номиналното ниво на мощност. Основният етап от операцията по задвижване е комплексната експертиза на ядрения реактор на плаваща платформа, която започна на 25 ноември и ще продължи до пролетта на 2019 година. През есента на 2019 г., плаващата АЕЦ ще пристигне на пристанището на Певек в Чукотка, където ще замени АЕЦ “Билибинска” и ТЕЦ “Чаунска”. Плаващата атомна електрическа централа “Академик Ломоносов” с мощност от 70 МВт е предназначена за производство и разпределение на топлинна и електрическа енергия и може да се използва за дестилиране на морска вода. Станцията е снабдена с два реактора от типа КЛТ-40С, които са в състояние да генерират 70 MВт електроенергия и 50 Гкал/ч топлинна енергия в номинален работен режим.  ", "date": "2018.12.13", "title": "Първата плаваща АЕЦ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390417-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B7%D0%B0-%D1%81%D0%B5%D0%BA%D1%81%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0", "text": "Аржентинският голмайстор на Интер Мауро Икарди направи голяма изненада на своята любима Уанда Нара, поднасяйки за рождения ѝ ден доста скъп подарък. Само преди няколко дни тя навърши 32 години и вдигна лудо парти, а Икарди ѝ подари Бентли Бентайга за 200 хиляди евро. На номера на колата бе изписано името на Уанда.      ", "date": "2018.12.13", "title": "Изненада за секси футболна половинка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390418-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви късмет в почти всички сфери на живота, но има едно \"но\". Разчитате твърде много на някой друг и сами не си давате много зор. Поговорката, \"работата не е заек да избяга ...\" не е за вас в тази ситуация. Напротив, трябва да станете много инициативни и дори експресивни, за да постигнете високи резултати. ТЕЛЕЦ ( 21 април - 21 май )  Имате такива надеждни и интелигентни партньори и колеги, че може лесно да се отпуснете, без да мислите за последиците от работата. Обърнете внимание на здравето си, не стойте на студено. Дори навън времето да ви изглежда приятно, студът може да бъде много опасен за организма ви. Вечерта очаквайте пътуване. БЛИЗНАЦИ ( 22 май - 21 Юни ) Очаква ви успеха в бизнеса. В проучванията и творческите проекти, също ще постигнете значителен напредък. Основното нещо е да сте внимателни, за да не изгубите верните си приятели и разположението на влиятелни хора. Някой от вас, ще получат работа, за която отдавна мечтаят. Но в любовта всичко ще е тихо, но това може да преживеете.   РАК ( 22 юни - 23 юли ) Ще сте погълнати от битови и финансови проблеми. Толкова ще искате да излезете и да се поразходите, а ще трябва да чистите, ремонтирате или работите. Не се притеснявайте, вечерта ще компенсира всичко, особено ако дългогодишен почитател ви покани на среща. Само ще ви остане, набързо да посетите фризьорския салон. ЛЪВ ( 24 юли - 23 август ) Не трябва да мислите само за вашето благополучие, трябва да се погрижите и за близките до вас хора. Освен това, възрастните ви роднини отдавна чакат вашата подкрепа. Ако сте прекалено егоистични, тогава в замяна ще получите същото отношение. Денят е благоприятен, за занимания със старото ви любимо хоби. ДЕВА ( 24-ти август - 23 септември ) Изживейте този ден, не само в полза на емоциите си, но и на здравето. Ако приятелите ви поканят на гости, се съгласете. Основното нещо е, да не прекалявате с пикантна храна. Вечерта, може да получите някакви странни новини, които определено ще ви развалят настроението. Въпреки че, всичко ще зависи от вашия реализъм. ВЕЗНИ( 24 септември - 23 октомври) Вложете в работа си, цялата си сила. След това, ще може да се изпъчите и кажете, че сте истински герой. Ако погрешно интерпретирате думите на любимия си, по ваш адрес, тогава ще затънете в ревност и догадки. Добре е, понякога да се поставяте на мястото на някой, когото незаслужено обиждате. Опитайте, това помага.   СКОРПИОН ( 24 октомври - 22 Ноември ) Очакват ви срещи, пътувания и печеливши сделки. Дори не сте предполагали, че един ден може да промени всичко толкова радикално. Може да ви бъде предложена нова работа, но не се съгласявайте веднага. Отличен ден за посещение на козметик, зъболекар и обновяване на гардероба. Отдавна е време, да промените имиджа си.   СТРЕЛЕЦ ( 23 Ноември - 21 Декември ) Съставете си такъв режим, че да не си губите времето и да съхраните силите си. Всичко обмислете до най-малкия детайл и след това се земете с работа. Малките проблеми със здравето, могат да бъдат решени с помощта на народните методи за лечение. Ако имате хронични заболявания, със сигурност знаете как да се справите с тях. КОЗИРОГ (22 Декември - 20 януари ) Ще трябва да се справите с финансовите проблеми, които отдавна ви подтискат. И не е нужно да казвате, че малко ви плащат, ограбват или лишават от бонуси. Просто харесвате да живеете на широко - това е всичко. Днес това няма да мине и ще се нуждаете от строги икономии, дори при закупуването на продукти.  ВОДОЛЕЙ ( 21 януари -  19  февруари ) Препоръчително е да бъдете по-скромни и срамежливи, когато става дума за романтични запознанства. Не включвайте веднага практичността и реализма си, защото чувствата тук са по-важни. Богатия опит в работата, ще ви помогне в комуникациите с нови партньори. Това, няма да бъдат ваши сънародници, а хора от чужбина. Така че, покажете на какво сте способни.   РИБИ ( 20 февруари - 20 март ) Трябва да обърнете повече внимание на основната си работа. Тук вашите позиции са много уязвими и репутацията ви виси на косъм. Ако станете по-отстъпчиви и учтиви при общуването с колеги, ще коригирате неприятните ситуации. Малко нерви, ще изхабите по отношение на избраника си. Защо се опитвате, да го преобразите по себе си?", "date": "2018.12.13", "title": "Дневен хороскоп 13 декември"}
{"url": "http://www.classa.bg/%D1%81%D0%B2%D1%8F%D1%82/item/390419-%D0%B7%D0%B0%D0%BF%D1%8A%D1%82%D0%B8%D0%BB%D0%B8-%D0%BB%D0%B8-%D1%81%D0%B0-%D1%81%D0%B5-%D1%81%D0%B0%D1%89-%D0%BA%D1%8A%D0%BC-%D0%BD%D0%BE%D0%B2%D0%B0-%D1%80%D0%B5%D1%86%D0%B5%D1%81%D0%B8%D1%8F", "text": "Рецесиите са болезнени. Свиването на производството води до огромни загуби на работни места, доходите са в застой, бедността и мизерията се увеличават. А когато рецесията обземе най-голямата икономика в света, проблемът засяга всички останали по света, най-вече за нейните търговски партньори. Инвеститорите са все по-загрижени за опасността от нова рецесия в САЩ. Разбира се, те, както и икономистите, може да грешат и това да са само мрачни прогнози. Но има ли сигурен начин да се предвидят рецесиите?     Пазарите на държавни облигации може да се окажат една от най-точните \"кристални топки\", когато става въпрос за предвиждане на финансови кризи и тенденции в икономиката. Изследване на централната банка в САЩ установява, че пазарите на облигации са предсказали успешно всички пет американски рецесии от 1955 г. насам. Тези държавни облигации, известни като \"treasuries\" в САЩ, се издават като форма на заеми от правителствата, за да се финансират публични разходи. Те идват с различна продължителност до падеж и предлагат на инвеститорите възвръщаемост, изплащана на редовни вноски. Този процент е фиксиран дял от крайната стойност на облигацията. Тъй като облигациите могат да се търгуват свободно, цените им се променят. Ако търсенето е високо, цената се повишава, а процентът на възвръщаемост на облигацията спрямо пазарната цена или доходността й намалява. Обратно, по-ниска цена означава нарастващ доход. Какво влияе върху цената на облигациите?  Тяхната относителна привлекателност в сравнение с други инвестиции (ако доходът е висок, а цената ниска, купувачите вероятно ще бъдат примамвани от идеята да инвестират в точно тези държавни облигации), а също и очакванията за по-нататъшното движение на лихвените проценти, което също евентуално би могло да гарантира по-високи печалби за инвеститорите. Какво общо има това с рецесията? Анализаторите наблюдават доходността на облигациите в диапазона на падежите, до 30 години, за да начертаят кривата на доходност. Колкото по-ниска е доходността, толкова по-нисък е очакваният лихвен процент. Съответно - толкова по-лошо е представянето и на съответната икономика на държавата, издала облигациите. Облигациите с по-дълъг падеж се очаква да имат по-висока възвръщаемост, за да компенсират притежателите за неминуемата инфлация и по-дългия период на задържане. Грубо казано, облигациите представляват заем, който държавата иска от външни инвеститори при определени условия за определено време. Възвращаемостта е своеобразната лихва по този заем. Така че колкото по-дълъг е периодът до падеж на облигациите, толкова по-висока се очаква да бъде и лихвата. При стабилна икономика, когато обикновено перспективата е активността да се разширява, а кривата на доходността се покачва нагоре, което предполага лихвени проценти във възходяща тенденция. Но ако кривата на доходност \"се обръща\" - обикновено това означава, че доходността от 10-годишна облигация е под тази на 2-годишната облигация. А това, на свой ред, може да послужи на експертите като предупреждение и симптом за влошено икономическо здраве. Въпросът е колко качествено може да се прогнозират рецесиите посредством тези криви на държавните облигации?  Пазарите на облигации досега са давали надеждни сигнали за всички рецесии в САЩ от 1955 г. насам. Но в средата на 60-те години на миналия век инверсията на кривата на доходност на държавните облигации на САЩ беше последвана от просто забавяне на дейността, а не от пряко свиване и нова рецесия. Така че това не е 100% знак за предстояща икономическа криза, макар че вероятно това е най-надеждният индикатор в момента за предвиждане на подобни спадове в икономиката, които могат да доведат до рецесия. Това, което кривата на доходността на облигациите обаче не може да ни каже, е КОГА американската икономика може да се обърне в рецесия. През последните 60 години рецесиите започват между 9 и 24 месеца, след като кривата на доходността се обърне. Към момента икономиката на САЩ показва все още стабилен растеж. Повратната точка обаче може да не е далеч. Освен това съществува винаги и опасността прогнозите, извлечени от кривите на доходност, да влязат в режима на \"самоизпълняващото се пророчество\", при което пазарите да действат така все едно обръщането на кривата на доходност при облигациите означава неминуема рецесия (след което с поведението си да я предизвикат, на свой ред). Докато потребителите реагират на предупреждения за трудни времена, банките са склонни да станат по-предпазливи по отношение на отпускането на заеми, когато забележат обръщането на кривата на доходността.  По-малкото кредитиране около тях - под формата на ипотеки, заеми за покупка на автомобили, кредитни карти или корпоративни заеми - означава по-малко разходи, които да подхранват икономическия растеж. Предупреждението от пазарите на облигации трябва да се вземе на сериозно и то не само от пазарите, но и от политиците. Capital Economics предупреждава, че има 30% вероятност САЩ да навлязат в рецесия в рамките на 18 месеца: точно навреме за подготовката за следващите президентски избори.", "date": "2018.12.13", "title": "Запътили ли са се САЩ към нова рецесия?"}
{"url": "http://www.classa.bg/%D1%81%D0%B2%D1%8F%D1%82/item/390420-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B8-%D0%BF%D0%BE%D0%B6%D0%B5%D0%BB%D0%B0%D0%B2%D0%B0%D1%82%D0%B5", "text": "Когато става дума за рисковете, свързани с това да „внимаваш какво си пожелаваш“, малко въпроси се нареждат по-високо от плана за втори референдум, за какъвто се застъпват онези във Великобритания, които се надяват да бъде преобърнато гласуването от юни 2016 г. за излизане от Европейския съюз (привържениците на оставането). Ако това бъде постигнато, резултатът може да бъде бързо възникване на явление, което Великобритания засега избягва – създаване на голяма, гневна популистка партия, вероятно от десницата, а може би и от левицата.     Това би било много лоша новина за Великобритания, за нейната политика, за Европа и за каузата на демокрацията като цяло. То може да бъде възприето, с известно основание, като ситуация, при която „те“ потъпкват демократичния вот, който сме направили „ние, народът“. Планът за втори референдум се оправдава с довода, че британският народ заслужава да има избор между предложението на правителството за Брекзит, трудно договорено от кабинета на Тереза Мей миналия месец, и възможността за отказ от Брекзит въобще. Привържениците на оставането настояват, че гласоподавателите ще направят информиран избор, а не просто израз на разочарование от ЕС, както през 2016 г. Но разбира се, организаторите се надяват на отменяне на Брекзит. Те смятат, че избирателите са уплашени от изгледите за забавяне на растежа или дори икономически шок от сгромолясването навън без план. Такива предупреждения бяха отправени миналата седмица от управителя на „Банк ъв Ингланд“ Марк Карни, подкрепени от официален анализ на правителството. Никоя страна не е остров, дори такава, която в действителност е, като Великобритания. Избликът на често съпроводена от насилие войнственост във Франция, където леви и десни се обединиха срещу центристкия и някога популярен президент Еманюел Макрон и неговата партия „Република, напред!“, е най-яркият и страшен пример за противопоставянето между „нас“ и „тях“. Но разочарованието е дълбоко и широко разпространено в останалата част на Европа, а както предупреди през юни бившият белгийски министър-председател Ив Льотерм, популистите са обединени от „своя отказ да играят по правилата на общоприетата политика“. Във Франция това, което започна като повече или по-малко стандартни протести, главно в провинциите, срещу повишаването на цените на горивата, сега се превръща с нещо като революция. Обещанието на френския министър-председател Едуар Филип във вторник миналата седмица за временно спиране на увеличаването на данъка върху горивата за шест месеца беше последвано от още бунтове. Миналата сряда вечерта правителството напълно се предаде, като извади увеличенията от бюджета за 2019 г., без заплаха за тяхното подновяване. Тези действия, извършени от правителство, което изглеждаше най-решителното и увереното в Европа, с президент, който само допреди три седмици извличаше полза от това, че за разлика от своите предшественици не отстъпваше пред протести, е ужасяващо предупреждение за европейските правителства и вероятно за демократичния свят в по-широк план. Франция, изглежда, показва, че демократичното избиране на правителство една година е уязвимо за вълна от войнствен гняв на следващата. Ако това се утвърди като тенденция, със сигурност е свършено с демокрацията. Колко вероятна е подобна тенденция? Няма стабилен политически ветропоказател, който да сочи само в една посока. В Германия, където страховете от възход на крайната десница са най-силно наситени с ужасите от 20 век, „Алтернатива за Германия“ стигна върхово ниво от 17 процента в анкета в края на лятото, но падна до 12 процента на провинциалните избори в Бавария и Хесен, на които партията на Зелените отбеляза възход. Националното полулистко коалиционно правителство на Италия продължава да е популярно, а вицепремиерът Матео Салвини, който е най-видният италиански политик и отявлен противник на имиграцията, предлага да бъдат либерализирани законите за притежание на оръжие, подхранвайки страхове от възход на влиятелно оръжейно лоби като това в Съединените щати. Правителството на Италия води битка с ЕС заради бюджет, договорен между Брюксел и предишното, левоцентристко правителство, към който популистката коалиция отказва да се придържа. Нито една от двете страни не може да си позволи да отстъпи, но компромисите могат временно да спасят репутацията. В Испания, която е смятана за имунизирана срещу десния популизъм, израства нова сила. Крайнодясната партия „Вокс“ се появи от нищото и спечели 12 места в областния парламент на Андалусия този месец. Тя може да влезе в местното правителство с програма, която доста повече беше свързана с национални въпроси като контрол над имиграцията, по-голяма власт на централизирано национално правителство, насърчаване на по-силно осъзнаване на приноса на Испания към цивилизацията и други. Това, че избирателите в Андалусия реагираха с въодушевление на партия, която иска прехвърляне на власт от областите обратно към центъра, показва голямо разочарование от испанската система на делегирано управление – система, създала продължаваща безизходица между сепаратистите в Каталуния и правителството в Мадрид. Разправията „има значителен потенциал да дестабилизира цяла Испания“, казва каталунският коментатор Жуан Жозе Лопес Бурниол. Коментарът на Бурниол важи са цяла Европа. Националните популисти не са спечелили, макар че хранят големи надежди за доста повече гласове, дори мнозинство, на европейските избори през май 2019 г., но оказват крайно дестабилизиращ ефект. Швеция се мъчи да състави правителство, защото крайнодесните Шведски демократи контролират баланса на силите, а никоя от партиите от основното течение няма да се коалира с тях. В Австрия радикалната дясна Австрийска партия на свободата е по-малък партньор в дясна коалиция, която набляга на ограниченията върху имиграцията и предизвиква възмущението на либералите с атаки срещу държавната радиотелевизионна компания, предполагаеми опити за блокиране на разследвания за расистко поведение на привърженици на крайната десница и един особено остър въпрос – отмяната от правителството на закон срещу пушенето в ресторантите. Нито една страна не може да не вземе предвид голяма група граждани, които мразят направеното от партиите от основното течение. Както в Съединените щати, съпротивата на популистите в управлението и извън него срещу либералните политики от всякакъв вид – за имиграцията, екологията, половете, медиите, семейството и социалната система – печели силна, последователна подкрепа. Тази подкрепа се подхранва от усещането – едновременно широко разпространено и дълбоко, че либералите и центристите са установили монопол върху властта от десетилетия и не са оправдали надеждите на хората. А както пише Марк Лила в „Ню Йорк ривю ъв букс“, „(в европейската десница) се развиват идеи и се изграждат транснационални мрежи за тяхното разпространение“. Популизмът е нещо повече от разбойничество. Британските либерали може би се надяват, че Камарата на общините вероятно няма да приеме предложенията на правителството за Брекзит и това ще осигури втори референдум за преобръщане на гласуването за напускане. Но това би предизвикало класова война. Дървата са сухи и чакат някой да драсне кибрита.   БТА  ", "date": "2018.12.13", "title": "Нов референдум за Брекзит? Внимавайте какво си пожелавате"}
{"url": "http://www.classa.bg/%D1%81%D0%B2%D1%8F%D1%82/item/390421-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%B7%D0%B0-%D1%82%D1%80%D1%8A%D0%BC%D0%BF-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B0%D1%82-%D0%BD%D0%B0%D0%B9-%D0%B3%D1%83%D0%B1%D0%B5%D1%89%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Дали това е началото на края на президентското управление на Тръмп? В петък федерални прокурори пуснаха две бомби. Първо прокурорът за Южния окръг на Ню Йорк внесе искане за присъда на бившия личен адвокат на президента Тръмп Майкъл Коен, в което заявява като факт, че самият президент е бил замесен в плащане на пари срещу мълчание на две жени, с които се твърди, че е имал интимни връзка.     После кабинетът на специалния прокурор Робърт Мълър публикува документ, в който се казва, че бившият ръководител на предизборния екип на Тръмп Пол Манафорт е дал лъжливи показания пред прокурори дори след като се е съгласил да съдейства на разследването. За наблюдателите, които се надяват правителството да се провали, тези документи се прибавят към растящата купчина от примамливи намеци за такава възможност. Остава обаче твърде дълъг път от тези документи до вратата на президента и пътешествието вероятно ще е опасно за всички участници. Опасността за Тръмп е очевидна: прокурорите да го свържат с достатъчно сериозни нарушения за задействане на импийчмънт и това да се подкрепи от демократите, които през януари поемат контрола над Камарата на представителите. Дори ако Тръмп успее да задържи достатъчно републикански гласове в Сената, за да избегне сваляне от длъжност, процедурата вероятно ще бъде унизителна. Импийчмънтът ще е опасен и за републиканците в Сената. Лидерът на мнозинството Мич Макконъл е факир при използването на процедурните хватки, за да защити съпартийците си от неприятни гласувания. Ако обаче Камарата на представителите импийчне президента, Макконъл не може просто да откаже вот по въпроса. Което значи, че ако Тръмп бъде импийчнат, всеки сенатор републиканец ще трябва да се аргументира защо гласува за сваляне на президент, който продължава да е популярен сред голяма част от републиканските избиратели, или защо го подкрепя независимо от прегрешенията, които са го довели до процедура за импийчмънт. Някои от тези сенатори, като Линдзи Греъм, ще бъдат преследвани от изказванията си, в които настояваха президентът Бил Клинтън да бъде импийчнат преди две десетилетия. Мнозина други ще трябва да се съобразят с предградията, където избирателите се ориентират все повече към демократите с всеки следващ неприятен туит на Доналд Тръмп – те вероятно биха реагирали отрицателно на всяко провинение, което може да предизвика импийчмънт на президента. Малцина са сенаторите републиканци, които биха искали да ядосат тези избиратели със защита на поведението на президента. Те обаче няма да са склонни и да разгневяват привържениците на Тръмп от селските и крайградски райони като хвърлят президента на вълците. Най-голямата опасност обаче може да е тази, пред която са изправени демократите: разследванията да не съберат достатъчно доказателства за оправдаване на импийчмънт, но демократите въпреки това да импийчнат Тръмп. Ако разследването на Мълър завърши без надеждна пряка връзка между президента и руската намеса в изборите от 2016 г., редовите демократи въпреки това ще настояват той да бъде импийчнат заради нарушенията на правилата за финансиране на предизборни кампании, които прокурорите свързаха с плащанията на пари в замяна на мълчание. Ако тези активисти са достатъчно гласовити, може да се стигне до импийчмънт просто защото никой конгресмен демократ няма да иска той да е носителят на лошата новина за симпатизантите. Резултатът ще е повторение на импийчмънта на Клинтън, с тази разлика, че всеки отбор ще е от другата страна на полето. Демократите ще си имат собствени проблеми тип „Линдзи Греъм“ – сенаторът Чарлс Шумър и конгресменът Нанси Пелоси ще се опитват да обяснят защо поведението на Тръмп е по-лошо от това на президент, който е правил секс с 22-годишна стажантка в Белия дом, а след това е прикрил аферата с лъжесвидетелстване. Тези аргументи обаче, без значение колко умело се представят, няма да се приемат добре извън идеологическото пространство на левицата. Обяснението, че всичко се е променило с появата на движението #АзСъщо, няма да е от особена полза. Ако настояването за импийчмънт е заради законовите нарушения за прикриване на сексуално осъдително поведение вместо заради руската намеса в изборите, то вероятно ще има обратен ефект, точно както импийчмънтът на Клинтън направи лоша услуга на републиканците. Демократите могат благопристойно да повтарят, че се тревожат заради предизборното финансиране, а не заради сексуалните забежки, но в очите на обществеността дебатите ще са заради секса. А макар и #АзСъщо да е променило сметките във Вашингтон, из цялата страна все още има милиони не толкова политически ангажирани гласоподаватели, които не се вълнуват особено от политиката на идентичността и не държат Конгресът да се разрови в сексуалното минало на президента. Ако се стигне дотам, демократите вероятно ще съжаляват. Да, това е цял низ от „ако“. За жалост никое от тях не може да се реши докато Мълър не разкрие обхвата на възможните нарушения. В момента почти единственото сигурно нещо е, че 2019 ще е една от най-грозните и гневни години в историята на САЩ. БТА", "date": "2018.12.13", "title": "Импийчмънт за Тръмп? Демократите може да се окажат най-губещата страна"}
{"url": "http://www.classa.bg/%D1%81%D0%B2%D1%8F%D1%82/item/390422-wall-street-%D1%80%D0%B5%D0%B0%D0%B3%D0%B8%D1%80%D0%B0-%D1%81-%D1%80%D1%8A%D1%81%D1%82%D0%BE%D0%B2%D0%B5-%D0%BD%D0%B0-%D0%BF%D1%80%D0%BE%D0%BA%D1%80%D0%B0%D0%B4%D0%BD%D0%B0%D0%BB%D0%B8%D1%8F-%D1%81%D0%B5-%D0%BE%D0%BF%D1%82%D0%B8%D0%BC%D0%B8%D0%B7%D1%8A%D0%BC-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "Индексите на Wall Street се повишиха в сряда благодарение на новините, които дойдоха от търговския фронт, съобщава CNBC.  Бенчмаркът на сините чипове  Dow Jone s нарасна с над 150 пункта, воден от силното представяне на Caterpillar. Широкият показател  S&P 500  се покачи с 0,54%. Технологичният измерител  Nasdaq  се придвижи във възходяща посока с 0,95% благодарение на повишение в цената на акциите на Facebook, Amazon, Netflix и компанията майка на Google Alphabet.     Акциите на  Caterpillar  и  Boeing  поскъпнаха с по над 1%, като и двете компании са сериозно ориентирани към външните пазари и съответно силно им влияят всички новини от търговския фронт. Банковият сектор също се представи добре в сряда, като повишение в стойността на книжата отчетоха J.P. Morgan Chase, Morgan Stanley и Citigroup.     Акциите на търговеца на дребно  Lowe  поскъпнаха с 2,9%, след като компанията обяви обратно изкупуване на стойност 10 млрд. долара и потвърди прогнозата си за печалбата си за фискалната 2018 г. The Wall Street Journal съобщи, че Китай работи по разширяване на достъпа на чужди компании до вътрешния й пазар – сигнал за изглаждане на търговските спорове между Пекин и Вашингтон. Във вторник американският президент Доналд Тръмп заяви, че ще се намеси в делото на правосъдното министерство в САЩ срещу главния финансов директор на Huawei Мън Уанджоу, ако това ще помогне на американските интереси или на търговските преговори между Вашингтон и САЩ. Държавният глава също така потвърди, че няма намерение да увеличава митата върху китайски вносни стоки, докато не е сигурен, че ще има всеобхватно търговско споразумение. В същото време се появиха съобщения в медиите, че Китай намалява митата си върху произведени в САЩ автомобили. Американски държавен представител съобщи пред Ройтерс, че властите в Пекин са изпратили сигнал за понижаване, но Вашингтон все още трябва да изчака официалното оформяне на документацията и уточняването на времевата рамка. Междувременно Ройтерс съобщи, че китайски държавни компании са закупили най-малко 500 хил. тона американска соя в сряда. „Имаме добри новини за пазарите по време на последната сесия, но да не забравяме, че погледите вечв се насочват и към Федералния резерв“, коментира Лари Бенедикт, главен изпълнителен директор на The Opportunistic Trader. Очаква се Фед да повиши лихвените проценти на срещата си следващата седмица, но перспективите за 2019 г. са несигурни. Във вечерните часове  еврото  поскъпна с 0,51% спрямо долара до 1,1375 долара. Двата най-търгувани вида петрол  WTI  и сорт  Брент  поевтиняват съответно с 1,05% и 0,13%.  Златото  обаче успява да поскъпне с 0,26% до 1250,40 долара за тройунция.", "date": "2018.12.13", "title": "Wall Street реагира с ръстове на прокрадналия се оптимизъм в търговския конфликт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390415-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%B1%D0%B5%D0%BA%D1%8A%D0%BC-%D1%81%D0%B5-%D0%BF%D0%BE%D1%8F%D0%B2%D0%B8-%D0%B1%D0%B5%D0%B7", "text": "44-годишната   Другото най-разпространено определение за нея е, че е истинска модна икона.   Умишлено или не, но съпругата на Дейвид Бекъм успява да предизвика истински фурор с всяка своя поява. Доказателство за това е случилото се на Fashion Awards 2018 в партньорство със Swarovski в историческата Royal Albert Hall в Кенсингтън, Лондон.     Тя се вясна с рокля, под която нямаше сутиен, а освен всичко демонстрира и много плът. Въпреки всичко цялостната визия на  ,  бе зашеметяваща.     Черната й рокля й бе подбрана с вкус. Тънките черни презрамки описваха изящните й форми, а голият й гръб нагорещи страстите на всички, които я видяха.     Половинката й Дейвъд Бекъм също бе заложил на тоалет в черен цвят, за да се допълват напълно. Към тях се присъедини и едно от децата им – Бруклин Бекъм, който е моден фотограф. Може би точно, защото знае тайните на модния бизнес, но и той бе облечен подобаващо за гала събитието.", "date": "2018.12.13", "title": "Виктория Бекъм  се  появи без..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390416-%D1%80%D0%B5%D0%B7%D0%B8%D0%BB-%D0%B8-%D1%83%D0%B6%D0%B0%D1%81", "text": "Известният модел Валерия Соколова, която е бивше гадже на голямата хокейна звезда Александър Овечкин, се е укрила от властите, след като  . Оказа се, че наглата манекенка е опитала дори да избяга от местопроизшествието. Свидетелите на катастрофата не й позволили да се се включи отново в движението и да напусне мястото на катастрофата. Разследването тече в момента и има много показания и доказателства, но властите не могат да открият Соколова, за да повдигнат обвинения.     По думите на свидетели, при инцидента манекенката се опитала да заобиколи задръстване и навлязла в насрещното платно. В този момент нейният джип Мерцедес G-класа се удря в автомобила на семейна двойка. Вътре били мъжът и жената, която била бременна в деветия месец.  Соколова е една от най-известните руски манекенки, а профилът й в „Инстаграм“ има над 500 000 последователи. Преди няколко години тя стана майка на момиченце, но продължава да крие името на бащата. Преди години тя излизаше със звездата от НХЛ Александър Овечкин, но той я напусна, след като разбра, че любимата му е работила като ескорт на повикване. Заради нея той дори се скара с част от приятелите си, които го майтапеха за миналото на гаджето му.  ", "date": "2018.12.13", "title": "Резил и ужас!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390414-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81%D0%B8-%D0%BF%D1%80%D0%B8%D0%B7%D0%BD%D0%B0", "text": "Напоследък американската риалити звезда Ким Кардашиян не спира да се появява пред публика без долно бельо. Ако отчетем многобройните й почитателки, които с притаен дъх следят всяка нейна поява, можем смело да твърдим, че съвсем скоро ходенето без гащи може да се превърне в тенденция.   Полезно ли е обаче да ходим без долно бельо? Експертите отдавна са достигнали до извода, че да спим голи е полезно. Но нужно ли е да правим това и в ежедневието си?     Когато навън е горещо и сме облечени с рокля или пола, е доста полезно да сме без долно бельо, защото винаги е добре, когато тялото може да диша. Що се отнася до жените, които са склонни към развитие на вагинална кандидоза и други подобни инфекции, специалистите съветват да си позволяват подобни волности само нощем, а през деня да използват не много впито бельо от естествени материи.     Когато навън времето е влажно и сме с панталони, ходенето без долно бельо е по-скоро вредно. Не е препоръчително към половите органи плътно да прилепва тъкан, която не е предназначена за това и не съответства с необходимите санитарни норми. Освен това шевовете на дрехата могат да предизвикат раздразнение на кожата. Използването на материи, които допринасят за увеличаване на влагата в областта на слабините, може да доведе до размножаването на бактерии и до създаването на благоприятна среда за тях. Според стандартите, показателят хигроскопичност при долното бельото не трябва да е по-нисък от 6%. Също така не трябва да забравяте и за секрецията на влагалището. Почти всички бикини имат допълнителен слой памук, предназначен да абсорбира секретите, които се отделят. При панталоните и полите такова нещо няма! Проблем е и това, че малко хора са готови да перат дрехите си толкова често, колкото бельото, т.е. всеки ден. Говорейки за пране, е добре да знаете, че прането на долното бельо със студена вода може да доведе до разпространение на стафилококова инфекция или развитие на вагинална кандидоза. Вредните микроорганизми са способни да оцелеят в продължение на дни и месеци, затова е най-добре да перете с вода, която не е по-ниска от 60 градуса.  Да обуете впито бельо също не е ОК. Дразненето, бактериите и непрекъснатото търкане няма да доведат до нищо добро. Затова долното бельо трябва да бъде удобно и по възможност от памук или коприна. То отлично попива влагата, бързо съхне и не създава парников ефект. / jenata", "date": "2018.12.13", "title": "Кардашиян си призна..."}
