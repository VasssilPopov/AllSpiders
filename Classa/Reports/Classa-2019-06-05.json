{"url": "http://www.classa.bg/%D1%81%D0%B2%D1%8F%D1%82/item/396400-%D1%81%D0%B0%D1%89-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B0%D0%BD%D1%82%D0%B8%D1%82%D1%80%D1%8A%D1%81%D1%82%D0%BE%D0%B2%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%B3%D0%B8%D0%B3%D0%B0%D0%BD%D1%82%D0%B8", "text": "Съдебният комитет на Камарата на представителите на Конгреса на САЩ обяви в понеделник началото на всеобхватно антитръстово разследване в американската технологична индустрия. Не са посочени имена на конкретни дружества. Според The Washington Post обаче разследването ще включва компании като Amazon, Apple, Facebook и Google. \"Растежът на монополната власт в икономиката на САЩ е едно от най-належащите икономически и политически предизвикателства, пред които сме изправени днес. Пазарната сила в цифровите пазари представлява нов набор от опасности\", каза президентът на Антитръстовата подкомисия, Дейвид Сисилайн. Разследването ще проучи дали големите технологични компании са натрупали монополна власт и дали участват в антиконкурентно поведение, като задушават, клонират или се сблъскват с конкурентите, или като предоставят на своите платформи неоправдани предимства на своите продукти. Ще бъде оценено също, дали съществуващите антитръстови закони са \"адекватни за справяне със злоупотребата\" на компаниите. Комитетът ще проведе изслушвания и при необходимост ще поиска документи от разследваните дружества. \"Съществуват все повече доказателства, че някои са дошли да поемат контрола над ключовите артерии на търговията, съдържанието и онлайн комуникациите\", каза председателят на Комисията по съдебна система Джери Надлер. Съобщението идва в момент, когато Федералната търговска комисия и Министерството на правосъдието се готвят да проведат собствено разследване на пазарната сила на тези четири компании. Американската технологична индустрия е подложена на силен натиск, на фона на редица обвинения, свързани с неприкосновеността на личния живот и скандалите, свързани с фалшиви новини, както и обвинения в антиконкурентно поведение.", "date": "2019.06.05", "title": "САЩ започват антитръстово разследване на технологичните гиганти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396394-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D1%8F%D0%BA-%D0%B8%D0%B7%D0%B1%D0%BE%D1%80-%D0%B7%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%B1%D1%81%D0%BF-%D1%89%D0%B5-%D0%B8%D0%BC%D0%B0,-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D0%BF%D0%B8%D1%82%D0%B8%D1%82%D0%B5-%D0%B4%D0%B0-%D0%BD%D0%B5-%D1%81%D0%B5-%D1%81%D0%BF%D0%B0%D0%B7%D0%B8-%D1%83%D1%81%D1%82%D0%B0%D0%B2%D1%8A%D1%82-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Комисията не се занимава с въпроса дали да има пряк избор или не, тъй като това вече е заложено в Устава на партията. Комисията трябва да утвърди само реда и условията за прекия избор.       \"Пряк избор на лидер на БСП ще има!\".   Това заяви пред   председателят на БСП Корнелия Нинова след завършилото заседание на вътрешно-партийната комисия, която обсъди предложенията за правила за избор на нов лидер.  Самата Нинова не е присъствала на заседанието, тъй като не е член на този партиен орган. Комисията се ръководи от Анна Янева и в състава ѝ влизат част от най-силните опоненти на Нинова: Димитър Дъбов, Атанас Мерджанов, Михаил Миков.   Те са против вътрешно-партиен избор, защото, според всички прогнози, той ще бъде спечелен от Нинова, и затова настояват председателят на партията да се избира от конгреса, който е насрочен за 16 юни.   Заседанието е било драматично, споровете са били ожесточени, казват участници в разгорещената дискусия. Били са направени много предложения. Гласуване не е имало по нито едно от тях.   Комисията не е излязла с решение. До пленума в събота, който трябва окончателно да вземе решение по правилата, предложенията ще се обобщят и ще се представят на членовете на Националния съвет за одобрение. Въпреки това в някои медии излязоха информации, че Нинова е била бламирана, тъй като е било отхвърлено нейното предложение. \" Нинова не бламирана, тя не е внесла никакви предложения в комисията, не е присъствала, за да бъде тълкувано, че е бламирана\" , заяви нейният председател Анна Янева пред   Тя поясни, че към комисията е създадена работна група, оглавявана от нея, която трябва да предложи реда и правилата за провеждане на вътрешно-партиен избор на председател на партията. \"Имаше различни предложения, но драми няма\", посочи Янева.   И подчерта:  \"Комисията не се занимава с въпроса дали да има пряк избор или не, тъй като това вече е заложено в Устава на партията.  Комисията трябва да утвърди само реда и условията за прекия избор\". Янева посочи, че е имало предложения да се отхвърли прекия избор на нов лидер, но това не е прието, защото не е в правомощията ѝ. \"Това не го решаваме ние, а конгресът\", уточни Янева.  Целта на вътрешната опозиция е Нинова да не бъде избирана от парията. Затова се очаква на конгреса да бъде направен опит за промяна в устава и за отмяна на приетия вече норматив за пряк вътрешнопартиен избор. \"Пряк избор на лидер ще има, спорът е по правилата, но разногласията ще бъдат изгладени. Пленумът в събота ще решава\", заяви член на комисията.", "date": "2019.06.05", "title": "Нинова: Пряк избор за лидер на БСП ще има, въпреки опитите да не се спази уставът на партията"}
{"url": "http://www.classa.bg/%D1%81%D0%B2%D1%8F%D1%82/item/396395-flying-v-%D0%BD%D0%BE%D0%B2-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D1%84%D0%BE%D1%80%D0%BC%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B0-%D0%BA%D0%B8%D1%82%D0%B0%D1%80%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B8%D0%B7%D0%B8%D1%80%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82", "text": "Холандската авиокомпания KLM е решила да участва в изследванията, провеждани от Технологичния университет в Делфт (Холандия), за разработване на иновативна V-образна концепция за самолет, известна като Flying-V. Новото споразумение за сътрудничество между страните беше подписано на 3 юни от президента и главен изпълнителен директор на KLM Питер Елбърс и декана на Факултета по аерокосмическо инженерство на TU Delft, професор Анри Вериж, по време на годишното общо събрание на IATA в Сеул (Южна Корея). Новината беше обявена в изявление на авиокомпанията, в което се казва, че това е \"напълно различен подход към проектирането на въздухоплавателни средства, в очакване и подкрепа на устойчиви полети на дълги разстояния в бъдеще\". В същото време бе съобщено, че новият Flying-V \"може да се сравни с най-напредналите самолети днес, Airbus A350\". Самолетът Flying-V ще изглежда точно като популярната електрическа китара Гибсън и бъде по-малък от A350, което означава и по-малко аеродинамично съпротивление. Това ще му позволи да използва съществуващата инфраструктура в летищата (врати и писти), както и да паркира в съществуващите хангари. Очаква се Flying-V да превозва същия брой пътници като A350 (314 души в стандартната конфигурация) и да има същия обем за товари (160 кубични метра). Като част от V-образната конструкция на самолета се предвижда също пътническата кабина, товарният отсек и резервоарите за гориво да бъдат разположени на крилата. \"Подобрената му аеродинамична форма и намаленото тегло ще означава, че ще използва 20% по-малко гориво от Еърбъс А350,\" обясняват от KLM, като също обещават \"да подобрят удобствата за пътниците в самолета, от подреждането на креслата в крилата, до дизайна им.\" В момента дизайнът на Flying-V предполага, че той ще бъде задвижван от турбовитлови двигатели, които са най-ефективни по отношение на горивото. \"В сегашния си дизайн той все още лети с керосин, но може лесно да се адаптира, за да използва иновациите в задвижващата система, например, като използва електрически усилени турбо витла\" казват от KLM. Авиокомпанията уточни, че \"прототип на самолета и пълен размер на интериора на Flying-V ще бъдат официално представен на KLM Experience Days на летище Schiphol, Амстердам, през октомври, по случай 100-годишнината на KLM. Съобщава се, че този самолет може да бъде готов за експлоатация между 2040 и 2050 година.", "date": "2019.06.05", "title": "Flying-V: Нов самолет с форма на електрическа китара революционизира въздушния транспорт"}
{"url": "http://www.classa.bg/%D1%81%D0%B2%D1%8F%D1%82/item/396396-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D1%83%D1%81%D0%BF%D1%8F-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8-%D0%B1%D1%80%D0%BE%D1%8F-%D0%BD%D0%B0-%E2%80%9E%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5%E2%80%9C-%D0%B8-%D0%B4%D0%B0-%D1%81%D0%BF%D0%B5%D1%81%D1%82%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0", "text": "Програмата за разпределение на жилищата без условия направи Финландия единствената страна в Европейския съюз, където броят на бездомните намалява. „Когато програмата „Първо жилището\" започна преди повече от десетилетие, на всички беше ясно, че старата система не работи, имахме нужда от радикална промяна\", казва Юха Каакинен, един от организаторите на проекта. \"Трябваше да се отървем от краткосрочните общежития, които имахме по онова време, те имаха дълга история във Финландия и всеки можеше да види, че не извеждат хората от бедността\", обясни той. Както в много страни, проблемът с „бездомните\" тогава биваше решен чрез т.нар. „Модел на стълбището\": лицето трябва да премине през различни етапи на временно настаняване, като постепенно подобрява живота си, преди да получи самостоятелно жилище като последна награда. \"Решихме да предоставим жилища без условия\", обобщава Каакинен. \"Бездомният човек не трябва да разрешава положението си, преди да получи дом, тъй като един адрес е сигурна основа за улесняване на решаването на проблемите\". С подкрепата на държавни, общински и неправителствени организации бяха построени нови жилищни сгради, а старите приюти бяха превърнати в постоянни и удобни къщи. Целта на „Първо жилището\" беше да създаде 2500 нови жилища, като бяха създадени 3 500. След стартирането на програмата през 2008 г. броят на дългосрочно бездомните във Финландия е намалял с повече от 35%. Практиката на сън на открито е изкоренена в Хелзинки, където живеят половината от бездомните в страната и където зимните температури могат да спаднат до -20 ° C. Заместник-кметът на столицата Сана Весиканса заяви: \"В детството ми стотици спяха в паркове и гори в цялата страна. Сега да спят на улицата е много странно\". Но програмата не се ограничава само до разпределянето на жилища: \"Услугите са от решаващо значение, много от бездомните имат пристрастявания, психични проблеми и заболявания, които се нуждаят от помощ\", каза кметът на Хелзинки Ян Вапаавуори. Услугите, предоставяни на участниците в програмата, включват помощ за бюрократичните процедури, в образованието, обучението за работа и заетостта, както и в усвояването на основни умения, като почистване и приготвяне на храна.", "date": "2019.06.05", "title": "Финландия успя да намали броя на „бездомните“ и да спести средства"}
{"url": "http://www.classa.bg/%D1%81%D0%B2%D1%8F%D1%82/item/396397-huawei-%D0%BA%D1%83%D0%BF%D0%B8-%D0%BE%D1%82-%D1%80%D1%83%D1%81%D0%B8%D1%8F-%D0%B2%D1%8A%D1%80%D1%85%D0%BE%D0%B2%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D0%B7%D0%B0-%D0%BB%D0%B8%D1%86%D0%B5%D0%B2%D0%BE-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D0%BD%D0%B5", "text": "На 17 май китайският технологичен гигант Huawei придоби интелектуалната собственост и оборудването на система за разпознаване на лица, разработена от руската високотехнологична охранителна компания Vokord, съобщава Ведомости. От основаването си през 1999 г., Vokord разработва компютърни решения, базирани на алгоритми за изкуствена визия и интелигентна обработка на видео. По-специално, нейните продукти са фокусирани върху разпознаването на лица и автомобилни регистрационни номера за камери за пътна безопасност, както и анализи, обработка и подобряване на видео изображения. Сега тази технология стана собственост на нова компания, наречена Igl Softlab, 99,9% от която принадлежат на руското дъщерно дружество на Huawei. Споразумението, което се оценява на 50 милиона долара, също предвижда прехвърляне на част от служителите на компанията, посочват източници, близки до покупката. Сред клиентите на Vokord са руските правоохранителни органи, както и банки, търговски зали и спортни стадиони. През 2016 г. на Megaface, събитие за тестване на технологии за разпознаване на лица, проведено от Университета на Вашингтон (САЩ), компанията спечели първото място с ефективност на алгоритмите 75 1%. Впоследствие компанията успя да увеличи тази цифра до 92%.", "date": "2019.06.05", "title": "Huawei купи от Русия върхова технология за лицево разпознаване"}
{"url": "http://www.classa.bg/%D1%81%D0%B2%D1%8F%D1%82/item/396398-%D1%80%D1%83%D1%81%D0%B8%D1%8F-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": "\"В полигона Сари-Шаган на Република Казахстан, бойно звено на противовъздушните и противоракетните отбранителни сили на руските авиокосмически сили успешно проведе тестови старт на нова ракета за Руската система за противоракетна отбрана \", се казва в изявлението на Министерството на отбраната на Русия, публикувано на 4 юни. От министерството са уточнили, че \" след серия от тестове новата ракета на системата за противоракетна отбрана надеждно е потвърдила установените й характеристики и успешно е изпълнила задачата да удари конвенционална цел със зададената точност\". В допълнение се добавя, че тази система за противоракетна отбрана в момента се експлоатира в руските авиокосмически сили и е предназначена да предпазва от космически атаки. Неотдавнашният старт в казахстанския полигон Сари-Шаган е част от поредица тестове на нови ракети, проведени от руските авиокосмически сили. На този полигон, както руските военни обясниха по-рано, стартират вече пуснати в експлоатация ракети, за да се потвърдят техните характеристики и се тестват нови ракети с малък обсег. Последният път, когато руското министерство на отбраната обяви едно от тези стартирания, беше на 1 декември 2018 година.", "date": "2019.06.05", "title": "Русия успешно тества нова ракета за системата за противоракетна отбрана"}
{"url": "http://www.classa.bg/%D1%81%D0%B2%D1%8F%D1%82/item/396399-%D1%80%D1%83%D1%81%D0%B8%D1%8F-%D0%BE%D1%82%D1%80%D0%B8%D1%87%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BD%D0%B0-wsj-%D0%B7%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%BD%D0%B5%D0%B9%D0%BD%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Руският посланик във Венецуела Владимир Заимски отрече информацията, че Русия е изтеглила военните си експерти от латиноамериканската страна. \"Това е още една новина, която абсолютно не съответства на действителността, работата се извършва в съответствие със съществуващите ангажименти и не се говори за каквото и да е намаление\", заяви дипломатът, цитиран от РИА Новости. На 3 юни The Wall Street Journal цитирайки анонимен източник съобщи, че Русия драстично е намалила броя на военните си съветници във Венецуела поради неспособността на Каракас да плаща сметките си. В понеделник руската държавна корпорация Ростек отхвърли доклада. \"Цифрите в статията в Wall Street Journal, за присъствието на служители на Ростек във Венецуела, са преувеличени не по-малко от десет пъти, а броят на персонала ни остава непроменен в продължение на много години\" съобщи компанията, цитирана от агенция ТАСС. Корпорацията обясни също, че освен постоянното си представителство във Венецуела, периодично изпраща групи от технически специалисти за извършване на ремонтни дейности на оборудването, доставено от Русия. \"Напоследък например беше извършена поддръжка на партида самолети\", добавиха от Ростек. От своя страна, руският военен търговски консорциум \"Рособоронекспорт\" заяви, че също продължава да работи във Венецуела, в съответствие с предварително сключените споразумения. \"Рособоронекспорт обръща специално внимание на изпълнението на споразуменията за създаване на отбранителни компании във Венецуела, както и на обучението на специалисти и навременното поддържане на доставеното по-рано оборудване\", заявиха от компанията. \"Рособоронекспорт\" посочи също, че други руски фирми, които участват във военно-техническото сътрудничество между Москва и Каракас, също \"остават ангажирани със задълбочаване на сътрудничеството с Министерството на отбраната и други държавни ведомства на Венецуела.\"", "date": "2019.06.05", "title": "Русия отрича информация на WSJ за изтегляне на нейните специалисти от Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396391-%D0%BF%D0%B0%D1%80%D1%82%D0%B8%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D1%8A%D1%80%D0%BD%D0%B0%D1%82-%D0%B7%D0%B0%D0%B2%D0%B8%D1%88%D0%B5%D0%BD%D0%B8%D1%82%D0%B5-%D1%81%D0%B8-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "Пет партии са получили по-големи субсидии от предвидените в закона за 2018 г. Това установи проверката на Върховната административна прокуратура (ВАП), извършена по разпореждане на главния прокурор Сотир Цацаров. Според разпореждането на прокуратурата министърът на финансите Владислав Горанов има 30-дневен срок, за да поправи неправомерно по-високите субсидии, които са получили политическите партии. Той трябва да започне действия за събиране и възстановяване на изплатените в повече суми по годишните субсидии на правоимащите партии за периода 2016 г.- 2018 г. Също така слдващите субсидии за партиите трябва да се изплащат в предвидения от закона размер и съответно да се преизчислят. Проверката беше назначена, след като екипът на „Шоуто на Слави”, позовавайки се на информация от Министерството на Финансите, изнесе информация, според която централите са получили с над 6,5 млн. лева повече, отколкото им се полагат по закон. Така според сметките на глас им са се плащали по 13,23 лева, вместо по 11 лева за глас. Така се установява, че методиката на изчисляване на субсидиите, всъщност противоречи на закона. Върховна административна прокуратура е сезирала и Сметната палата да осъществи финансов контрол, както и Върховна касационна прокуратура предвид събраните данни за извършени престъпления от общ характер от служители на Министерство на финансите. По същия незаконосъобразен начин е формирана и разпределена субсидията за политическите партии, по които не са представени в Народното събрание, но са получили не по-малко от едно на сто от всички действителни гласове на последните парламентарни избори - такава е партия \"Възраждане\".  ", "date": "2019.06.05", "title": "Партиите трябва да върнат завишените си субсидии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396392-%D0%BE%D0%BA%D0%BE%D0%BB%D0%BE-160-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80", "text": "Близо 160 лекарства, сред които и животоспасяващи препарати, са изчезнали от българския пазар само за година. В последните седмици са спрени доставките и на основен медикамент за онкоболни. През последните две седмици сигналите за липсващи лекарства са зачестили, отчита онлайн платформа на неправителствения сектор. За последната година са отчетени 450 подобни случая. В голяма част от случаите вносът е спрян или лекарствата изцяло са напуснали пазара. Статистиката сочи, че 158 медикамента са изтеглени от страната ни през 2018 г., а за последните 5 години броят им надхвърля 1500. Вече седмици наред Tеодор Долджев търси лекарствo за болната си майка. Жената страда от сърдечно заболяване. Без лекарство вдигаше кръвно 200 на 160. Може да получи инфаркт или инсулт. Аз обърнах цяла София, такова лекарство не успях да открия. Заминах за чужбина, потърсих го, закупих го\", сподели Долджев. Пред подобна перспектива вече са изправени и десетки онкоболни пациенти. „Липсва определен препарат за лечение на онкоболни, с тумори на нервната система. Това периодически се случва. През година и 2 изчезват определени медикаменти\", казва доц. Славомир Кондов, началник на Клиниката по неврохирургия в УМБАЛ \"Сърце и Мозък\", Плевен.     „Казусът е много сериозен, тъй като няма доставки от повече от година, всички наличности са изчерпани\", заяви от своя страна Боряна Маринкова, изп. директор на Българската асоциация за развитие на паралелен износ. Най-често лекарствата излизат от пазара не заради проблеми с безопасността, а по решение на самите производителите, смятат от бранша. От години здравните власти договарят все по-ниски цени, по които държавата да плаща напълно или частични скъпи медикаменти. За някои от чуждите фирми, обаче, пазарът ни става нерентабилен. „Зад тези процеси много често стои липсата на икономически интерес и невъзможността да бъде поддържано съответното и невъзможността да бъде поддържано лекарството\", добави Маринкова. Точно с този аргумент фирмата производител на онколекарството за тумори на нервната система трайно излиза от нашия пазар. От здравното министерство обясниха за NOVA, че окончателно спира продажбата и на един от заместителите, а другият ще бъде наличен най-рано след седмица. „Ние предлагаме промяна в закона за лекарствата, чрез която точно тази група лекарства със заличени досиета, не поради лекарствена безопасност, да могат да бъдат обект на паралелен внос\", каза още изпълнителният директор. На въпроса ни какви мерки ще вземат срещу изтеглянето на фирми от пазара - здравните власти обясниха, че не отчитали недостиг на лекарства.", "date": "2019.06.05", "title": "Около 160 лекарства са изчезнали от българския пазар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396393-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%BA%D1%80%D0%B8%D0%B1-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BF%D0%BE-%D0%B4%D0%BE%D0%B1%D1%80%D0%BE-%D0%BE%D1%82-%D1%87%D1%83%D0%B6%D0%B4%D0%B8%D1%82%D0%B5-%D0%BF%D0%B0%D1%80%D0%B8,-%D0%B7%D0%B0%D1%80%D0%B0%D0%B4%D0%B8-%D1%82%D1%8F%D1%85-%D1%81%D1%82%D1%80%D0%B0%D0%B4%D0%B0%D0%BC%D0%B5-%D1%81%D0%B5%D0%B3%D0%B0", "text": "\"В политиката популизмът стигна до там, че всеки се надпреварва да говори за безплатни неща непрекъснато – дори и една либерална дясна партия като ДПС. Безплатното за едни означава по-високи данъци за тези,  които работят“, посочи премиерът         В политиката популизмът стигна до там, че всички се надпреварват непрекъснато да говорят за безплатни неща. Това каза министър-председателят Бойко Борисов във видео във „Фейсбук“ по време на Петия бал на КРИБ. Присъствах на Петия годишен бал на КРИБ и връчването на големите награди на бизнес организацията. Изключително съм впечатлен от заводите, които се строят в момента в България. Но няма достатъчно работници. За да се върнат от чужбина, трябва бизнесът да вдигне доходите. Всеки ден съм в контакт със синдикатите и работодателите по тази тема, написа премиерът във Фейсбук.   „Много впечатлен съм от обиколките по заводите – мога да кажа, че България пак се завърна като една индустриална държава – както е била преди 1945 г. Където минете – завод до завод. И в голямата си част всичко заминава за износ и това държи БВП висок“, заяви Борисов, цитиран от \"Фокус\".  Той посочи, че за комунистите няма по-добро от чуждите пари. \"Няма нищо безплатно. Дани Де Вито беше казал, че най-хубавото нещо са чуждите пари. При нас комунистите най-обичат чуждите пари. 1944 година са отишли и са иззели всичките пари на хората, заводите са взели и са ги фалирали. За каква реиндустриализация говорят сега? Че заради тях сега страдаме от толкова ракови заболявания. Всички гледате сериала \"Чернобил\". Тогава на 1 май ни изведоха на парад и ни наваля радиационния дъжд. Тези престъпници\". „И ние, за съжаление, останахме единствените, които продължаваме да се съпротивляваме срещу думата „безплатно“, подчерта премиерът.  \"В политиката популизмът стигна до там, че всеки се надпреварва да говори за безплатни неща непрекъснато – дори и една либерална дясна партия като ДПС. Безплатни неща няма в живота. Безплатното за едни означава по-високи данъци за тези, които работят“, посочи премиерът.  Борисов заяви, че инвестициите и стабилността, които посочват всички световни кредитни агенции, са защото правителството държи прогнозируеми данъци.  „И ще ги държим до края“, подчерта той.  Министър-председателят посочи, че ГЕРБ няма да пипа данъците, защото те са най-добрата среда, която може България да си позволи.  \"Изключително съм впечатлен от заводите, които се строят сега. Но няма работници. За да се върнат работниците, трябва да вдигаме доходите. Всеки ден съм в контакт със синдикатите и работодателите. Говорим по тази тема. Мога да ви обещая, че данъците няма да ги пипаме. На финала сме и на чакалнята на Еврозоната. Който не иска България в Еврозоната, да знае, че ще има Европа на две скорости. Ние не искаме да оставаме България на втора скорост. Ние искаме да си гарантираме еврото. Тук вие трябва да ни помогнете, защото е правилно за държавата. Всички знаят, че сме в Шенген, но чисто егоистично не ни пускат. България охранява отлично границите си и това е изключително моя заслуга. Забравихте времената, когато по улиците се разхождаха стотици мигранти. Сега няма нито един\", категоричен беше министър-председателят. „На финала сме за чакалнята на еврозоната – това е добре, защото ще спре изкушението на банките от лошите кредити и ще се гарантира сигурността на инвестициите. Да не говорим, че сме в общото европейско семейство. В противен случай, който не иска – има Европа и на втора скорост. Ние не искаме да оставяме България във втората скорост. Защото големите и силни държави казват, че еврото е това, което ги държи единни“, коментира Борисов. Той обясни, че държавата ще продължава да подкрепя и малкия, и средния и едрия бизнес.  Борисов посочи, че с финансовият министър Владислав Горанов са се договорили да се отпуснат пари за колкото е нужно детски градини и ясли, за да може жените да работят и да бъдат равнопоставени. „Колкото градини и ясли липсват в България, ще отделим ако трябва и 100, 200, 500 млрд. лв. ако трябва, и ще ги построим. Защото има смисъл“, каза още той. \"Другото, за което може да разчитате на нас, е да стимулираме средния и едрия бизнес. Ще ви натискаме за заплатите. Ще сторим и детски градини и ясли, за да се връщат младите майки на работа. В това има смисъл. Всички искат безплатно, но няма безплатно. При 10% данък не може да се говори за намаляване на данъка на хляба. Защо не намалим и данъка на млякото, на месото? Всеки говори за безплатно, но тогава данъците ще станат 20%. Хубав популизъм е това за безплатното и намаляването на данъците, но защо не го направихте, когато бяхте толкова пъти на власт ДПС и БСП, г-н Адемов?\", обърна се премиерът към депутата от ДПС и председател на социалната комисия Хасан Адемов, визирайки предложенията на Делян Пеевски и Йордан Цонев за намаляване на ДДС върху лекарства, книгите и хляба, както и възможността за безплатни детски градини. \"Ние сме добри стопани и за това има излишък. Единственият шанс да се вдигнат доходите е да има стабилност, а някои искат предсрочни избори. Днес президентът сезирал Конституционния съд и аз ще ви попитам, вие от Северна България искате ли АМ \"Хемус\"? Като я искате бъдете по-активни. Използването на думата безплатно ще доведе страната до нестабилност. Сега ще излезе, че само аз не искам безплатни детски градини и хляб, но безплатно има само в утопиите на социалистите. Стига толкова, защото сега сме събрали тук да ви поздравим и да се почерпите\", завърши Бойко Борисов.", "date": "2019.06.05", "title": "Борисов пред КРИБ : За комунистите няма нищо по-добро от чуждите пари, заради тях страдаме сега!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396387-5-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "70 г. - Тит Флавий Веспасиан и предвожданите от него римски легиони пробиват средната стена на Йерусалим в Обсадата на Йерусалим.     1305 г. - Бертран де Го е избран за папа под името Климент V.     1817 г. - Фронтенак става първият параход пуснат на вода в Големите езера.     1849 г. - Дания става конституционна монархия с подписването на нова конституция.     1851 г. - Романът Чичо Томовата колиба на Хариет Бичър Стоу започва да се публикува в подлистник във вестникк Национална ера.     1864 г. - Американска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1000 души са пленени.     1866 г. - Според изчисленията, планетата Плутон е достигнала своя най-голям афелий; следващият афелий ще бъде достигнат през август 2113 г.     1873 г. - Основан е град Кимбърли в Република Южна Африка.     1900 г. - Британски войници превземат Претория по време на Втората бурска война.     1904 г. - Основан е парагвайският футболен Клуб Насионал.     1915 г. - Нанесени са поправки в конституцията на Дания, които дават избирателни права на жените.     1942 г. - Втора световна война: САЩ обявяват война на Царство България в отговор на обявената символична война на САЩ.     1942 г. - Втора световна война: При Битката при Мидуей е потопен японския самолетоносач „Акаги\".     1944 г. - Втора световна война: Над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.     1947 г. - План Маршал: По време на реч в Харвардския университет държавният секретар на САЩ Джордж Маршал призовава за оказване на икономическа помощ на следвоенна Европа.     1963 г. - Британският военен министър Джон Профумо подава оставка заради сексуален скандал.     1967 г. - Започва Шестдневната война с атаката на израелските военновъздушни сили срещу цели в Египет, Йордания и Сирия.     1968 г. - Американският кандидат-президент Робърт Кенеди е смъртоносно прострелян в хотел „Амбасадор\" в Лос Анджелис от палестински емигрант и умира на следващия ден.     1975 г. - Суецкият канал отваря за първи път след Шестдневната война.     1977 г. - Извършва се военен преврат в Сейшели.     1984 г. - Министър-председателят на Индия Индира Ганди дава нареждане за нападение над Златния храм, свещеното място на сикхите.     2004 г. - Антоанета Стефанова става световна шампионка по шахмат за жени.     2006 г. - Сърбия обявява независимост от конфедерацията Сърбия и Черна гора.  ", "date": "2019.06.05", "title": "5 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396388-%D0%B2%D0%BB%D0%B0%D1%81%D1%82-%D0%BD%D0%B8-%D1%81%D1%8A%D0%B1%D0%B8%D1%80%D0%B0,-%D0%B2%D0%BB%D0%B0%D1%81%D1%82-%D0%BD%D0%B8-%D0%B4%D0%B5%D0%BB%D0%B8", "text": "Ако човек си направи труда следизборно да погледне към коалицията на Обединените патриоти, вероятността да се смути и да изпадне в жестоко объркване на фона на разнопосочните мнения, носещи се от трите партийни централи, е огромна. Единственото сигурно е, че коалиция между ВМРО, НФСБ и \"Атака\" има. Поне засега. В какъв вид обаче ще е тя, е доста спорно, а на фона на това объркване трите партии изваждат стари вражди и притаена жлъч.  Факт - подобно поведение не е нещо кой знае колко ново за парламентарните патриоти. Тяхната коалиция може и да не е толкова шарена като стария Реформаторски блок, който в добрите традиции на междусъседските отношения влизаше в конфликт през няколко месеца по всевъзможни теми, но за националистическите формации общият профил никога не е пречил на това да се появяват периодично тежки скандали между лидерите.     Тази коалиция беше съставена на база общия интерес и доброто представяне на избори (първо президентските през 2016-а, няколко месеца по-късно, вече през 2017-а и парламентарните). Тогава бяха преглътнати много стари чисто междуличностни дрязги и проблеми в името на общото патриотично бъдеще на трите партии. За страта любов не знаем, но старите вражди със сигурност ръжда не хващат, дори и при такава добра смазка като участието в държавното управление и министерските постове. Освен това разликите по ключови външнополитически и икономически теми започнаха да оказват своето влияние, насаждайки още напрежение в патриотичната къщурка. Сега обаче нещата се задълбочават и именно властта, която събра тези бивши приятели, в момента е на път и да ги раздели.  Добрият резултат на ВМРО на изборите за Европейски парламент дава на партията на Каракачанов претенцията да искат преразглеждане на вътрешнокоалиционните отношения и разпределението на достъпа до властови позиции - нещо, с което другите двама в обединението няма как да са съгласни. От една страна, Волен Сидеров и хората от листата му за евродепутати още през кампанията хулеха по коалиционните партньори, обвинявайки ги в това, че са злоупотребявали с власт за лични цели. От друга, Валери Симеонов продължава да отрича, че има проблем в случая, и според него всичко е в рамките на нормалното. Ако ползваме назаем метафората с блока от Реформаторите, можем да разгледаме отношенията в коалицията като към трима ергени съквартиранти.  Според първия трябва да се направи преразпределение на стаите в апартамента, тъй като от едно известно време той печели най-много и плаща най-голяма част от наема, следователно на него се полага и най-хубавата стая. Вторият периодично обмисля да се изнася от апартамента, но все още стои защото другаде такива условия поне засега няма да намери. Това обаче не му пречи да пуска злобни коментари срещу първия (и от време на време срещу третия в квартирата), просто за да си излее и да покаже на хазяите, че всъщност той е най-готин от всички. Третият изглежда над нещата и според него шум в този апартамент не се вдига (независимо от оплакванията на съседите) и всичко си тече постарому - останалите двама открай време се дърлят но нищо сериозно. И да - промяна в разпределението на стаите няма да има. Междувременно тримата съквартиранти не са се засичали заедно в апартамента от вече има-няма 6 месеца. Да, но очевидно е настанало време за такава среща и за сериозни разговори за бъдещото общо съжителство. Първият си е повярвал, че може и сам да си плаща наема, на на втория му е писнало от изпълненията на първия, а на иначе конфликтния трети ще се падне да им обяснява, че и двамата са чешити, но съвместната квартира все още е нужна и на всички. Или нещо подобно. Метафорите настрана, действително е дошло време да се реши бъдещето на коалицията - с промени или без.  Със 143 хил. от тези избори гласа ВМРО би могла и сама да си спечели самостоятелно място в един евентуален следващ парламент, но със сигурност това ще има своята цена - повече депутати от ВМРО, но значително по-малко депутати от патриотичния сектор като цяло в НС. Запазването на коалицията в сегашния й вид обаче дава основа за много следващи конфликти от неизчистените отношения между трите партии. А евентуално изменение в структурата й, неминуемо ще доведе до озлобяването на Валери Симеонов и Волен Сидеров, който (знаейки профилите и на двамата можем да предположим, че) само ще чакат подходяща издънка на някой от ВМРО, за да \"си го върнат\". Ако нещата опираха само до дрязгите между играчите в коалицията, едва ли някой би обръщал чак такова внимание на темата. Въпросът тук е, че крамолите между тримата лидери могат да поставят на карта съществуването на по-голямата управляваща коалиция, което усложнява нещата.  Ако зависи от премиера, патриотите могат да се карат и до края на мандата (още по-добре даже, тъй като ще отвеждат вниманието от него и партията му). А той е свикнал да се оправя с подобни кавгаджийски настроени (един към друг) партньори във властта. Така че каквото и да спорят и да се карат съквартирантите в патриотичния апартамент, много е вероятно решаваща да се окаже думата на големия домоуправител от \"Дондуков\" 2.  ", "date": "2019.06.05", "title": "\"Власт ни събира, власт ни дели\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396389-%D0%BA%D0%BE%D0%B3%D0%B0%D1%82%D0%BE-%D0%B1%D0%BE%D0%B9%D0%BA%D0%BE-%D1%81%D1%80%D0%B5%D1%89%D0%BD%D0%B0-%D1%80%D0%B0%D0%BC%D0%B1%D0%BE", "text": "Има такива новини, които умът трудно побира, а дори най-развинтените фантазии не могат да сътворят. В месеца, в който Годзила се завърна на киноекран, за да мери сили с гигантския Крал Гидора, други двама титани от различни краища на света сблъскаха мускулеста гръд в приятелска прегръдка. Бойко Борисов посрещна Силвестър Сталоун в Министерски съвет, а парадигмата на киноиндустрията в България и по света рязко се промени. Началото на срещата между първия в държавата и първия в пантеона на 80-ския екшън беше излъчено на живо във Facebook страницата на премиера. Естествено, под формата на поредния епизод на излъчваното на живо \"Шоуто на Борисов\" - най-развлекателната развлекателна програма, която е светлинни години напред пред всичко в родния телевизионен ефир. Как? С непринудения си, рядко скриптиран и винаги способен да предизвика емоция в зрителя формат – без значение дали емоцията е усмивка от задоволство, усмивка от тъга или придружен от спазми неконтролируем смях. \"Как си, братко мой?\", бяха думите, с които премиерът посрещна 74-годишния Сталоун. Неговият холивудски брат отбеляза, че от последната им среща са минали 11 години. Показвайки снимка от предната им среща, Борисов прескочи де що езикови бариери бяха застанали на пътя му и обясни на Сталоун:  \" Тук сме... още съм mayor! \" . Слай, дали подучен, дали по случайност, нацели слабото място на премиера и похвали българските строители. Как за 2 седмици изграждали това, което в Щатите го правят за 2 месеца. Като че не визираше строителните работници по ремонтите в страната, а онези, които се трудят по декорите в студио \"Бояна\", ама кой както иска да го разбира. Поне вече знаем кого да пратим да довърши \"Хемус\". Покрай цялата тази идилична картина на две олицетворения на мъжествеността, не е трудно през главата на човек да премине една изкушаващо предположение за кариерното бъдеще на премиера. Може би отвъд политиката го очаква един нов етап, изпълнен с нови предизвикателства. Някога mayor, сега премиер, а утре може би актьор. Защо не? Сталоун сам познава друг такъв пример - Арнолд Шварценегер поуправлява Калифорния, а след това скочи обратно пред камерите да терминира спомените ни за времената, в които тялото му позволяваше повече \"екшън\". Представете си Бойко Борисов в следващия The Expendables (Непобедимите). Слай и без това почти изхаби запасите от 80-ски екшън звезди, които да се присъединят към носталгичния му франчайз - време е да му добави малко балкански привкус, стига само е плашил прилепите из родните пещери и е използвал уменията на родните статисти. А и с оглед на случилото се на тези евроизбори, напук на повечето прогнози, кой по-подходящ за \"Непобедимите\" от Борисов? Сега, все някой ще вземе да повдигне темата \"езици\". Ама, моля ви се – живеем в мултикултурен свят, в който родният език е висша ценност. За премиера комуникацията с останалите актьори и екипа няма да е проблем. Видеото от министерски съвет е доказателство – контрира \"Hi!\" с \"Живо-здраво!\", а на \"How are you?\" отвръща със звучно \"Добре съм\", макар само той да си знае какво му е, особено покрай драмата с Цветанов. А и представете си сцена, в която въоръженият до зъби Борисов влиза в свърталище на терористи и на чист български гръмогласно заявява: \"Господ може да ви накаже и аз мога да ви накажа!\" преди \"наказанието\" да започне. Публиката извън България ще се нуждае от субтитри, но все пак днес и в киното, и в телевизията се търси автентичност. Когато тя се равнява на епичност, рецептата за хит е налице.   ВИДЕО:    Най-важното е, че премиерът (и потенциална бъдеща филмова звезда) е обигран пред камера – да не би от вчера да е почнал да се справя с рояците журналисти, обграждащи го в плътен кордон при всяка негова публична поява? А с риалити-форматът \"Шоуто на Борисов\" уменията му да импровизира ще се развият още повече. Така че един ден може би ще дойде моментът, в който Борисов ще се обърне към сградата на Министерски съвет, ще процеди едно  \" Ай'л би бак \" , ще сложи слънчевите очила и ще потегли нагоре към  \" Бояна \" . Да му мислят опонентите... Политически и филмови.  ", "date": "2019.06.05", "title": "Когато Бойко срещна Рамбо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396390-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-%D0%BB%D0%B8%D1%86%D0%B0-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B8%D0%B4%D0%B5%D1%8F-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82-%D0%B8%D0%BB%D0%B8-%D0%B2%D1%80%D1%8A%D1%89%D0%B0%D0%BD%D0%B5-%D0%BA%D1%8A%D0%BC-%D0%BA%D0%BE%D1%80%D0%B5%D0%BD%D0%B8%D1%82%D0%B5", "text": "Европейските избори показаха много неща и едно от тях със сигурност е фактът, че слуховете за преждевременната смърт на либерализма са силно преувеличени. Групата на либералите и демократите в ЕП постигна сериозен ръст от 38 евродепутати спрямо изборите от 2014 г. и сега по всичко изглежда, че ще получи ключова роля в съставянето на мнозинството и новата Европейска комисия. На фона на упадъка на традиционните дясноцентристки и лявоцентристки формации - ЕНП и ПЕС (първата от които загуби 42 места, а втората - 38), това съвсем спокойно може да мине даже за значителен успех. Успех, който може да спре поне временно разговорите за упадъка на съвременния либерализъм и загубата на доверие сред хората. Подобно нещо обаче би било грешка.  Макар злобните коментари от крайното дясно и националистическите формации да имат вече своя отговор, а АЛДЕ отново да намират своето място в управлението на Европа, състоянието на съвременния либерализъм далеч не може да бъде определено като добро и причини за това има много.     Един от основните проблеми е невъзможността на тази идея да намери своето ясно лице. Когато днес се говори за либералната идеология, все повече се има предвид западния, американски модел, в който доминиращо към момента течение има културата на идентичностите. Това течение дава акцент върху правата на малцинствата (били те етнически, сексуални или някакви други), равенството им в обществото, противопоставянето на всяка форма на потисничество, както и борбата за правата на жените и сексуалната свобода. То също така роди движението #MeToo, различните маршове за правата на жените, както и най-яростната опозиция срещу сегашния президент на САЩ Доналд Тръмп. Именно този профил на либералната идея се използва от нейните противници в крайното дясно. Бежанският проблем бива представян като пряко следствие на движението за мултикултурализъм, Борбата за права за ЛГБТ малцинствата се превръща в шум за упадъка на моралните ценности и промотирането на извращенията, а цялостно всички действия на активисти и организации биват представяни като прокарване на интересите на милиардера Джордж Сорос и идеите на неомарксизма през НПО-та. На фона на това, в нито една от петте държави, за които може да се приеме, че АЛДЕ имат доминиращите резултати, партиите не залагат на точно тази политика на борба за идентичност.  Нещо повече - в Европа движението за идентичност се свързва с няколко крайнодесни групи, част от които са имали дори връзка със задържания австралийски терорист, отговорен за атентата в Крайстчърч, Нова Зеландия. В по-голямата си част европейските либерални партии всъщност залагат повече на икономическия аспект на либерализма и не чак толкова на социалния. Да, в голямата си част те подкрепят идеята за права на малцинствата, но това е в далеч по-малка степен в сравнение с движенията и активизма отвъд Океана. Ако се загледаме пък в българския представител на АЛДЕ, там нещата придобиват съвсем друг отенък, но това е действително доста специфичен случай. Така либералната идея в Европа се лута между двете си лица - това от медиите (в което се усеща влиянието на САЩ) и това на реалните партии. Едното крайно и дори надуто до гротеска от противниците му, и другото, което запазва в себе си идеите на центризма, на правото на личната собственост, равенството пред закона и свободата на индивида да изразява себе си така, както намери за добре (в рамките на закона). Проблемът от двете лица на либерализма е, че те позволяват да се понасят още повече удари.  От една страна - от онези последователи на идеята, които очакват тя да се занимава с въпросите на пола, малцинствата и т.н., докато от друга - идват критиките срещу онези, които говорят и се занимават предимно с тези въпроси. Иначе казано, ако едните се вълнуват от идеята за това, че е крайно време някъде да бъде избран за лидер чернокожа жена евентуално с различна сексуалност, то за другите именно това ще е проблемът. И въпросът е, че на фона на сегашното състояние на политиката, особено тази в Европа, акцентирането върху въпросите на идентичността на малцинствата не може да се нарече особено печеливша карта. Именно заради тези въпроси даже крайното дясно продължава да настъпва и да трупа активи. Това се вижда както резулатите на типичните популистки партии в Европа от групата на Консерваторите и от новосформираното обединение на националистите - Европа на нациите и свободите, така и продължаващата доминация в Европа на традиционното дясно - ЕНП. Макар ЕНП да губи подкрепа, тя продължава да е водещата политическа сила в Обединена Европа, както и в мнозинството от държавите от ЕС по отделно. След бежанската вълна от 2013-2016 г. Европа направи доста сериозен завой надясно, което избута самото политическо говорене и общественозначимите теми в полето на консерваторите.  Острото противопоставяне тук е нож с две остриета, който макар да може да докара гласовете на яростните противници на консерватизма, също така може и да изолира и да постави в опозиция. Същевременно с това в момента в полето на прогресивните вече се забелязва една значима \"Зелена вълна\", вдъхновена от протестите на младите природозащитници. Така онези, които традиционно се застъпват за най-крайните форми на социалния либерализъм, все повече се ориентират по-скоро към зелените движения за запазване на планетата, които са актуални в момента. Именно затова и либералите трябва да намерят себе си в корените на идеята - в защитата на дребния и среден бизнес от \"големите акули\", в борбата за равенство пред закона и срещу корупцията, и не на последно място - в идеята за човешката свобода като основно право на индивида. В момента темата за свободата е окупирана от популистите, които изживяват себе си като нейни защитници срещу тоталитарна диктатура на политическата коректност. В същността си обаче техните идеи засягат свободата само и единствено през правото да говориш каквото искаш и да използваш обидни определения, без да има последствия от това. И номерът им се получава именно заради призрака на тази политическа коректност, която от препоръчителни правила за добро поведение за политици е раздута в жестока, налагаща цензура на говоренето и мисленето норма. Политическата коректност атакува комици, актьори, десни активисти и кого ли още не. Точно този момент позволява на крайнодесните успешно да обсебват темата за свободата въпреки политиките си, които откровено целят ограничаването й.  Затова и ако иска наистина да се възроди, либералната идея трябва да отнеме това оръжие от ръцете на популистите, ограничавайки силата на политическата коректност. В днешния свят всичко може да се изтълкува по обиден за някого начин. Разликата тук е в това как ще се приеме обидата, как ще се реагира на нея - дали с призиви за отнемане на трибуната на онези, които обиждат, или простото заклеймяване като нещо... невъзпитано и грозно, ако щете. Защото когато политическата коректност се превърне в елемент на цензура, най-прекият ефект е, че невъзпитаното поведение се превръща в бунт за свобода и срещу ограниченията. Отнемете задължителния и налагащ се характер на толерантността, и съвсем скоро грубянските и нехуманни изказвания отново ще се превърнат в това - израз на лошо възпитание. Добавете към това и една разумна и балансирана центристка политика в икономиката с внимание към дребните и средни предприятия и собственици, и ще получите една стабилна база за градеж.  Другата препоръка е проста - в центъра на либералната идея отново да попадне идеята за върховенството на закона пред всички - независимо от парично и имотно състояние, независимо от пол, възраст, раса, етнос, сексуалност и т.н. Законът и неговото стриктно прилагане са истинският крайъгълен камък на либерализма и върху тях се гради всичко останало (поне в идеалния си вид). Ако се предоставят дадени права, трябва да има и изискване за спазването на гражданските задължения и законите. През последните години либералното се свързваше твърде много с първото и твърде малко с второто (особено що се отнася до малцинствата) - фактор, който отне твърде много почва от краката на защитниците на тази идея и наля вода в мелницата на противниците им. Това не означава да се спре със законовата защита за онези групи от обществото, които са най-уязвими на тормоз, дискриминация и експлоатация, напротив. Просто се отмества акцента от търсенето на нови права, докато самото общество не преглътне извоюваните сега. А това ще стане с акцентиране на другата част - налагането на общите правила и законите, докато частта с правата се остави за известно време на по-забавен ход. Да, това може да звучи като сериозен завой надясно, който няма да се хареса на много сегашни либерали, но това е и действителността в момента - светът като цяло завива надясно - със или без тях.  И дали те ще участват, зависи от това доколко могат да адаптират политиките си така, че да засегнат оптимална част от обществото. Просто е - адаптираш се към средата (доколкото ти позволява идеологията), за да можеш да й влияеш, иначе просто изпадаш и оставаш маргинален играч. Разбира се, възможен е и коренно противоположния подход - да се заложи на събирането на оптималното количество доверие в едно така или иначе фрагментирано общество чрез послания само към определени общности, които биха били най-податливи на либералните послания - различните малцинства - и им се обещава това, което искат да чуят. Националистите вече го правят със своя електорат така или иначе. Въпросът е докъде би довело това. Дори и да се постигнат високи резултати, какъв ефект би имала тази стратегия? Освен, разбира се, задълбочаването в разрива между различните социални групи в обществата. Защото този ефект е напълно сигурен. Пътят пред либералната идея в Европа е трънлив и неясен. Сегашният успех в изборите за Европейски парламент оставя усещането за стабилност, но докога ще продължи тя?  В световен мащаб двете лица на това течение в политиката започват да се отдалечават все повече едно от друго за сметка на баланс и очаквания, както и за сметка на възхода на популистите, които се хранят с критика именно върху либерализма, превръщайки го в един от своите врагове. Добрият резултат не означава за либералите да забравят всичките проблеми, пред които са изправени, както и за самата променяща се реалност. Ще може ли обаче те да се възродят и преоткрият - това е съвсем друг въпрос.  ", "date": "2019.06.05", "title": "Между двете лица на либералната идея - политическа коректност или връщане към корените"}
{"url": "http://www.classa.bg/%D1%81%D0%B2%D1%8F%D1%82/item/396381-%D0%BA%D0%BE%D0%BB%D0%BA%D0%BE-%D0%BC%D0%BD%D0%BE%D0%B3%D0%BE-%D1%81%D0%B8-%D0%BF%D1%80%D0%B8%D0%BB%D0%B8%D1%87%D0%B0%D1%82", "text": "Борис Джонсън и Доналд Тръмп са си лика-прилика. И двамата са изпъквали неведнъж с клоунади, небрежно боравене с факти и самовлюбеност. Посещението на Тръмп във Великобритания дава повод да си го припомним .       Борис Джонсън обещава, че ако оглави Консервативната и юниоистка партия и стане министър-председател на Великобритания, ще обедини силно разединената заради Брекзита страна. Много сме любопитни да видим как смята да го постигне. Ако въобще е искрен. Защото никога не можем да знаем със сигурност дали най-големият брекзитър и бивш външен министър говори сериозно, или не. Клоунади и самовлюбеност В миналото той е изпъквал най-вече със своите клоунади, небрежно боравене с фактите и самовлюбеност. По това Джонсън си прилича със своя американски главен защитник - \"нарцисът\" Доналд Тръмп, в чиито туитове истината вече е толкова обезценена. В тях истината е представяна за \"лъжа\", а лъжата се превръща в \"истина\". Впрочем, за какъв дявол му беше на Тръмп да обижда кмета на Лондон още преди самолетът му да е кацнал на британска земя? Вярно, че и градоначалникът беше попрекалил, но Тръмп все пак е държавен глава. При това - на държавно посещение. Колко недостойно! За пореден път се чудим колко малко благоприличие притежава този човек. И колко недостойно е всичко това.    ", "date": "2019.06.05", "title": "Колко много си приличат"}
{"url": "http://www.classa.bg/%D1%81%D0%B2%D1%8F%D1%82/item/396382-%D0%B7%D0%B0%D1%89%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BC%D0%BD%D0%B8%D0%BC-4-%D1%8E%D0%BD%D0%B8", "text": "Преди точно 30 години площадът \"Тянанмън\" в Пекин потъва в кръв. Трябва ли да почитаме и днес паметта на жертвите от 4 юни 1989? Гледайте напред, забравете миналото – казват някои. Но те дълбоко грешат.         Спомняме си за 4 юни, защото тогава Зиянг Циелян е бил само на 17 години. И днес е на 17. Той завинаги ще си остане на 17. Защото мъртвите не остаряват. Спомняме си за 4 юни, защото изгубените души, които преследваха Лю Сяобо чак до неговата смърт, ще преследват и нас самите, докато сме живи.  Спомняме си за 4 юни, защото отражението на огъня върху щиковете на автоматите е нещо, което човек никога не може да забрави. Дори и да не го е видял с очите си. Спомняме си за 4 юни, защото този ден ни показа истинската същност на Китайската комунистическа партия.  Спомняме си за 4 юни и заради обикновените работници, които загинаха. Имената на повечето от тях днес са забравени. Защото всъщност никога не сме ги знаели. Но ние ще ги запомним като хора. И ще запомним, че никога не сме знаели имената им.     9   Спомняме си за 4 юни, защото този ден крие както най-лошите, така и най-добрите страни на Китай. Спомняме си за 4 юни, защото на този ден бяха избити стотици хора. И това не беше някаква тайна операция или нещастен случай. Не беше и контрареволюционно въстание. Споменът за този ден не е мъртъв. Нито пък е измислен. 4 юни 1989 беше жестока кървава баня. Спомняме си за 4 юни, защото това е единственият известен случай, при който една нация посяга сама на себе си, както казва китайският професор Фон Лиджъ.       Спомняме си за 4 юни, защото искаме да знаем какво си спомнят днес войниците, които са убивали. Очевидно на път за площада някой е промил мозъците им, за да могат да изпълнят смъртоносната заповед. И те са жертви. Не знаем какви мисли са ги измъчвали тогава. Но си спомняме за този ден, защото много искаме да узнаем и това. Спомняме си за 4 юни, защото активистката Динг Цзлин още е жива. Но нейният син беше един от убитите. Когато днес 82-годишната жена напуска дома си, полицаи в цивилни дрехи я следват по петите. Нима са загрижени за нейната сигурност? Не, загрижени са за сигурността на държавата. Да, това е истината за Китай: режимът на тази страна - със 100 милиарда юана БВП и двумилионна армия - се пази от една 82-годишна старица, от нейните мисли. Не бива да го забравяме. Спомняме си за 4 юни, защото споменът ни прави по-добри. Да почитаме паметта на жертвите е в интерес на всички нас. Когато политиците говорят за \"интереси\", те имат предвид материалните интереси. Но моралните са също толкова важни - дори много повече.  Спомняме си за 4 юни, защото той е повратен исторически момент за една пета от населението на света. Преломен момент по един път на развитие в тревожна посока. Надяваме се, че този прелом не е бил пагубен за целия свят. Но все още не знаем. Предстои да разберем. Спомняме си за 4 юни, защото ако не си спомняхме, нямаше да имаме ни най-бегла представа за всичко това. Щяхме ли да можем да си го представим? Не, нямаше. Спомняме си за 4 юни, защото има хора, за които е важно да си спомняме за този ден. За тях това е утеха.  Спомняме си за 4 юни, защото има и хора, които не искат да си спомняме. Те искат да забравим този ден. Защото забравата им помага. Помага на партията им да държи властта. Що за извратена игра! Единственият възможен път да се борим срещу тази сила е именно този: да съхраняваме спомена за онази касапница! Спомняме си за 4 юни, за да не забравяме как китайското правителство лъже - самото себе си и другите. То твърди, че китайският народ отдавна вече е \"осъдил правилно контрареволюционното въстание на площад Тянанмън през 1989 година\". Но на този ден полицаи в цивилни дрехи не допускат хора до площада. Защо? Полицейското присъствие показва, че режимът не вярва на събствените си лъжи. Спомняме си за 4 юни, защото подобни събития ни разтърсват трайно. Дори и да искаме, пак не бихме могли да забравим.   ***  ", "date": "2019.06.05", "title": "Защо трябва да помним 4 юни"}
{"url": "http://www.classa.bg/%D1%81%D0%B2%D1%8F%D1%82/item/396383-%D0%B0%D0%BD%D0%B4%D1%80%D0%B5%D0%B9-%D0%B1%D0%B0%D0%B1%D0%B8%D1%88-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%87%D0%B5%D1%85%D0%B8%D1%8F", "text": "В реч пред парламента днес чешкият премиер Андрей Бабиш заяви, че страната няма да губи еврофондове, които са били от полза за нейното развитие и управление на бюджета. \"Съмнителен одит, атака срещу Чехия и ще повторя отново, нищо няма да бъде връщано\".   Говорител на ЕК каза, че тя е спазила всички правила в процедурата на одита. От края на април   и новия министър на правосъдието заради съмнения, че те се намесват в полицейското разследване, което препоръчва премиерът милиардер да бъде изправен пред съда. За тази вечер се очаква броят на протестиращите да бъде около 100 хиляди. Бабиш е заподозрян, че преди повече от десетилетие е усвоил субсидия от два милиона евро за ферма и конферентен център, като е укрил, че той е техен собственик - нещо, което премиерът отрича. Чешката прокуратура още обсъжда дали да предаде делото в съда. През 2017 г. Бабиш трансформира в доверителни фондове конгломерата \"Агроферт\", обхващащ над 200 компании в сферата на хранителната промишленост, земеделието, химическата промишленост и медиите. Критици твърдят, че той продължава да контролира непряко своя бизнес.", "date": "2019.06.05", "title": "Андрей Бабиш: Атака срещу Чехия"}
{"url": "http://www.classa.bg/%D1%81%D0%B2%D1%8F%D1%82/item/396384-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D0%BD%D0%B5-%D0%BF%D1%80%D0%BE%D0%B4%D0%B0%D0%B4%D0%B5-%D1%8F%D1%85%D1%82%D0%B0%D1%82%D0%B0-%D0%BD%D0%B0-%D1%82%D0%B8%D1%82%D0%BE", "text": "Черногорското правителство обяви нов търг за продажба на яхтата на бившия югославски комунистически лидер   \"Ядранка\", като намали началната цена от 80 на 50 хиляди евро, предаде агенция Хина.  Правителството реши, че \"Ядранка\" не е нужна на държавата и миналото лято обяви търг за продажбата й, който обаче не привлече интереса на купувачите. \"Ядранка\", най-луксозната яхта, която Тито използваше, бе построена през 1977 г. в хърватската корабостроителница Кралевица. Сега тя се намира на сух док в черногорското пристанище Бар.     Яхтата е направена от най-качествените материали за онова време, обзавеждането е изработено от махагон и тиково дърво, а преградите са направени от специална легирана стомана. Корабът има три салона за гости и два апартамента. В нея могат да нощуват 8 души, а през деня може да приеме 30 гости. Тито е плавал с яхтата 24 пъти.", "date": "2019.06.05", "title": "Черна гора не продаде яхтата на Тито"}
{"url": "http://www.classa.bg/%D1%81%D0%B2%D1%8F%D1%82/item/396385-%D0%BA%D0%B0%D0%BA%D0%B2%D0%BE-%D0%BF%D0%BB%D0%B0%D0%BD%D1%83%D0%B2%D0%B0-%D1%82%D1%80%D1%8A%D0%BC%D0%BF-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82", "text": "\"Мисля, че ще имаме много, много важно търговско споразумение след Брекзит\", заяви днес   на премиера на Великобритания Тереза Мей. \"То ще е много справедливо споразумение и мисля, че е нещо, което и двамата искаме да постигнем\", обясни Тръмп пред Мей, предаде \"Ройтерс\". Тръмп благодари на Мей за фантастичната работа, която е свършила досега и каза, че не знае какви са плановете ѝ, но тя трябва да продължи да следи случващото се. Мей се очаква да подаде оставка в петък, 7 юни.", "date": "2019.06.05", "title": "Какво планува Тръмп след Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396386-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B4%D0%BE%D1%80%D0%BE%D1%82%D0%B5%D0%B9-%D1%82%D0%B8%D1%80%D1%81%D0%BA%D0%B8", "text": "  Св. Доротей управлявал църквата в продължение на 50 години. След като прекарал в необитаеми места във време на Диоклетиановото гонение против християните, той се върнал в катедрата си в царуването на   и обърнал към Христа мнозина езичници.     При Юлиан Отстъпник св. Доротей приел мъченическа смърт в 361 г. в \"Удския град в Долна Мизия - Одесос (сегашна Варна), подчинен на митрополита Маркианопол\". На него се приписват разказите за пророците, апостолите и 70-те Христови ученици. Особено известна е неговата гръцколатинска Синтагма - сборник от църковни и граждански закони.", "date": "2019.06.05", "title": "Св. свещеномъченик Доротей Тирски"}
{"url": "http://www.classa.bg/%D1%81%D0%B2%D1%8F%D1%82/item/396379-%D0%B2%D0%B8%D0%BD%D0%BE-%E2%80%9Ed-day%E2%80%9C,-%D0%BA%D0%B0%D0%BC%D0%B0%D0%BC%D0%B1%D0%B5%D1%80-%D0%B8-%E2%80%9E%D0%B0%D1%82%D1%80%D0%B0%D0%BA%D1%86%D0%B8%D0%BE%D0%BD%D0%B8%E2%80%9C-%D0%B2-%D1%81%D1%82%D0%B8%D0%BB-1944-%D0%B0-%D0%B4%D0%B5%D1%81%D0%B0%D0%BD%D1%82%D1%8A%D1%82-%D0%B2-%D0%BD%D0%BE%D1%80%D0%BC%D0%B0%D0%BD%D0%B4%D0%B8%D1%8F-%D0%BD%D0%BE%D1%81%D0%B8-%D0%B8-%D0%BF%D0%B0%D1%80%D0%B8", "text": "Игри „искейп“ – измъкване от затворени стаи, обиколка на бронирани машини или на (военнотранспортните самолети) С-47, сирене камамбер и вино от Южна Франция с печат „D-Day“ (денят на десанта в Нормандия през Втората световна война): туризмът, свързан с десанта, е ключов фактор в икономиката на Нормандия и приема все по-разнообразни форми, които породиха дебати в тази провинция. „Нашата цел е да опитаме да помогнем на хората да преживеят това, през което са преминали американските парашутисти през нощта на 5 срещу 6 юни и по този начин да подтикнем младите поколения да погледнат след това и витрините в музея“, обяснява Еманюел Ален, един от директорите на „Ди Дей икспириънс“, музей на парашутистите от 1944 г. в Карантан-ле-маре (Северозападна Франция), който предлага симулация на полет в С-47. Обектът, входът за който струва 13 евро, се намира на десетина километра от Сент-мер-еглиз, сектор, където 13 000 американски парашутисти са пуснати от самолети С-47 през нощта на 5 срещу 6 юни. „Трябва да го посетите. Почти се усещаме там. Движи се. През илюминаторите виждаме други самолети, които избухват в полет, но това вече не е трик“, който ни плаши много, признава Патрисия, 52-годишна медицинска сестра, излизайки от С-47. „Продължава 7 минути. През 44-а е продължило час и 45 минути и самолетът не е имал врата“, уточнява Ален, бивш маркетингов специалист. Неговият музей, където са показани военни униформи и екипировка, приема над 130 000 посетители годишно, в сравнение с 20 000 преди откриването на симулатора през 2015 година. Освен музея и магазина за военна екипировка, с каски по 7500 евро и жилетки по 14 500, колекционерите откриха в събота и 3Д-кино със 150 места. „Историците на музея сме ние. Написахме и сами редактирахме 19 книги“, добавя Ален. В неговия бутик за сувенири, редом с монополи „D-Day“ и танк в прозрачна топка със сняг, се намират и книга от академичен автор за битката за Нормандия. На няколко километра от „Ди дей икспириънс“, в Музея на победата в Нормандия, се готви за откриване игра за измъкване от затворени помещения, наречена „Льо Блокхаус“. 10-те минути в бронирани коли струват 39 евро. Между Карантан и Сент-мер, обиколка с военни джипове ни кани да „усетим емоциите на парашутистите, кацащи във враждебна среда“ през нощта – посещение на театър, струващо 400 евро на група. „Автентично изживяване“ е това, което обещава Регионалният комитет по туризма. „С приближаването на момента, когато ветераните ще изчезнат, трябва да достигнем и младите, с посещения, по-ориентирани към поколението, което няма семейни и сантиментални връзки с десанта“, обяснява пред АФП Доминик Соси, отговарящ за „D-Day“ в Комитета. „Развлекателен парк“ Тази концепция предизвиква изненада в Мемориала на град Кан (в Нормандия). „Лъжат хората. Опитът на бойно поле не може да се предаде, той дори не може да се опише. Превръщането на сериозни теми в моменти за развлечение е неприемливо. Трябва да се обясни сложността на войната, мъртвите“, смята Стефан Грималди, директор на този обект, чиято посещаемост (371 700 през 2017 г. при вход от 19,80 евро) се запазва на постоянно равнище, на фона на умножаването на музеите. Обектът, в който работят много историци, ще открие на 7 юни кино с 350 места, предлагащи 360-градусов панорамен изглед. От една атракция на друга, понякога се забелязват неистини, като в Сент-Мари-дю-мон, което е обозначено като първото освободено село в континентална Франция. Всъщност тази титла се пада на Ранвил. „Едновременно се увеличават потребителските стоки свързани с „Деня на десанта“ и местата без надеждна научна основа. Малко по малко това се превръща в развлекателен парк с риска да се забравят трагичните измерения на войната“, добавя Бертран Льожандр, професор от Университета Париж 13. Самият той е роден в Сент-мер-еглиз, където магазините за военни антики вървят ръка за ръка с бира „D-Day“. При все това гробищата, чието посещение разбира се, е безплатно, привличат като цяло най-много посетители, броят на които нараства. „Тук могат да бъдат усетени много емоции. Важно е да си дадете сметка за величието на нещата“, признава Жерасим Бувие, 45-годишна медицинска сестра, която посещава 9300-те надгробни кръстове в американското гробище в Колвил-сюр-мер (посрещнало 1,4 милиона посетители през 2018 година).  ", "date": "2019.06.05", "title": "Вино „D-Day“, камамбер и „атракциони“ в стил 1944-а. Десантът в Нормандия носи и пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396380-%D0%B4%D0%B0-%D0%B3%D0%BE-%D0%BA%D0%B0%D0%B6%D0%B5%D0%BC-%D0%B3%D0%B5%D1%80%D0%B1-%D1%81%D0%B0-%D0%BF%D0%BE-%D0%B4%D0%BE%D0%B1%D1%80%D0%B5-%D0%B1%D0%B5%D0%B7-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Да го кажем направо: без Цветанов ГЕРБ са по-добре. Но оттеглянето на дясната ръка на Борисов далеч не ознаменува катарзис. Защото заболяването на партията няма как да бъде излекувано чрез ампутация на крайниците.         След европейските избори лидерът на ГЕРБ Бойко Борисов най-накрая реши да се раздели с дясната си ръка: Цветан Цветанов напусна всички постове в партията и остана само редови член. Въпросът, който възниква сега, гласи: спечели или загуби ГЕРБ с този ход? Срещу решението има няколко аргумента. Първо: ще бъдат загубени ярките организационни качества на г-н Цветанов. Като шеф на предизборния щаб той е записал 12 победи, спечелил е много часовници. Второ: смята се, че може да оглави съпротива в партията срещу Бойко Борисов. Ясно се видя огорчението на Цветанов от връчения му ултиматум - предложението, както се казва в „Кръстникът”, „на което не можеше да откаже”. „Една партия не може само един човек да я управлява”, посочи Цветанов. За толкова години това бе първата му критика срещу Борисов. Организационните таланти на Цветанов са безспорни, но приносите му за ГЕРБ имат контрапункт в скандалите, които неизменно го съпровождат. „Апартаментгейт” започна всъщност още преди десет години. За страстта на Цветанов към недвижимите имоти, за доходите му с неясен произход, за „златните принтери”, които МВР закупи, докато беше министър, за твърденията, че е разпореждал подслушване на опоненти - за всичко това се заговори още от 2009-2010 година. Така че решението партията да се лиши от неговите услуги е безнадеждно закъсняло. Дори сега, през 2019, Борисов първоначално заложи на половинчатата мярка - Цветанов напусна само постовете в парламента, след което заяви, че „няма кой да го накаже”. Талантите на Борисов По време на кампанията преди евроизборите Цветанов за първи път бе „изтеглен на заден план”, по думите на самия Борисов. Лидерът на ГЕРБ бе главното действащо лице в тази кампания - той кръводари, преля собствената си харизма в партията, зареди я с енергия. За целта се възползва както от чудесата на дигиталната ера (увековечаването на премиерските изяви на живо във Фейсбук), така и от един предмодерен способ за правене на политика (през Средновековието, преди да има медии, чрез които информацията да стига навсякъде мигновено, кралете обикалят земите си, за да опровергаят слуховете, за да покажат, че са в добро здраве, за да въздадат лична справедливост и да укрепят властта си). Макар да бяха спечелени от ГЕРБ, евроизборите показаха, че скандалите са се отразили негативно на партията. ГЕРБ загубиха близо 74 хиляди гласа в сравнение с 2014 година, а тъй като от резултата трябва да извадим вота за техните партньори от СДС, загубените гласове са дори повече от посоченото по-горе число. И още нещо: ако приемем, че евроизборите са битка на твърдите ядра, можем да защитим тезата, че скандалите са отблъснали някои от най-лоялните избиратели на партията. А това е много тревожно за ГЕРБ. Именно тук можем да търсим причината, поради която Борисов продължава да обикаля из страната, твърдо решен да изчисти „къщичката”. А и решението за раздяла с Цветанов вероятно ще успокои поне част от избирателите. Бунт начело с Цветанов? Едва ли. Що се отнася до действията на Цветанов оттук нататък: не очаквам бившата дясна ръка да въстане срещу главата на политическия организъм на име ГЕРБ. Първо: тече подмяна на най-верните хора на Цветанов по места. Второ: да, г-н Цветанов може и да се изкуши да разкаже някакви „ужасни неща”, да замеря с мръсно бельо, да вади скелети от гардероба. Малко вероятно е обаче да го направи. Цветанов има дългогодишни проблеми със съдебната система. Достатъчно е да се подскаже на прокуратурата, че е време да възобнови интереса си към него. По-вероятно е Цветанов да вложи организационните си умения в друг политически субект. Той вече подхвърли, че има „оферта” от друга формация, а Иво Христов, бивш шеф на кабинета на президента Радев и новоизбран евродепутат, иронично коментира, че Цветанов може да направи организация на изгорелите бушони от ГЕРБ. Накратко: без Цветанов ГЕРБ са по-добре. Но оттеглянето му не ознаменува катарзис. Пословичното неведение на Борисов, който разбира последен за прегрешенията на офицерите си, напомня поразително за картината на Салвадор Дали „Дематериализация под носа на Нерон”. Няма как заболяването на партията да бъде излекувано чрез ампутация на крайниците. „Партията има своя лидер, създадена е около неговата харизма. Цветанов е част от голяма пирамида, в която има множество хора, структури със сърце и душа, които работят за нея\", заяви Лиляна Павлова. Ключовата дума тук е „пирамида”. А в пирамидите, знаем, няма демокрация. Има фараон. Що се отнася до спрягания за наследник на Борисов Томислав Дончев, който изглежда печели симпатии дори сред хора, които не понасят ГЕРБ - не вярвам, че той може да преобрази партията. Г-н Дончев е сред любимците на лидера. А социалната психология отдавна е установила, че харесваме преди всичко онези, с които сме си лика-прилика.     С две думи: пиарите на Борисов налучкаха вярното решение. На тезата за властта на задкулисието бяха противопоставени клипчета от кухнята на политическия процес. Хората надникнаха в лимузината на Борисов. Видяха как премиерът шофира сам, как се среща с избиратели, гали дечица, прегръща баби. Някои само лайкнаха постовете, други ахнаха и простиха, ала мнозина не отидоха да гласуват. Така премиерът Борисов - човек, надарен с огромен политически талант, влезе в ролята на централния нападател, който в крайна сметка спечели мача (изборите) за ГЕРБ. Видя се, че кампанията не само може, а дори трябва да бъде водена без Цветанов в главната роля. Причината: той се превърна във воденичен камък за ГЕРБ, тъй като подозренията за негови прегрешения (както и на други функционери) поставиха под въпрос оцеляването на партията.", "date": "2019.06.05", "title": "Да го кажем: ГЕРБ са по-добре без Цветанов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396373-%D1%81%D0%B5%D0%BA%D1%81-%D1%82%D1%80%D1%83%D0%B6%D0%B5%D0%BD%D0%B8%D1%87%D0%BA%D0%B0-%D0%BF%D0%BE%D0%BF%D0%B0%D0%B4%D0%BD%D0%B0-%D0%BD%D0%B0", "text": "Секс труженичка е била обраната жена в Кърджали, пише 24rodopi.com, позовавайки се на отлично осведомени източници. 23-годишната пристигнала в Кърджали след уговорка с клиент в интернет. Тя наела стая в местна къща за гости, но „клиентите\" се оказали петима кърджалийци с по-различни мераци. „Грабеж на пари и телефон е разкрит от криминалисти от РУ-Кърджали за няколко часа в понеделник. Около 2 часа на 3 юни в къща за гости в областния град петима мъже отнели телефон и 410 лв. от 23-годишна жена, като употребили заплахи и физическа сила. След подадения сигнал са били организирани и проведени незабавни издирвателни действия и петимата участници в престъплението били установени. Те са на възраст 25, 27, 29, 32 и 41 години. Задържани са за срок до 24 часа в полицейското управление. Мобилният телефон и част от парите са открити и иззети. Образувано е досъдебно производство по чл.198, ал.1 от Наказателния кодекс за грабеж и работата продължава разследващ полицай\", се посочва в официалното прессъобщение на Областната дирекция на полицията. Според източници на 24rodopi.com, мъжете успели да профукат голяма част от сумата. Както вече писахме, десетки момичета заработват средно по 100 лева на час от секс в областните градове Кърджали и Смолян.      Стаи в многобройните къщи за гости и квартири са се превърнали в работни места на „дами за приключения\", както се наричат жриците на любовта, установи разследване на „Родопи voice\". Труженичките са на възраст от 18 до 40 години и предлагат всякакви ласки. Цените тръгват от 40 и достигат до 70 лева за 30 минути. За час прекарано време в ръцете на професионалистките пък цената започва от 100 и достига 120 лева. Но не липсват и промоции. 40-годишна дама е обявила тарифа от 50 лева за 30 минути, за час обаче цената е 80 лева. Всички труженички предоставят терен за клиентите. Офертите им са публикувани и в сайт за възрастни. Предоставени са телефонни номера на момичетата, както и богат снимков материал за физическите им данни. Пазарлъците са изключени, а дамите посочват мястото, където ще се проведе сеансът. В 90 на сто от случаите това са къщи за гости в града. Номерът на стаята се посочва по телефона, а тя се плаща от момичето. Използват се и много квартири в най-големия кърджалийски квартал-„Възрожденци\". Дори в нови кооперации. Над 50 са офертите за Кърджали в сайт за секс обяви. Далеч по-скромен е техният брой в Смолян, установи проверка на екипа ни. И в двата областни града има две предложения от проституиращи мъже. Обяви са зададени и за всички по-малки населени места в двете области. Основно обаче се разчита на клиенти в областните центрове. Момичета в Кърджали дори се опитват да вдигнат класата с посочени говорими езици като турски и гръцки. „Най-добре се заработва през почивните дни. Има много клиенти от Гърция, през лятото и от Турция. Повечето момичета са от вътрешността на страната\", сподели 25-годишна труженичка. Представя се като Вики. Едва ли обаче това е истинското й име. В същото време, в Кърджали продължават да заработват и момичета на улицата. Районът от години е жп гарата в областния град. Броят им, според запознати, е около 15. Цените - с „идея\" по-ниски.", "date": "2019.06.05", "title": "Секс труженичка попадна на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396374-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D0%B4%D0%B6%D0%BE%D1%88%D1%83%D0%B0", "text": "Покрай шокиращата загуба на Антъни Джошуа от Анди Руис-младши се появиха множество версии за допълнителни причини, довели до поражението на вече бившия шампион в тежка категория на три от четирите боксови федерации. \r\n Най-широко тиражираната версия е, че Джошуа е бил нокаутиран по време на спаринг непосредствено преди битката с мексиканеца. Според специализирания сайт World Boxing News въпросният боксьор е американецът Джоуи Давейко. Той е бил повикан от щаба на Джошуа за спаринг, тъй като има сходни физически габарити с Руис-младши. Изданието съобщава, че Давейко е пратил Джошуа на земята и той е получил сътресение, като дори спекулира, че двамата не са носили предпазни каски на главите си. \r\n   \r\n     Журналистът от друг специализиран сайт FightNews.com информира в “Туитър”, че попитал Давейко чрез съобщение дали е вярно, че нокаутирал Джошуа в спаринг. “Той отказа да потвърди или отрече, но отговори с няколко емотиконки на тъжно лице”. \r\n Бащата на Джошуа е настоявал битката с Руис да не се проведе на планираната дата, а да бъде отложена с няколко дни, само че от екипа на Еди Хърн са настояли, защото са били уверени в успеха на британеца. \r\n   \r\n   Камерите хванаха Джошуа в паузата между шестия и седмия рунд да пита треньора си “Защо се чувствам така”. Други версии включват паник атака на AJ преди двубоя, а Еди Хърн обясни, че боксьорът му не е имал сътресение, а ечемик в окото. \r\n      ", "date": "2019.06.05", "title": "Истинския кошмар за Джошуа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396375-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%8E%D0%BD%D0%B8", "text": "ОВЕН ( 21 март - 20 април ) Възпирайте своята импулсивност и ентусиазъм. В противен случай, ще направите нещо за което по късно, ще съжалявате. Ако искате да привлечете някой, който ви харесва, тогава действайте внимателно и без амбиции. Вечерта е подходяща за разходка сред природата или в парка, в компанията на приятели. ТЕЛЕЦ ( 21 април - 21 май )  Препоръчително е щедро да споделите идеите си с онези, които винаги са ви разбирали. Не се страхувайте, че може да изпаднете в зависимо положение, то не ви заплашва. Едно пътуване, ще ви донесе много емоции и нови запознанства. Но да търсите нова работа, сега не е времето. Интуицията ви, може да се пробуди по време на важни преговори. БЛИЗНАЦИ ( 22 май - 21 Юни ) Добре е от време на време, да изоставяте своята естествена сериозност и твърдост. Бъдете лекомислени и безгрижни, особено когато става дума за любовни взаимоотношения. Ще имате възможност да организирате малка почивка, екскурзия и пазаруване. Изберете това, което повече ви харесва. Вечерта може да посрещате гости отдалеч.   РАК ( 22 юни - 23 юли ) Препоръчително е, да се подготвите морално за новите задачи, които ще ви бъдат поверени от шефовете. Между другото, всичко ще премине без натиск, което вече е окуражаващо. Благородно действие на любимия човек, ще ви изненада. Облаците могат да се сгъстят, във финансов план. Опитайте се да отделите пари за „черни дни“, в личната си сметка. ЛЪВ ( 24 юли - 23 август ) Днес, ще се хващате за всичко което ви предложат. Такава безразборност може да доведе до загуби и проблеми. Не забравяйте, че няма да има кого да обвинявате, освен себе си. В любовните дела, също ще бъдете нещастни, ако започнете да преследвате избраника си. Един добър ден за тези, които са планирали спортни събития и дълги пътувания. ДЕВА ( 24-ти август - 23 септември ) Възможни са проблеми в професионалната сфера, които ще трябва да решите до края на деня. Ако гледате на всичко по-просто и спокойно, ситуацията ще се промени. Необходимо е да възстановите силите си, за да внедрите нови неща в работния процес. От мимолетни увлечения, е по-добре да се откажете. Вечерта прекарайте спокойно и в уединена обстановка. ВЕЗНИ( 24 септември - 23 октомври) Трябва да бъдете по-резервирани в отношенията с хората. Оставете недоволството си настрана, защото никой не ви е длъжен с нищо. В личния живот, трябва да изберете позицията на слушател, при това със съчувствие и грижовност. За постигне на финансовите ви цели, времето още не е дошло. Въпреки че, не може да ви се забрани да живеете красиво, ако обичате да харчите пари.   СКОРПИОН ( 24 октомври - 22 Ноември ) Незабавно трябва да решите проблемите, свързани с продажбата на имот, апартамент или кола. Ако днес се появят изгодни оферти, разгледайте ги веднага. По-добре, се откажете от финансовите рискове. Ако решите да похарчите малко пари за нуждите на семейството, тогава разумността, няма да навреди.   СТРЕЛЕЦ ( 23 Ноември - 21 Декември ) Днес, ще бъдете нервни и раздразнителни и при това без видима причина. Може би не сте си доспали? Опитайте се да приложите йога и дихателни упражнения, за повдигане на настроението. Възможно е неочаквано обаждане от лице, което не сте виждали от дълго време. Вечерта, е по-добре да се откажете от алкохол и диви забавления. КОЗИРОГ (22 Декември - 20 януари ) Очаква ви съдбовен ден, когато спешно ще трябва да взимате решения и да променяте плановете си. За да преодолеете всичко, вярвайте в себе си. В края на краищата, природата щедро ви е надарила с издръжливост, постоянство и духовна сила. На работното място, слушайте съветите на по-опитните от вас. Подкрепата, ще ви бъде от полза.  ВОДОЛЕЙ ( 21 януари -  19  февруари ) Днес може, както много да загубите, така и много да спечелите. Това важи не само за материалните ценности, но и за отношенията с хората. Има шанс да се влюбите, толкова силно, че да загубите ума си. За да постигнете личните си цели, трябва да станете реалисти. В противен случай, ако следвате всичко което сте планирали, няма да може да се справите до края на годината.   РИБИ ( 20 февруари - 20 март ) Очаква ви вниманието и любовта на околните, както и масови празненства и семейни тържества. Опитайте се навсякъде да присъствате, за да съберете лаврите и почестите. Естественото ви излъчване, ще помогне да достигнете ново ниво във взаимоотношенията с избраника. Не всичко е толкова сложно, колкото е изглежда. Една усмивка, щедър жест и вече сте щастлива двойка.", "date": "2019.06.05", "title": "Дневен хороскоп 5 юни"}
{"url": "http://www.classa.bg/%D1%81%D0%B2%D1%8F%D1%82/item/396376-%D0%B1%D0%B5%D1%80%D0%BC%D1%83%D0%B4%D1%81%D0%BA%D0%B8%D1%8F%D1%82-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Месец юни се очертава като доста облачен, мрачен и непредсказуем за турския президент Реджеп Таип Ердоган както във вътрешен, така и в международен план. Повторното решение на Висшата избирателна комисия, с което отмени собственото си такова и анулира резултатите от местните избори от 31 март за Истанбул, на които опозиционната кемалистка НРП /Народно републиканска партия/ спечели само с 14 000 гласа пред упрвлявалата досега ПСР /Партията на справедливостта и развитието/, беше рисковано за президента. Потенциалът на ПСР е изчерпан, а кюрдите, които не издигнаха свой кандидат, а подкрепиха НРП, със същата решителност и още по–голяма мобилизация ще гласуват и този път за опозицията. Повторните избори са насрочени за 23 юни. В такава обстановка ходът на Ердоган да демонстрира смекчаване режима на кюрдския лидер Абдулах Йоджалан в затвора на остров Имралъ, заради който стотици интелектуалци, журналисти и други изявени кюрди от цялата страна и някои в Европа, подкрепени от 7000 затворници, бяха в продължителна гладна стачка, показва само, че президентът посяга към последни възможни средства за въздействие поне по две причини: Първо , той не вижда повече други пътища и фактът, че това бе обявено в същия ден, в който бяха анулирани изборите след 8 години забрана на адвокатите на Йоджалан да го посещават, недвусмислено потвърждава замисъла му. Вярно е, че в Истанбул има 2 млн кюрди, които представляват 15% от населението на града. Но сметката на президента няма да излезе, защото е невъзможно да се забравят изравнените със земята турски селища в Източна Турция, убитите и хвърлените в затворите, репресиите и днес срещу всяко опозиционно мнение. Второ , Ердоган очевидно си дава сметка, че опозицията влизайки във властта ще разкрие огромни далавери и злоупотреби в досегашното 25 годишно управление на ПСР. Именно в това е убеден и известният институт в Анкара Sigma Türki, който изрази мнение, че ще бъде разбутано гнездо на оси, преплетени интереси, корупция и злоупотреби с властта. Телевизионно предаване на CNN Türk пък беше прекъснато повече от час по–рано, в момента, в който интервюираният кандидат на НРП Екрем Имамоглу понечи да говори за злоупотреба с обществени средства. Разкритията ще имат своята разяждаща роля в самата партия на Ердоган – ПСР. От негативите обаче ще се възползват и политически среди, които подготвят учредяваеното на нова партия, като тази на бившия министър председател Ахмед Давутоглу. Прогнозите от допитванията до населението, публикувани до 01 юни, сочат безспорна преднина за кандидата на опозиционната НРП Екрем Имамоглу с вероятни резултати от 50,2 до 52% , давани от различните агенции. Бившият министър председател и кандидат на ПСР Бинали Йълдъръм изостава на второ място с 48,1%. Разбираема е тревогата на Ердоган. Градът безспорно е важен за управлението му със своя 31% –тен дял в БВП на страната и с 15% от избирателите. В такава обстановка обаче и очертаващ се повторен провал за Ердоган не остава друго освен да манипулира изборите или да обяви нови избори за трети пореден път. Очевидно стреснат от тези предварителни прогнози Ердоган разпореди пълна мобилизация на силите. Ангажирани са дори специалните служби. Остава да видим, дали твърде амбициозната програма през следадващите 3 седмици да се осъществи личен контакт с всеки един от онези 1,6 млн негласували в Истанбул и се убеди да даде гласа си за ПСР, ще има резултат. Все още Ердоган разчита и на един проверен и активно използван инструмент – масовите репресии. Но не отчита, че победата на опозицията във всички големи градове всъщност тушира страха, вля много оптимизъм, възвърна надеждите на проевропейските и демократични среди и това категорично ще се прояви и в повторните избори в Истанбул. Преследванията на инакомислещите всъщност не са преставали. Председателят на Истанбулската организация на НРП Джанан Кафтанджиоглу бе изправен пред съда точно преди предстоящите избори с познатите до болка обвинения като терористична пропаганда, подстрекателство, обида на президента и др., отправяни масово срещу стотици хиляди заподозрени в опозиционност. Не стига, че лидерът на прокюрдската и парламентарно представена Демократична пратия на народите /HDP/ Селяхатин Демирташ е в затвора, както и още десетина нейни функционери, но вече е поискано сваляне на имунитета на още двама депутати и съпредседатели с обвинение за терористична пропаганда, сепаратизъм и подривна дейност. Съдебната власт отново посегна към поредния чужд журналист – германската журналистка от турски произход Сюхейла Каплан, която работи в Arti TV в Кьолн, излъчаща предавания за Турция през сателит. Единствена й вина е, че е публикувала критичен пост във Фейсбук, а обвиненията са дежурните „терористична пропаганда и обида на президента”. Пострадаха родителите й в Турция, а всеки нейн опит да ги посети, ще завръши с арестуването й. Стратегията за сплашване е очевидна. Въпреки, че режимът провежда вече някои мероприятия срещу спящи клетки на „Ислямска държава” в Турция, той е застигнат от нелицеприятнвото наследство от близкото минало: излизат наяве редица факти за тясното сътрудничество и помощ на турските специални служби за терористичната организация. Например след петчасовото интервю в американска медия с емира на „Ислямска дърава” Abu Mansour al Maghrebi, който твърди, че по същество е бил посланик на ISIS в Турция. Това също допринася за разяждане имиджа на управляващия режим. Относно анулирането на изборите в Истанбул ЕС предупреди в специална декларация за отсъствието на аргументи и за значението на един прозрачен изборен процес за демокацията в страната. Дори настоя за наблюдатели. Истината обаче е, че Ердоган вече е загубил много престиж и доверие, че може да гарантира демокрация в нашата южна съседка. Вторият връх на Бермудския триъгълник за Ердоган са низходящите процеси в развитието на икономиката . Тъй като критерий за анализаторите е тенденцията в две поредни тримесечия, трябва да обърнем внимание на факта, че докато в последното тримесечие на 2018 г. спадът на икономиката отбеляза 3%, то в първото тримесечие на 2019 г. е 2,6%. През пролетта на 2019 г икономиката продължава отново да се свива. Курсът на турската лира, която от 2017 г. загуби 37% от стойността си, е подложен на нарастващ натиск между другото и заради напрежението в турско–американските отношения. Инфлацията расте. Безработицата е най–голямата от 10 години насам. Населението не издържа на ръста на цените на хранителните стоки. За турските и чуждестранни фирми, които имат дългове във валута, фалитът е реална перспектива. Инвеститорите се опитват да изнесат парите си извън страната. Ердоган отново критикува лихвената политика на Националната банка, но неговата намеса разклаща основния стълб на стабилност в турската финансова и икономическа система. Показателно е отношението на най–голямия икономически съюз в Турция TÜSIAD, който се противопоставя на намесата на президента в икономиката, даде и политическата оценка, че анулирането на изборите „приближават турската демокрация с още една стъпка към нейната смърт”. Централната банка в голяма степен е ограбена, резервите се спопяват до двуцифрена милиардна сума. Ако в рамките на годината не се обслужат кредитите, които са десеторно по–високи, това може да е последният смъртоносенеудар върху и без това нокаутираната лира. Третата страна на Бермудския триъгълник за Ердоган е развитието на международните кризи и отношения, в които той въвлече страната.  Военните операции, които Турция провежда в кюрдските райони на Северен Ирак и в Северна Сирия е в противоречие с опита на национално ниво да смекчи антикюрдската политика на управляващите, за да се намалят кюрдските гласове в подкрепа на НРП в повторните избори на 23 юни в Истанбул. През последните дни на месец май Турция предприе нова вълна от доставки на ракети и бронирани машини за ислямистки организации в Сирия, които активизираха настъплението си срещу освободени вече от сирийската армия територии. Тоест, съдейства за разпалване на военните действия, а не за тяхното овладяване, извличайки тактически ползи за постигане на своите цели. Това разбира се едва ли се харесва на Русия. Набъбващите противоречия между Турция и Русия са свързани на първо място с неприемливите турски амбиции в Северна Сирия и с подхода към решаване на възела от проблеми с концентрираните в Идлиб терористични организации, част от които се ползват с турска подкрепа. Дълго време Москва проявяваше търпимост и дипломатически такт и умение, защото без съмнение имаше и продължава да има сериозни съображания относно стратегическата важност на руско–турското партньорство. Турските интереси също би трябвало да действат въздържащо върху поведението на Анкара. След закупуването на ПВО системата С–400 тя желае да участва в производството и придобиването на следващото поколение на уникалното руско оръжие С–500. Хвърля поглед и към придобиване на руския изтребител Су–57, дори вече влезе в преговори с руската страна. Разбира се, умело жонглира с това пред САЩ, отблъсквайки заплахите със санкции, настояването да спре договора за системите С– 400, което вече е невъзможно, защото сделката е приключена и последните закани на Вашингтон да извади Анкара от проекта за самолета F-35, което би било изключително трудно както заради вложените от Анкара средства /близо милиард долара/, така и заради това, че турски фирми произвеждат важни елементи от самолета. Причините САЩ да увеличат натиска си върху Турция през последните седмици се дължи на някои чисто технически съображения. През юли предстои предаването на следващия самолет F-35 /първите два бяха оставени в САЩ под предлог обучението с тях на турските пилоти /, но сега стои въпросът за преустановяване на тяхната подготовка. Този срок почти съвпада с доставките на руските системи С–400 за Турция през юли. За САЩ въпросът за С–400 подлежи на още две съображения: ако и други страни от региона започнат да се въоръжават с тази система, сериозно ще се наруши военният баланс и второ, ако всеки член на НАТО има свободата да избира оръжия от трети страни, губи американската военна индустрия. Същевременно американците отстъпиха от част от условията си за продажбата на своите системи „Пейтриът”, които все още обаче, не удовлетворят турската страна. Но има и причини от стратегически характер, свързани с политиката срещу Иран и военното укрепване на Средиземноморския регион. По–нататъшното влошаване на отношенията със САЩ може да повлияе неизгодно върху извоюваните позиции на Турция в Сирия и жизнено важния за Едроган въпрос за недопускане на кюрдско самоуправление в Северна Сирия. В телефонния разговор, който Ердоган проведе на 29 май, сряда, с президента Тръмп, беше договорена наистина среща между двамата по време на форума на Г–20 в Япония този месец, но няма гаранции, че тя ще реши основните противоречия между двете страни. Засега Ердоган потвърждава предложението си за обща работна група по възраженията срещу руските системи С–400 и приветства решението на САЩ да премахне допълнителните мита за турска стомана. Забелязва се желание и амбиция от страна на турския президент за нормализиране на търговските взаимоотношения и увеличаване на търговския стокообмен до 75 млрд долара, което е разбираемо предвид икономическите притеснения и проблеми на Анкара. Всичко това подсказва, че Анкара не желае да скъса стратегическата връзка със САЩ и НАТО. Ердоган е доста недоволен обаче от реакциите на САЩ и Европа срещу амбициите му към газовото находище до Кипър и от военната помощ за Гърция и увеличено американско военно присъствие в региона. Няма изгледи всички негови тревоги да бъдат безметежно разпръснати, напротив, очакват го тежки сблъсъци с реалността. Корабът на Ердоган може да не бъде погълнат точно сега от този Бермудски триъгълник между вътрешно–политически, икономически и външно–политически и военно–стратегически проблеми, но докато е програмиран със сегашните си параметри, ще остане неизбежен негов пленник, застрашен от изчезване. Може би години след това бихме могли да говорим за попътен европейски вятър.", "date": "2019.06.05", "title": "Бермудският триъгълник за Ердоган"}
{"url": "http://www.classa.bg/%D1%81%D0%B2%D1%8F%D1%82/item/396377-%D0%BC%D0%B8%D1%85%D0%B0%D0%B8%D0%BB-%D1%85%D0%B0%D0%B7%D0%B8%D0%BD-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%B7%D0%BE%D0%BD%D0%B0-%D0%BD%D0%B0-%D1%8E%D0%B0%D0%BD%D0%B0-%D0%B5-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%BE-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE", "text": "Всъщност формалната причина за написването на този текст бяха някои коментари по блестящия текст на Михаил Делягин. В който мнозина се съмняваха и в източниците на информацията, и в това, дали Китай ще се реши. Що се отнася до източника, мога само да кажа, че аз самият видях съответната информация някъде в интернет по отношение на Китай. Теоретично, това може да бъде приказка, може би сондаж от някои сили. Или може би изтичане на информация. Както ще покажа по-долу, това няма значение. Проблемът е, че от доста години Китай активно стимулира вътрешното си потребление (тоест жизнения стандарт на собственото си население) чрез емисионни програми. Той прави това чрез разработването на инфраструктурни програми, но това вече е друг въпрос. Важно е тези програми да не създават заплаха от висока инфлация и за да се преодолее, трябва да се предприемат някакви активни действия. Китай за борба с инфлацията използва изтеглянето на капитала под формата на доларите, които се формират заради на огромния излишък на външнотърговското салдо (главно поради търговията със САЩ). Но в същото време все още активно увеличава присъствието си на други пазари и активно се стреми към европейския пазар („новият” път на коприната). Проблемът е, че, от една страна, системата за продажби в САЩ се затваря, а от друга страна пари скоро да няма останат в Западна Европа. Забележете, че въпреки воплите и ревовете, лично Си Цзинпин, може би, подобно на Тръмп, поддържа нивото на противостоене, тъй като самата система от Бретън Уудс умира, а нейните бенефициенти са откровени политически врагове на тези двамата лидери. В допълнение, така може да поднесе „извинение“ пред хората, според което самите лидери не са виновни, а са виновни „онези“. Между другото, за първи път ние ( тоест Русия) не влизаме в „онези” нито от ляво, нито от дясно. Това трябва да ни радва. Няма да се докосваме до въпроса дали тук Путин има заслуга. Но припомням, че за последен път подобен фокус се отдава на Сталин в края на 30-те години на ХХ век. Така че, обратно към Китай. Си Цзинпин разбира много добре, че стандартът на живот на населението ще падне, тъй като ще трябва да се намали стимулирането, а външните пазари ще намалят (в случая със Съединените щати - доста бързо). Да, той има политическо извинение, но все пак човек не може да намали стандарта на живот на населението твърде бързо. Особено в Китай. Това означава, че трябва да се търсят други механизми за подпомагане на емисионните програми. И тук идва забележителният опит на Съединените щати, които получиха див икономически растеж от 1947 до 1971 г. поради разширяването на използването на долара. Тъй като те могат да емитират безнаказано, без да причиняват никаква инфлация, тъй като сферата на оборота на долара непрекъснато се разширява. И няма причина Китай да не използва този опит. Освен това не могат да се видят никакви алтернативни възможности. Обръщам внимание, тук картината е напълно прозрачна и печеливша. Зоната на юана (в Югоизточна Азия) все още не е сформирана, но веднага щом това се случи, юанът ще има огромна възможност да измести долара, който днес е основната световна търговска и резервна валута. И след това за доста дълго време (поне 20 години) Китай ще може спокойно да отпечатва юана, който ще бъде ваден от пределите на собствената му икономика, но вече не в долари, както е сега, а под формата на юани. И така да реши, за сметка на тези емисионни пари, проблемите за стимулиране на падащото (но вече много по-бавно) частно търсене. И да продължи технологичното си развитие. Не виждам други възможности за него, по-точно, всички останали обещават почти моментен и тежък срив на икономиката (позволете ми да ви напомня, че днес емисионната скала е около 1,5-2 трилиона доларов еквивалент, тоест повече от официалния БВП на Русия). А това означава, че Китай няма да може да избегне такъв сценарий. Друго нещо е, че това е политически въпрос и мисля, че в близко бъдеще Си Цзинпин и Тръмп ще обсъдят истинската рамка на този процес (в името на изобразяването на следващия етап на конфронтация). Е, нищо не можеш да направиш, политика! Между другото, зад кулисите те могат активно да си потриват ръцете, тъй като основният удар ще бъде нанесен на враговете им от „Западния” глобален проект. Е какво да се прави, горко на губещите! Банкерите се заиграха и решиха, че след като са победили през 1991 година, им е позволено всичко. Оказва се – не съвсем. А връщане назад няма. Поради тази причина аз бях много доволен от статията на Делягин и написах голям коментар по него. Защото той обяснява какви ще бъдат последствията за Русия от решенията на Китай. И както ми се струва, горните съображения показват, че Китай не може да откаже подобен сценарий. Да и Тръмп ще го бута тихо, защото той все пак трябва да спечели изборите през 2020 година и колкото по-слаби са тези, които стоят зад Демократическата партия и другите либерални елити, толкова по-добре за него. Така че просто не мога да се съглася с тези, които не харесват такъв сценарий. Той може и да не им харесва, ама ще го бъде!        Превод: В.Сергеев pogled.info", "date": "2019.06.05", "title": "Михаил Хазин: Появата на зона на юана е обективно неизбежно"}
{"url": "http://www.classa.bg/%D1%81%D0%B2%D1%8F%D1%82/item/396378-citi-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%86%D0%B5%D0%BD%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%81%D0%BE%D1%80%D1%82-%D0%B1%D1%80%D0%B5%D0%BD%D1%82-%D0%BE%D1%82-78-%D0%B4%D0%BE%D0%BB%D0%B0%D1%80%D0%B0-%D0%B4%D0%BE-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0", "text": "Забравете търговската война и песимизма за растежа на световната икономика. Citigroup продължава да се придържа към целевата си цена за петрола сорт Брент, която според анализаторите на банката ще достигне 78 долара за барел до три месеца, съобщава Bloomberg. Рисковете за предлагането, растящото търсене около летния сезон, лекото позициониране на фондовете и затегнатият физически пазар са някои от причините за оптимизма на банката. Прогнозата на Citi означава повишение на цената с 28% спрямо настоящите нива. Предвид срива на цената на петрола в края на 2018 г., който все още е жив в спомените на производителите, и ангажимента на Саудитска Арабия за намаляване на петролните си запаси, е малко е вероятно да станем свидетели на бързо повишаване на добива в идните летни месеци, смята Citi. Редица технически индикатори също подкрепят оптимизма на банката. 14-дневният индекс на относителната сила падна до 23, което е доста под прага от 30, предполагащ свръхпродажби. Международният бенчмарк също така достигна долната Bollinger линия, което е индикатор за предстоящ скок. Преработваното количество от рафинериите в световен мащаб трябва да бъде увеличено с до 4 млн. барела дневно през третото тримесечие спрямо предходните три месеца на фона на по-високото търсене от потребителите, отбелязват още от Citi. Същевременно централните банки вече реагират, за да се противопоставят на забавянето на икономическия растеж, смятат анализаторите. „Смята се, че пазарите имат кратка памет. Трудно е обаче да се забрави, че през последните няколко месеца повечето събития на петролните пазари всъщност доведоха до по-затегнат пазар“, допълват те.", "date": "2019.06.05", "title": "Citi прогнозира цена на петрола сорт Брент от 78 долара до три месеца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396371-51-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BB%D0%B0%D1%83%D1%80%D0%B0", "text": "51-годишната Лаура Хейккиле от Калифорния не е като повечето майки. Когато била млада тя била много красива. Преди 35 години ражда дъщеря й. Тогава всичко се объркало.     Лаура качил много килограми, а освен това започнала да яде нездравословни храни, а тренировките не били по вкуса й. след раждането обаче се усетила, че не може да бъде с такава неприятна фигура и решила да промени всичко това.   Започнала да се храни правилно и да тренира усилено във фитнеса. Така Лаура изваяла толкова секси тяло, че всички млади момичета могат да й завидят, а мъжете просто губят ума и дума от фигурата й. Към днешната дата Лаура има Instagram канал, в който над 27 хиляди абоната следват препоръките й за хубаво тяло. И не случайно. На 51 години тя изглежда по-красива и от времето когато е била на 20 години.     Сега тяводи работи като личен треньор,а също така е и лекар по холистична медицина.     „Понякога разни мъже се опитват да флиртуват с мен – дали в Instagram или на живо няма значение. Всички обаче остават доста шокирани щом научат на колко години съм. Мнозина дори не ми вярват”, споделя с усмивка 51-годишната жена, която има също толкова красива дъщеря на 35 години. Освен това Лаура е щастливо омъжена, а с мъжа й са заедно от както тя е била на 20 години. ", "date": "2019.06.05", "title": "51-годишната Лаура"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396372-%D1%81%D1%80%D1%8A%D0%B1%D0%BA%D0%B8%D0%BD%D1%8F%D1%82%D0%B0-%D0%B6%D0%B0%D0%BA%D0%BB%D0%B8%D0%BD-%D0%B5", "text": "Има жени, които в младите си години изглеждат доста състарени. Има и такива, които с времето стават все по-хубави и по-хубави. Разбира се това е строго индивидуално. И все пак, ако искаме да сме от жените, които изглеждат добре на всяка възраст, то трябва да се храним правилно, да спортуваме редовно и да водим активен начин на живот. И като говорим за вечна младост, то сега ви предлагаме една невероятна история и голяма загадка. Може те ли да познаете на колко години е красавицата Жаклин? Вижте няколко нейни снимки, а после и ще ви разкрием тайната.                 ", "date": "2019.06.05", "title": "Сръбкинята Жаклин е..."}
