{"url": "http://www.classa.bg/%D1%81%D0%B2%D1%8F%D1%82/item/380816-%D0%BA%D0%BE%D1%81%D0%BE%D0%B2%D0%BE-%E2%80%93-%D0%BD%D0%BE%D0%B2%D0%BE%D1%82%D0%BE-%D0%B1%D1%83%D1%80%D0%B5-%D1%81-%D0%B1%D0%B0%D1%80%D1%83%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Според македонския телевизионен канал „Сител“, България, Сърбия, Гърция и Македония възнамеряват да се обединят в съюз срещу плановете на Съединените щати да създадат Велика Албания, която да включва западната част на Македония, Черна гора, Косово и Южна Сърбия (Прешево).     Медията отбеляза, че ако САЩ продължат да провеждат политика на пълна подкрепа за албанците и Европейският съюз ще „мълчи“ за плана за създаването на т. нар. „Голяма Албания“. А това ще доведе до възраждането на православния съюз между Сърбия, Гърция, България и ще приключи с една трета Балканска война…   Нека припомним, че обстановката в Северно Косово се изостри силно, след като албанският спецназ арестува в края на март директора на сръбската правителствена служба за Косово и Метохия Марко Джурич. По ирония на съдбата, той бе дошъл в автономната област, за да говори за разрешаването на конфликта там, в ролята си на главен преговарящ на Сърбия в разговорите с Косово, които се провеждат с посредничеството на Европейския съюз.   На извънредна среща на Съвета за сигурност на ООН сръбският президент Александър Вучич обвини Запада, представляван от Европейския съюз и Съединените щати, че подпомагат бойците от Косово и техните действия за сплашване на сръбското население и за установяване на контрол върху сръбските области в провинцията. В своя реч до сръбския народ  Вучич нарече косовската полиция „терористична банда“.   Съществува един факт, който разкрива участието на ЕС в този инцидент. Операцията по задържането на Джурич бе ръководена от командира на албанската полиция в регион „Север“ капитан Бесим Хоти, който е подчинен на местния спецназ – две тренирани от американците групи от по 15 човека всяка.   Те се изсипаха за бруталния арест с шест коли – две на месната полиция, две на спецназа и още две – на EULEX (мисия на Европейския съюз в областта на върховенството на закона в Косово). Т.е. същият европейски орган, чиято роля е да осигурява законността и реда.   Важен детайл в този маскарад е, че на албанската полиция и още повече на специалните сили, съгласно международните споразумения, е забранено да се появяват в Косовска Митровица. Това е още едно доказателство, че арестът на Марко Джурич бе акт на агресия от страна на албанските власти в Косово, извършен със съучастието на европейските структури.   Известно е, че се планира присъединяване Сърбия към ЕС до 2025 г. Но едно от условията за това е разрешаването на териториалните спорове на западната ни съседка с република Косово. Възможно е Брюксел да подтикне Белград да изостави косовските територии, за да се присъедини към Евросъюза.   При всички случаи, решаването на въпроса с мирни средства все още е възможно, но всеки ден шансовете за това намаляват.", "date": "2018.04.13", "title": "Косово – новото буре с барут на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380814-%D0%B7%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B0-%D1%80%D0%BE%D0%BA%D1%84%D0%B5%D0%BB%D0%B5%D1%80,-%D0%BA%D1%8A%D1%80%D1%82%D0%B8%D1%86%D0%B8%D1%82%D0%B5,-%D0%BC%D0%B8%D1%88%D0%BA%D0%B8%D1%82%D0%B5-%D0%B8-%D0%BF%D0%BB%D1%8A%D1%85%D0%BE%D0%B2%D0%B5%D1%82%D0%B5", "text": "Пловдивският обвинител Георги Пенев, който „изплува” от секретна справка на ДАНС като „къртица” на уличен в престъпление данъчен шеф, от години го наричат „прокурора-Рокфелер”.    да сбъдне американската мечта на българска почва е, че успя да декларира 1 млн. лв. доход. „Историята за ябълката и Рокфелер си има българска версия. Тя звучи горе-долу така - прокурорът от окръжна прокуратура Георги Пенев си купил лозе в пловдивското село Белащица. След това купил още едно, добавил и нивичка... Обединил ги, т.е. комасирал ги, и след време ги продал за 1 млн. лв.     Интересното е, че само месец преди успешната продажба Пенев купил друг земеделски имот в същото село, но платил за квадратен метър близо 140 пъти по-ниска цена”, пише „Капитал” през 2009 г. За сделките обвинителят разказва в своя защита: При мен няма скрито-покрито, не действам с подставени лица като другите. Много отдавна съм започнал да купувам земи, още от 2004 г. За мен хубавото вино е хоби и съм ценител и познавач.\" Георги Пенев пояснява, че нивите и земята са купувани с кредит от фонд \"Земеделие\" и Хебросбанк.   Георги Пенев се забърка в скандал през 2003 г., когато след \"задълбочен анализ\" реши да освободи от ареста пловдивския рапър-сводник Ванко 1, баща му и братовчед му. Тогава Пенев уж подаде оставка, но впоследствие я оттегли.   Името на прокурора изплува в две скандални дела, които са тясно свързани по между си. За какво става дума: Повече от 6 години еколозите безуспешно се борят с незаконно построено, според тях, предприятие за бутилиране на изворна вода \"Нова трейд” ЕООД над с. Бачково, общ. Асеновград, обл. Пловдив.   Предприятието е на територията на две защитени зони от НАТУРА 2000 – „Добростан” и „Родопи Средни”. За издаване на строително разрешение се изисква специално одобрение РИОСВ-Пловдив. Защитниците са категорични, че проектът на стойност 14 млн. евро, част от които са европейско финансиране, е осъществен в грубо нарушение на българското и европейско законодателство. Инвеститорът Георги Тучев, запомнете това име, е и собственик на \"Нова трейд\" ЕООД. В края на 2015 г. природозащитниците сезират пловдивската прокуратура за престъпления по служба, извършени от гл. архитект на Асеновград, длъжностни лица от РДНСК и РИОСВ във връзка със строежа на фабриката за бутилиране на вода. Сигналът, вероятно в резултат на случайния принцип при разпределянето, попада при прокурора Георги Пенев. До ден днешен еколозите нямат резултат.   Пак на случаен принцип, в който абсолютно никой не се съмнява, Георги Пенев е държавен обвинител по нашумялото съдебно дело за убийството на бившият бизнес партньор на Тучев - пловдивския митничар Георги Дребчев. Тезата на Георги Пенев, че убийството е поръчано от бившия кмет на Съединение Евгени Маринчешки, вече покойник, стана на пух и прах в съдебната зала. Появиха се свидетели, които посочиха именно Тучев като поръчител на мократа поръчка. Междувременно той изчезна безследно. Твърди се, че се разхожда в държава, с която нямаме подписано споразумение за връщане на издирвани лица.   Георги Пенев пое нашумелия случай с убийството на Жоро Плъха. На медийните обвинения, че прокуратурата мълчи по случая, Пенев заяви обиден на пресконференция: „Аз не съм мишка”. Според източници на Фрог, секретната справка на ДАНС  , е пратена на главния прокурор Сотир Цацаров. В нея агентите от родното ФБР отбелязват: \" Има придобити данни за извършени престъпления\". За нея обаче все още упорито се мълчи. Изнесените скандални факти нито се отричат, нито се потвърждават.", "date": "2018.04.13", "title": "За прокурора Рокфелер, къртиците, мишките и плъховете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380815-%D1%81%D0%B0%D0%BD%D0%B4%D1%80%D0%B0-%D0%B0%D0%BC%D0%BE%D0%B4-%D0%BF%D1%80%D0%B0%D0%B2%D0%B5%D1%82%D0%B5-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D1%83%D0%BF%D1%80%D0%B0%D0%B6%D0%BD%D0%B5%D0%BD%D0%B8%D1%8F-%D0%B2%D1%81%D0%B5%D0%BA%D0%B8-%D0%B4%D0%B5%D0%BD,-%D0%B4%D0%B0-%D0%BE%D0%BF%D0%B0%D0%B7%D0%B8%D1%82%D0%B5-%D0%BD%D0%B5%D0%B2%D1%80%D0%BE%D0%BD%D0%B8%D1%82%D0%B5-%D0%B8-%D0%BC%D0%BE%D0%B7%D1%8A%D0%BA%D0%B0-%D1%81%D0%B8", "text": "Сандра Амод е един от най-добрите учени невролози в света. Тя изследва дейността на мозъка. Книгите й правят научното познание достъпно за широк кръг хора и са преведени на много езици, с огромен  успех.  Амод защитава докторантура по невронаука в Университета в Рочестер. След четири години на научни изследвания в Йелския университет започва работа във най-реномираното научно издание в сферата на изследвания на мозъка Nature Neuroscience. Впоследствие става и негов главен редактор.   Амод е съавтор (заедно с професора по неврология в Принстънския университет Сам Уанг) на книгата „Загадките на твоя мозък“. Последната книга на Амод е „Защо диетите ни правят дебели: неисканите последици от обсесията ни за загуба на килограми“. Тя твърди, че диетите са безполезни и по-добре е човек да се храни „съзнателно“, например да спре да яде, когато усети ситост. Презентацията й за недостатъците на спазването на диети в Ted Talks получава световна популярност.   В работата си Амод се стреми да обясни как да използваме придобитото знание за подобряване на живота си. Тя оборва често разпространени митове като например това, че хората използват само 10 % от мозъчния си капацитет. Опровергава масовото схващане, че децата стават по-интелигентни при слушане на Моцарт. Същевременно обяснява на достъпен език какво е неврон, невронна връзка, синапс (бел.авт.  –  създаващ нервен импулс контакт между две клетки, от които поне едната е нервна) и др.  За наше съжаление, Амод не можа да отговори единствено на един въпрос (но пък какъв въпрос сам по себе си!) – „По какво мозъкът на Айнщайн се различава от този на един средностатистически човек?“. „Никой няма сносен отговор на това“, отговори лаконично тя, след което продължихме разговора си.       Сандра Амод е един от най-добрите учени невролози в света. Тя изследва дейността на мозъка. Книгите й правят научното познание достъпно за широк кръг хора и са преведени на много езици, с огромен  успех.  Амод защитава докторантура по невронаука в Университета в Рочестер. След четири години на научни изследвания в Йелския университет започва работа във най-реномираното научно издание в сферата на изследвания на мозъка Nature Neuroscience. Впоследствие става и негов главен редактор.   Амод е съавтор (заедно с професора по неврология в Принстънския университет Сам Уанг) на книгата „Загадките на твоя мозък“. Последната книга на Амод е „Защо диетите ни правят дебели: неисканите последици от обсесията ни за загуба на килограми“. Тя твърди, че диетите са безполезни и по-добре е човек да се храни „съзнателно“, например да спре да яде, когато усети ситост. Презентацията й за недостатъците на спазването на диети в Ted Talks получава световна популярност.   В работата си Амод се стреми да обясни как да използваме придобитото знание за подобряване на живота си. Тя оборва често разпространени митове като например това, че хората използват само 10 % от мозъчния си капацитет. Опровергава масовото схващане, че децата стават по-интелигентни при слушане на Моцарт. Същевременно обяснява на достъпен език какво е неврон, невронна връзка, синапс (бел.авт.  –  създаващ нервен импулс контакт между две клетки, от които поне едната е нервна) и др.  За наше съжаление, Амод не можа да отговори единствено на един въпрос (но пък какъв въпрос сам по себе си!) – „По какво мозъкът на Айнщайн се различава от този на един средностатистически човек?“. „Никой няма сносен отговор на това“, отговори лаконично тя, след което продължихме разговора си.   – Какъв капацитет на мозъците си използваме? Истина ли е, че използваме само 10%?    – Има много разпространен мит, че хората използват само 10 % от мозъка си, но това не е вярно. Тази идея ни харесва, защото така си представяме какво би станало и какъв неограничен потенциал имаме, в случай, че и останалите се задействат. Всички различни части от мозъците ни обаче имат своите важни функции, които използваме съвсем редовно.     – В книгата си „Загадките на твоя мозък“ пишете за един странен феномен – нарастването на IQ на населението в масов мащаб, което се наблюдава от 30-те години на миналия век досега. Каква е причината?    – Наричаме това ефектът на Флин, по името на изследователя, който е документирал най-широко това явление в различни части на света през годините. Нашето обяснение е, че модерният живот изисква от хората да обработват много информация, и този опит изглежда ни прави по-умни с течение на времето – или най-малкото – по-добри в боравенето с информация, което IQ тестовете измерват.   – Какво може да унищожи невроните в най-голяма степен? И кои дейности ни помагат да създаваме повече невронни връзки?    – Като цяло, най-добрият начин да поддържате здравето на мозъка си е да поддържате сърцето си в добро състояние. Невроните изискват кислород и глюкоза от кръвта и биха умрели за около пет минути, ако не получават тези храни, така че проблемите с кръвоснабдяването (като сърдечен удар или артериални заболявания) могат бързо да причинят щети на мозъка. Мозъците на възрастните не правят много нови неврони поначало, така че най-доброто, което можете да направите, е да защитите тези, които имате от ранното си детство.   – Как можем да запазим този капацитет мозъците си? И как да избягаме от някои широкоразпространени проблеми като инсулт, Алцхаймер, склероза и др.?   – Най-ефективният начин да поддържате функционирането на мозъка с напредване на възрастта и да намалите риска от деменция, е да правите физически упражнения всеки ден. Хората, които се упражняват редовно, започвайки от средна възраст, имат три пъти по-малък риск да се разболеят от Алцхаймер. И дори започвайки упражнения в късните си години, могат да намалят опасността с един или два рискови фактора.   – Вие оспорвате ефективността на диетите. Кой е най-добрият начин да отслабнем?    – Няма ефективен начин да изгубим точно толкова килограми, колкото искаме. Всеки човек има индивидуален диапазон на теглото си, който покрива разлика от пет до седем килограма. И мозъкът работи усърдно, за да държи тялото в килограми от тези параметри. Този диапазон е определен от гените ви и от начина на живот. Ако се насилите да тежите по-малко, мозъкът ви ще увеличи глада ви и ще намали количеството енергия, което тялото ви гори, докато теглото не се завърне към нормалното за вас. Вие можете постепенно да насочвате теглото си към долния край на индивидуалния ви диапазон чрез усвояване на здравословни навици. Такива навици например са правенето на упражнения по 20-30 минути на ден и храненето с пълнозърнести храни с много фибри и витамини.     – Кои са най-добрите начини човек да намали модерната емоционално-психологическа чума днес – тревожността?    – Има няколко ефективни начина да се намали тревожността, включително когнитивно-поведенческата терапия, антидепресанти – инхибитори на серотонин, както и медитация за осъзнатост. Всички те ни предпазват от това да си въобразяваме катастрофи и да изживяваме тези фантазии, все едно са реални.  – Как можем да се тренираме да научаваме нещо по-добре? Да правим интелектуални тестове? Как да действаме по-добре в ежедневния ни живот?   – Един начин да подобрите способността си да научавате нови неща е да усвоявате нови материали за кратки периоди от време, като ключово е правенето на почивки между тях. Тези интервали помагат на мозъка да складира новият материал добре, преди да са му представени нови идеи. Друг добър съвет е сами да си правите тестове. Хората учат по-добре, ако активно си припомнят новия материал, отколкото ако просто го четат пасивно.  За възрастните способността да продължат да работят с цел научаване, когато не се чувстват компетентни, е важно предисловие за усвояването на нови неща. Ако стоим в комфортната си зона, правейки по еднообразен начин неща, които вече знаем как да правим добре, има малка вероятност за голямо подобрение. Много хора се предават, когато смятат, че не вършат нещо добре, което всъщност може да им попречи да се справят по-добре.", "date": "2018.04.13", "title": "Сандра Амод:  Правете физически упражнения всеки ден, да опазите невроните и мозъка си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380808-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%BA%D1%8A%D0%BC-%D0%BE%D1%82%D0%B2%D1%8A%D0%B4%D0%BD%D0%B8%D1%8F-%D1%81%D0%B2%D1%8F%D1%82", "text": "                                                                      Има още четерима българи, за които се твърди, че са били на Титаник, но имената им ги няма в нито едно от официалните разследвания в САЩ и Англия.  Възможностите за двамата загинали са да са били гратисчии и поради това да отсъстват от списъците на оцелелите или загиналите е малко вероятно. Предполагам, че оцелялите двама българи са плавали с друг кораб по същото време, например на \"Карпатия\". Както и да е тяхните имена са:       В катастрофата загиват около 1504 души, а някой източници твърдят, че от тях  поне 41 са българи.                       Много хора са се опитвали да определят вината на всяко от действащите на тази сцена лица. Може би тя трябва да се диференцира, без да се вади от контекста на времето. Много трудно е да се оправиш в заплетеното кълбо от предупреждения, поводи,причини,предпоставки, бездействие, безотговорност, отсъствие наясни, точно и бързообосновани информационни,организационни иоперативни рискови решения. Безспорно пряката вина е на шестдесет годишния капитан Е.Дж.Смит, защото той е пълновластния господар на борда и реална стойност има само неговата управленическа схема на въздействие.    Но има ли и други носещи поне морална вина?Доказано е, че Дж. Брус Исмей - председател на управителния съвет и директор на компанията, намиращ се на борда по време на рейса, твърде упорито е настоявал да се поддържа максимална скорост.Това не е необичайно поведение от страна на “компетентния\" брегови персонал, представители на корабособствениците, изпратени да внушават определени намерения на експлоатационния корабен състав.   В такива случаи капитанитеса принудени да вземат изискуемите се рискови решения в неприятна, морално конфликтна ситуация. Ясно е, че всякотяхно решение,което не е в хармония с желаното от собствениците, може да се отрази неблагоприятно на кариерата на всеки капитан. От опит зная, че всеки един капитан на кораб изпада поне веднаж в подобно положение по време на своята практика. Изглежда в английската флота това явление е било широко прилагано, щом още адмирал Нелсон изрича фразата:    \"Едва когато в морето се случи  нещастие, можеш да преброиш умните глави на  брега\". Такава умна глава е бил и директора Исмей. В всъщност, в морската практика се налага да се рискува непрекъснато, особенно в условия на щорм, мъгла, през нощта, при опасност от среща с ледени масиви или в близост до плитковини, но допустимото отстъпленическо поведение е до границата на разумния риск.    Опитите да се обосновават като правилни и обичайни управленическитерешения на корабното ръководство, пред съда от единствения спасил се старши офицер-вторияпомощник капитан Ч.Х.Лайтолър,чрез използване на примери от личния и колективният им опит е неиздържан, но напълно разбираем от защитна гледна точка.След сблъскването с айсберга капитан Смит, първият му помощник - капитан Мърдок и старши радиста - Филипс, наверно вече са били оценили своя пряк принос за катастрофата.    Капитан Смит - за своите недостатъчно твърди, неясни, непълни и неверни решения, за недобрата корабна организация по въпросите на морската безопасност и оповестяване. А и каква нелепост, да начертае курса на кораба така, че той да  мине през мястото, от което малко по на юг е чисто от ледове и да  се блъсне в една от последните по пътя му ледени грамади!Малко по на юг да беше прекарал съдбовната черта и катастрофата нямаше да се състои.    Да но, поради увеличеното разстояние  и по дълбокото навлизаневнасрещното течение - Гълфстриим това би удължило времето за прехода с десетина часа ! Нарушават се плановете на Компанията, а за такова решение се изисква не само смелост, а и дълбоко осъзнато чувство на отговорност пред  хората, поверили живота си в ръцете на Капитана. Смущава ме и неговото интервю през 1907 година, цитирано в началото на това писание, в което той казва., «че никога не е попадал в катастрофа» Капитаните на кораби, са малко суеверни хора и спазват определени принципи на говорене, за да не предизвикват Съдбата.    Капитан Смит, сякаш предизвика Боговете на Морето, за които моряците знаят, че те никога не спят! “Приносът” наМърдок - този истински \"джентлъмент на сполуката\"- за неверните си действия или по точнобездействие-след намаляне на видимостта ихазартноповърхностния анализ на хидро-метеорологическата обстановка по време на последната му вахта в живота. Според  някой сведениятой се е застрелял сам в щурманската рубка, преди още да епотънал кораба. Радиста Джек Филипс има вина, за непонятното му безотговорноотношение към предаваната мутревожнаинформация за наличие на лед от други кораби, връчвана съсзакъснение на мостика или въобще не достигала до там.    Самия Исней получава справедливата и строга присъда  на обществото. Той е отхвърлен, прокълнат и изоставен до края на живота си от всички,включително и от най близките му хора.В тази нощ петдесетина трансатлантически лайнера спират своите машини или намаляват скоростта си до «най-малък ход», за да не се сблъскат с бавно спускащите се от Гринландия на юг ледени грамади. Само Титаник, кораба чийто ударна сила при пълен ход се равнява на удара на 730 скоростни влака взети заедно, пресича със скорост 22.5 възла (41.6 км/час) зоната на ледовете. Може би лозунгите от реквизита на търговската реклама на \"Уайт Стар лайн\" за непотопяемия, най модерния,\"най, най\" презокеански лайнер е подействала като магия и е приспала бдителноста на обветрените и калени в бури моряци.    Може,но нима това не е безотговорност за живота на 2207 човека и за красивия и скъпо струващ кораб ?В случая с Титаник се наблюдава синдрома \"човешка грешка\".Невярно разбрана ситуация, последвана от невярни действия.Грешката е направена повече от небрежност, тя не е типично нарушение.По онова време е нямало строго уточнени международни критерии за поведение в подобна ситуация, освен написаните препоръки в навигационните пособия. Капитаните са действали използувайки опита на предишните поколения и по изградени от самите тях правила. Капитан Смит  е предполагал, че  постъпва  правилно като е забавил поредната  смяна на курса, наредил  е:   “При влошаване на видимостта, скороста да бъде снижена на половина!”, но това е било крайно недостатъчно! Сблъскването недвусмислено показва, че в този момент мисловния му процес е погрешно подреден, а действията му колебливи и неточни.Известния английски специалист Холман твърди, че тези които са познавали капитан Смит го считат за човек «който има голямо самочувствие и не взема под внимание предупрежденията на своите приятели».В резултат на тези събития,участието на \"Уайт Стар лайн\" в надпреварата за \"Синята лента на Атлантика\" за втори път се обагря с траурен отенък. Тридесет и девет години преди това другия техен кораб \"Атлантик\",  състезавайки се за същата пристижна и доходоносна наградапричинява смъртта на 542 души.    Непреходна мисъл, над която следва да се замислим всички, макар и повече от стотина години по късно!  Отражението върху световното корабоплаване .    Развълнуванатасветовна общественост дълго коментираинцидента с Титаник. Редица специализирани организации предприемат цял арсенал отмерки по създаване наусъвършенстваниконструкции на новостроящите кораби. Броят ичовеко-вместимостта на спасителните лодки повече не зависи от тонажа на кораба, а от броя на намиращите се на борда екипаж ипътници. През юни същата година по предложение  на професорУйлис Л. Муур - шеф на Бюрото по прогнози на САЩ започва излъчването на прогнози за северния Атлантик по даннипредавани от корабите плаващи в този район. Въвеждат се и автоматични радио-алармени устройства за прехващане на съобщения за бедствия, без да е нужнопостоянноподслушване на ефира от радистите. През 1914 година се разработва първата \"Международна конвенция  за защита човешкия живот по море\" –SOLAS, която така и не влиза в сила, поради последвалата Първа световна война. В зоната на спускащитеселедовесе създава ледови патраул, непрекъснато курсират специални кораби, които информират за координатите на ледените планини. Така най общо, цивилизования свят се опитва да изкупи вината си, за дадените жертви и да спаси в бъдеще много други нищо не подозиращи хора, плаващи на борда на  различни  кораби в Световния океан.    73 ГОДИНИ ПО КЪСНО   Седем десетилетия търсачите на подводнисъкровища правят многократни опити да намерят Титаник, за да се доберат до потъналите съкровища, но липсата на подходящи технологии, огромната дълбочина, честите бури и наличиетона айсберги, затрудняват търсенето на останките.Малко преди този период във Варна гостува г-н Принс-ако не се лъжа Председател на TneSalvageAssociation (London). По това време бях на диреторска длъжност към „Воден транспорт-Варна и отговарях за морските спасителни дейности, екологията на морето и същите проблеми в българския участък на река Дунав, а имах и личната амбиция да проуча имало ли е и колко са били българите на борда на потъналия пасажер Титаник. Заедно с директора на управлението към което беше морския Аварино спасителен отряд (АСО) - Йордан Ачев, бяхме поканени на среща с г-н Принс, която се състоя в неформална обстановка. Г-н Принс имаше задача да развърне морска застрахователна дейност, у нас, но имаше сериозна положитена информация за нашата морска спасителна система, с която смяташе, че може да се развърне сътрудничество, в смисъл, че при възникнала необходимост от външна помощ, да разчитаме на тяхно съдействие. Използвах случая да го помоля, да ми предостави по възможност списъка на пътниците на борда на Титаник.    Той ми обеща да стори това, но не след дълго време останките на Титаник бяха индетефицирани и може би поради опасност от материални претенции към собствениците на Титаник, той не ми изпрати обещаната информация. На 08 юли 1985 година експедиция начело с френски учени начело с Жан-Луи Мишел извършва издирване на Титаник с помоща на хидроакустически радари монтирани на борда на научния кораб \"Ла Суруа\" и откриват \"голяма маса метал\" малко по на северозапад отмястото на потъването на кораба. Духовете се раздвижват наново. Последват много публикации, новисензации за богатствата на Титаник и коментарии наостаналите без отговор въпроси. През лятото на 1985 година Робърт Балард от океаногеографски институт  в Удсхол с екип от двама души, достигна останките на Титаник на дълбочина 3,795м. За целта те разполагат с миниподводницата \"Алвин\" и фоторобота \"Джейсън Джуниър\",привързан към \"Алвин\". Оглеждат всичко което ги интересува, правят множество снимки и видеозаписи.    Въпреки, че са огледали старателно десния борд на кораба, не откриват никаква пробойна, а само побитости по обшивката и пропуквания в местата на нитовите съединения. Изводът е „бордът на кораба не е бил разрязан от айсберга», той просто не е издържал и се е разпорил по нитовете в мястото на удара и налягането от срещата с айсберга.  В края на 2005 г. група изследователи след множество задълбочени проучвания и опити стигат до заключение, че нитовете, използвани при строитолството на Титаник, са били много некачествени. Качествен нит без проблеми би издържал на натиск над 1000 KN, но са направени икономии за сметка на качеството на стоманата. Така тя не е могла да издържи повече от 350 KN.Месец след това, 75 метровия океанографски кораб на В.М.С на САЩ - \"Норр\" с група за подводно издирване на борда си, в състав от 23 души, водена от д-р.Р.Баллард, се отправя официално отново към лобното място на Титаник.Преди това кораба се насочва към пазеното в строга тайна място-гибелта на атомната подводница \"Скорпион\" и извършвауспешни обследвания. На борда е \"Арго\" най модерния за него време подводен спускаем апарат.    Той можеше да работи до 6000 метра под океанската повърхност, има е комплекс акустични и оптически прибори, мощни импулсни прожектори,двахидролокатора със страничен обзор, даващи релефно изображение на ширина около 5 км.Браздейки набелязания за претърсване район ведин септемврийски ден спуснатите прибори откриваткорпуса на потъналия пътнически лайнер, а \"Арго\" прави уникални снимки на изхвърления от мощен взрив извън корпуса паренкотел, корпуса и разхвърлените около него различниобломки и предмети. Различаващата способност на камеритее такава, че ясно се виждат чинии, винени бутилки идруги предмети от корабния реквизит, както и лични вещина пътниците. Става ясно, че Титаник е опрял с дънотоси на неравно място, носът на кораба е насочен на север,а кърмовата част липсва. Спорът за правото на собственоствърху останките на потъналия и намерен лайнер се разгорещяват и не заглъхват много скоро, а спокойствието на огромната подводна братска могила остава ненарушено от                                     ", "date": "2018.04.13", "title": "ПЪТУВАНЕ КЪМ ОТВЪДНИЯ СВЯТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380809-%D1%80%D1%83%D1%81%D0%BD%D0%B0%D1%86%D0%B8-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D0%B8-%D1%83-%D0%BD%D0%B0%D1%81", "text": "Създадена е дори специална компания, която се занимава с това – да освободи от българска собственост руснациСкок на продажбите на имоти в България от собственици-руски граждани регистрират агенции от бранша в Русия.     Създадена е дори специална компания, която се занимава с това- да освободи от българска собственост руснаци. Обещанията са това да стане бързо, безопасно и най-важното от дистанция. не се налага да летите до България, да търсите купувач и да губите време, рекламират дейността си от компанията.     Според техните данни, най-много български имоти са закупени от руски граждани в периода 2006-2012 година. Но от 2014 година, след като рублата се обезцени и политическата ситуация между Русия и Европейския съюз се влоши, интересът към тези имоти спадал в пъти. Затова на собствениците на български имоти се обещава продажба на клиенти от ЕС и Израел, които не страдат от обезценяване на еврото.     Така се очертава и сравнително изгодна за продаващия цена. Според компанията, в момента съотношението на руски купувачи на български имоти към купувачи от други страни е 1:15. От друга страна, пренасищането на българския пазар с имоти прави продажбата трудна, особено ако се държи на цена ,близка до тази на придобиване.     Има собственици на български имоти, които 2-3 години безуспешно се опитват да продадат собствеността си, съобщават още от компанията. При възлагане на продажбата се обещава реална оценка според мястото, квадратурата и състоянието на имота, създаване на видеоматериал на имота и взаимодействие с български агенции за продажба на имоти.     При необходимост клиентите ще получат и достъп за оглед до продавания имот в България. При появата на клиент, от него се взима депозит и се започва обработка на документите за продажбата. Дава се и пример с реализирана продажба на малък апартамент с 1 спалня в Сарафово. Имотът е предлаган около 1 година на цена от 30 000 евро, но не е бил продаден. След оценка, цената му е свалена на 25 000 евро и след като е пуснат за реклама, е продаден след 10 дни. А рекордът на агенцията е продажба на имот в България, собственост на руски гражданин за 3 дни.", "date": "2018.04.13", "title": "Руснаци разпродават морските си резиденции у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380810-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0%D1%82-300-%D0%B4%D0%B0%D0%BD%D1%8A%D1%87%D0%BD%D0%B8-%D0%BE%D1%82-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB", "text": "Яка метла се развъртя в НАП. Триста души от ведомството ще бъдат съкратени от 1 май т. г. Те са от звеното за оперативен контрол. Това съобщи за Фрог нюз шефът на легия „Антимафия“ Григор Здравков. Изританите са потърсили съдействие от омбудсмана Мая Манолова. Куриозното е, че мотивът за метлата е: ”Мярка от стратегията за повишаване ефективността и прозрачността в организацията на НАП”.     Със съкращението се предотвратяват евентуалните опити на служителите да се върнат на работа по съдебен път. Масовото уволнение, което няма аналог в историята на данъчната служба, е съгласувано с премиера Бойко Борисов и финансовия министър Владислав Горанов. С действията си, управляващите негласно признават, че има проблем с корупцията  в структурата, отговорна за намаляване на укриването на данъци, допълни Здравков. Наскоро БОЕЦ разкри, позовавайки се на информация на НАП, че от 2000-та година досега не са събрани 16 млрд. лв. ДДС, установени с ревизионни актове. Съкращенията идват малко, след като на бял свят излезе тази шокираща информация. Припомняме ви, че през март т. г.  прокуратурата повдигна обвинение на 11 души от НАП.   Ето и „Кървавото писмо“ на съкратените, което Фрог публикува за първи път:   Във връзка с получено обръщение на изпълнителния директор на НАП от 11.04.2018 г. пратено по вътрешната страница на НАП, до всички служители в системата, с което изпълнителния директор на НАП приема „рационално решение да закрие лично звено „Оперативни проверки“, като посочва, че това е мярка от стратегията за повишаване ефективността и прозрачността в организацията /на НАП/“. Вследствие на това решение, изпълнителния директор „прекратява служебните правоотношения на служителите във функция на всички ТД на НАП, считано от 01 май 2018 г.“. Структурата на НАП е утвърдена от управителния съвет на НАП по предложение на Изпълнителния Директор. В ЗНАП не е записано, че предложенията за структурни промени на Изпълнителния Директор може да се извършват по имейл или на вътрешната страница на НАП.   Във връзка с предприетите действия от Изпълнителния Директор на НАП за структурна реформа изразяващи се в прекратяване на служебните правоотношения на служителите във функция „Оперативни проверки“, засягащи всички ТД на НАП от 01.05.2018г. е проведено общо събрание в отдел „Оперативни проверки“ на ТД на НАП София, на което се отбеляза, че в последната година и половина сме свидетели на отделни случаи на задържани служители от отдел „Оперативни проверки” по подозрения в корупция, както следва – при зимната кампания в гр. Банско през февруари 2017 г.; в гр. София през декември 2017 г. и др.    Във връзка със същите от страна на ръководството на ЦУ на НАП и по-конкретно на компетентната ТД на НАП София не са предприети никакви мерки за противодействие на корупцията. Основна отговорност на ръководителите на звена е да създават добра организация на работа, да съблюдават за съвестното изпълнение на служебните задължения на служителите в съответствие със закона и при установени отклонения от горните да предприемат съответните действия по отстраняването им.  Едновременно с това предходния месец март станахме свидетели на акция на полицията и прокуратурата, при която около тридесет служители на отдел „Оперативни проверки” бяха задържани за разпити и по подозрения за корупция.   Всички ние, които не сме началници на тези хора, не сме отговорни за действията им и отказваме да поемем вина за чужди действия или бездействия. В случай, че се докаже, че тези служители са били замесени в корупционна схема, всички те следва да понесат персонално отговорността – наказателна и дисциплинарна за деянията си, както следва и да бъде понесена от ръководството не упражнило нужния контрол.   Отговорност за една организирана престъпна група, ако тя бъде доказана, следва да понесе и цялото ръководство на ТД на НАП София и ЦУ на НАП, за липсата на упражнен какъвто и да било контрол върху действията на тези хора и този отдел.   Ние, като редови служители, не сме ръководили работата в отдел „Оперативни проверки” и не сме имали нито възможност, нито отговорност за контрол на работата на колегите ни, във връзка с което считаме, че е недопустимо да поемаме чужда вина и категорично отказваме да поемем отговорност за чужди действия и да бъдем изкупителните жертви на изпълнителния директор на  НАП г-жа Галя Димитрова с цената запазване на постовете на висшето ръководство на НАП и като пародия за решаване на идентифициран от страна на прокуратурата и полицията проблем с отделни служители от отдела.   В случай, че „решението” на проблема – уличени в корупция служители, е закриването на целият отдел /звено/, в който са работили същите, предлагаме да бъдат закрити всички основни отдели като използваме отново кавички, на Национална агенция по приходите, тъй като във всеки от тях са установявани случаи на корупция и са задържани определени служители. Предлагаме още всяка структура в държавата да бъде закривана, ако се установи, че за някой служител в нея не е доказано, но има съмнения за корупция. И след като решението на проблема е такова с цел, запазване „авторитета и прозрачността на НАП“, поставяме следните въпроси:   1 . Защо не беше закрита дирекция „Фискален контрол” след публичния разстрел на началник от същата структура, като нарко-бос, след който при извършен обиск в жилището на лицето са открити стотици хиляди левове и евро и са събрани доказателства от полицията, че същият е участвал в корупционни схеми, във връзка с което е убит, което представлява публична тайна? Защо вместо да бъде закрита тази структура, за която има и множество други сигнали, арести в Бургас на служители от ФК  и слухове за корупция в особено големи мащаби, както и мнозина от колегите са с ниско ниво на компетентност. Въпреки това отговорност за проблемите пое директорът на дирекцията, който подаде оставка и същата беше приета, структурата не беше закрита?   2.  Защо не беше закрита дирекция „Събиране”, след като миналия месец служител от същата стана звезда от „Господари на ефира” и много повече урони публично престижа на администрацията, а репортера в предаването му обясни, че всички знаят че са част от матрицата, че той е само „пипало“, а друг над него е на чело на „октопода”?   3.  Защо не беше закрит отдел „Ревизии” след като през месец февруари 2016 г. служителка на отдела е заловена с подкуп, взет във връзка с данъчна ревизия?   Защо не беше закрит отдел „Ревизии” след скандала, избухнал през 2015 година във връзка с неправомерно възстановено от органи по приходите ДДС в размер на 1,4 млн. лева, във връзка с което са уволнени тримата служители, свързани с ревизията? Защо този отдел не беше определен като уронващ престижа на администрацията и във връзка с това не беше закрит, след като и през настоящата година пресата продължава да хвърля сянка върху имиджа на агенцията, във връзка със случая, и при положение, че е установена злоупотреба с държавни пари в особено големи размери от служители именно от този отдел?   И след като говорим за организирана група следва да се отбележи, че и при възстановяването на  големи суми пари се назначават комисии от служители, които се подписват като съгласни с възстановяването на държавни средства и след които множество други сигнали, арести в Бургас на служители от ФК  и слухове за корупция в особено големи мащаби, както и мнозина от колегите са с ниско ниво на компетентност. Въпреки това отговорност за проблемите пое директорът на дирекцията, който подаде оставка и същата беше приета, структурата не беше закрита?   4. Защо не беше закрита дирекция „Събиране”, след като миналия месец служител от същата стана звезда от „Господари на ефира” и много повече урони публично престижа на администрацията, а репортера в предаването му обясни, че всички знаят че са част от матрицата, че той е само „пипало“, а друг над него е на чело на „октопода”?   5. Защо не беше закрит отдел „Ревизии” след като през месец февруари 2016 г. служителка на отдела е заловена с подкуп, взет във връзка с данъчна ревизия?  Защо не беше закрит отдел „Ревизии” след скандала, избухнал през 2015 година във връзка с неправомерно възстановено от органи по приходите ДДС в размер на 1,4 млн. лева, във връзка с което са уволнени тримата служители, свързани с ревизията? Защо този отдел не беше определен като уронващ престижа на администрацията и във връзка с това не беше закрит, след като и през настоящата година пресата продължава да хвърля сянка върху имиджа на агенцията, във връзка със случая, и при положение, че е установена злоупотреба с държавни пари в особено големи размери от служители именно от този отдел? И след като говорим за организирана група следва да се отбележи, че и при възстановяването на  големи суми пари се назначават комисии от служители, които се подписват като съгласни с възстановяването на държавни средства и след които и директора на ТД на НАП София ?   В никой от тези случаи, които представляват системни нарушения, не е подадена оставка на началник и директор ръководещ тези структури, което представлява основно задължение на изпълнителния директор и ръководството на НАП.   Ако трябва да направим аналогия на взетото от изпълнителния директор решение за закриване на отдела, като основна роля на ръководството на НАП, за да си запази постовете на върха на структурата, то тя би била, че ако беше в правомощията на г-жа Димитрова при идентифициране на зачестили случаи на катастрофи с автомобили, същата щеше да забрани използването на автомобили за придвижване от всички граждани.   От фискална гледна точка с всяка изминала година работата на отдел „Оперативни проверки” става все по-ефективна: при справка на данните от последната национална конференция се установява, че единствено отдел „Оперативни проверки” от функция „Контрол” има по-голяма ефективност в сравнение с предходната година. Като служители в отдела, ние извършваме проверки по търговски обекти, с опит от над 20 г. в системата на НАП, работещи на длъжност  ИНСПЕКТОР ПРИХОДИ, дисциплинираме бизнеса и стимулираме спазването на данъчното законодателство у задължените лица. С участията в национални кампании по българските летни и зимни курорти създаваме респект у задължените лица, във връзка с което същите отчитат по-високи приходи. Извършваните от нас наблюдения на търговски обекти /инвентаризации/ се използват като доказателства в работата на отдел „Ревизии” за облагане на същите тези дружества при установени отклонения от оборотите или декларираните данни.   Предмета на нашата работа е част от основната задача на данъчната администрацията – респектиране и стимулиране на бизнеса с цел доброволно отчитане, деклариране и внасяне на данъци, контрол върху същото и налагане на санкции при установени нарушения. За извършване на същата работа са необходими високи професионални умения, които се изграждат у служителите с годините и опита.  Да се преустановят оперативните проверки и контрола върху търговските обекти от страна на данъчната администрация би довело до драстичен спад в отчитаните приходи, усещане за безнаказаност у данъчно задължените лица и анархия.   Допускането на четене на присъди пред медиите и приемането на същите изказвания, без да има влязла в сила присъда е грубо нарушение на основните закони на Република България и  БЕЗ СЪМНЕНИЕ СИЛНО ОСУЕТЯВА УСПЕШНОТО СЪБИРАНЕ НА ДАНЪЦИ И ИЗПЪЛНЕНИЕ НА ЗАКОНА ЗА БЮДЖЕТА НА РЕПУБЛИКА БЪЛГАРИЯ ЗА 2018Г., КОЕТО ЗАСТРАШАВА УСТОИТЕ И СИГУРНОСТТА НА ДЪРЖАВАТА.   От друга страна да бъдат възложени тези функции на служители от други отдели, неквалифицирани в изпълнението на същите, без опит и познания в областта би било безотговорно решение, което ще доведе до некачествено свършена работа, а оттам и до спад в приходите. Не напоследно място би значело, че закриването на отдел „Оперативни проверки” представлява брутална саморазправа от страна на ръководството на Национална агенция по приходите в лицето на г-жа Галя Димитрова с нас – триста служители, работещи за реномето, репутацията и имиджа на Националната агенция по приходите. Имидж, който се създава именно от нашия отдел с непрекъснатото присъствие и проверки, които извършваме в морски и планински курорти, с участието в акции за проверки на търговски обекти, съвместно с други институции по различни поводи, добрите резултати от които намират отражение в медиите.   Сега, когато колегите са задържани /обвинени/ и разпитани по подозрения в корупция,  НИЕ ВСИЧКИ ОСТАНАЛИ КАТЕГОРИЧНО ОТКАЗВАМЕ ДА СПОДЕЛИМ ТЯХНАТА ВИНА /АКО ИМАТ ТАКАВА/, ЗАЩОТО ТЯ НЕ Е НАША. ЗАЩОТО ТЕ КАТО ОРГАНИ ПО ПРИХОДИТЕ СА ОТГОВОРНИ ЛИЧНО ЗА ДЕЙСТВИЯТА СИ, А НАЧАЛНИЦИТЕ ИМ КАТО ГОРЕСТОЯЩИ СА ОТГОВОРНИ ЗА КОНТРОЛА ВЪРХУ ДЕЙНОСТТА ИМ, НО НЕ И НИЕ!   Ние работим дълги години наред в администрацията честно и почтено и допринасяме както за доброто и име, така и за събирането на приходи. Единственият ни източник на доходи са работните заплати и премиите, които получавахме. Не споделяме за „справедливо“ решението на изпълнителния директор на НАП, да закрие отдела ни и да ни остави без работа като „благодарност” за целия  положен от нас труд. С действията си ръководството на ЦУ на НАП иска да се скрие зад нас, да се оневини и се представи като борец срещу корупцията.   Настояваме ръководството на НАП във връзка с допускането и неидентифициране на проблемни служители в различните дирекции и отдели на ТД на НАП София и свързаните с това подозрения за корупция, защото знаем че рибата се вмирисва от главата, а ръководните постове в НАП са „до пенсия“,  да понесе отговорността от несправяне със служебните си задължения.   Настояваме за запазване функциите на отдел „Оперативни проверки” и на работните ни места в него, с ново ръководство, нова структурна организация за работа и призоваваме с цел навременно идентифициране на случаи на корупция засилен контрол от страна на ръководителите и контролните органи на НАП по отношение на отдела.   В противен случай задаваме следния въпрос на изпълнителния директор на НАП – по какъв начин точно решението за закриване на отдел и съкращаването на 300 служители в цялата страна, които до днес са изпълнявали съвестно служителните си задължения и са допринасяли за поддържане и повишаване престижа на данъчната администрация е свързано с описаното в обръщението на изпълнителния директор на НАП г-жа Галя Димитрова от 11.04.2018 г. „повишаване на ефективността и прозрачността на агенцията”? Проведено  е събрание на 12.04.2018 г. на служителите от отдел „Оперативни проверки“ в ТД на НАП София, на което бяха гласувани следните искания и решения:       При незачитане на нашите искания уведомяване, че ще предприемем процедура по организиране на стачни действия.    ", "date": "2018.04.13", "title": "Съкращават 300 данъчни от оперативен контрол"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380811-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B4%D0%BE-2030-%D0%B3-%D1%89%D0%B5-%D0%B8%D0%BC%D0%B0%D1%82-%D1%80%D0%B5%D1%88%D0%B0%D0%B2%D0%B0%D1%89%D0%B0-%D1%80%D0%BE%D0%BB%D1%8F-%D0%B7%D0%B0-%D0%B6%D0%BF-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0", "text": "Решенията, които предстои да се вземат относно следващата Многогодишна финансова рамка на ЕС имат решаваща роля за развитието на жп транспорта в България. Това заяви заместник-министърът на транспорта, информационните технологии и съобщенията Велик Занчев при откриването на среща на високо равнище на тема „Подкрепа от ЕС за развитието на железопътния транспорт в България и Западни Балкани: настоящи възможности и бъдеща перспектива\".     Събитието е част от календара на Българското председателство на Съвета на ЕС и се организира от Министерството на транспорта, информационните технологии и съобщенията, в сътрудничество с Асоциацията на европейската железопътна транспортна индустрия UNIFE. Участие във форума взеха още евродепутатът от ЕНП Андрей Новаков, ръководителят на Представителството на Европейската комисия в България Огнян Златев, генералният директор на UNIFE Филип Ситроен, както и представители на ЕК, бизнеса и др.   „Структурните фондове, Кохезионният фонд и Механизмът за свързване на Европа са основни източници на финансиране на инфраструктурата в изоставащите региони на територията на Европейския Съюз и България много разчита на тази подкрепа, за да продължи изграждането на базовата железопътна инфраструктура\", акцентира Велик Занчев.   „Преди месец МТИТС приключи свое проучване относно необходимите инвестиции за свързване на транспортните мрежи на държавите от Западните Балкани и за изграждане на коридорите от „основната\" TEN-T мрежа\", допълни зам.-министърът. Той посочи, че общият размер на средствата, необходими за изграждане на всички железопътни връзки в региона, възлиза на 43 млрд. евро, като от тях осигурените до момента инвестиции от държавите са 8 млрд. евро.   Занчев изтъкна, че е важно разширяването на жп мрежата на запад от България, следвайки най-големите товарни потоци в региона. „Това ще улесни значително търговския обмен в Югоизточна Европа\" допълни още той.   В рамките на събитието, освен бъдещите инвестиции в железопътната инфраструктура, беше обсъден и Четвъртият железопътен пакет. Той ще допринесе съществено за развитието и ефективното функциониране на Единното европейско железопътно пространство. Чрез него ще се гарантира висока степен на безопасност, оперативна съвместимост, както и повишаване на конкурентоспособността на железниците.   В Техническия стълб на 4-тия железопътен пакет са заложени съществени промени в Европейското законодателство. Предвижда се Агенцията за железопътен транспорт на Европейския съюз да бъде централен орган за издаване на сертификатите за безопасност и разрешенията за тип превозни средства и допускане до пазара. Тя ще изпълнява и функцията на системен орган за ERTMS и издаване на разрешения за въвеждане в експлоатация на системите за управление на железопътния трафик. Ще бъде въведено още обслужване на едно гише, което ще опрости административните процедури.", "date": "2018.04.13", "title": "Европейските инвестиции до 2030 г. ще имат решаваща роля за жп транспорта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380812-%D0%B0%D0%BB%D0%B5%D0%BA%D1%81-%D0%B0%D0%BB%D0%B5%D0%BA%D1%81%D0%B8%D0%B5%D0%B2-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%BE%D0%B4%D0%BE%D0%BB%D1%8F%D0%BD%D0%B0", "text": "Кризата в Сирия няма да бъде преодоляна толкова лесно. Това заяви Алекс Алексиев, председател на Центъра за балкански и черноморски изследвания.   \"Според мен е решено, че ще има атака от страна на САЩ и най-малко Франция и Англия. Възможно е и други да се присъединят. Проблемът не е от днес или от вчера. Престъпното употребление на отровен газ от страна на Асад срещу неговия собствен народ не може повече да се търпи. Това, което ще последва, независимо от машинациите на Русия в Съвета за сигурност, ще има много силен удар, много по-силен от миналата година\", заяви Алексиев.   „Знаете, че преди една година американците изстреляха 59 ракети в една база в Сирия, от която започнаха нападенията с отровен газ срещу един сирийски град. По всяка вероятност ударът ще бъде много по-широк. Знаете, че в момента към района се придвижва един американски самолетоносач и ударът ще бъде голям\", допълни Алексиев.  ", "date": "2018.04.13", "title": "Алекс Алексиев: Кризата в Сирия няма да бъде преодоляна"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380813-%D0%B1%D0%B5%D0%B7-%D1%87%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0-%D0%B7%D0%B0-%D0%B1%D0%B8%D1%82%D0%B0-%D0%BE%D1%82-%D1%8E%D0%BB%D0%B8,-%D0%BE%D0%B1%D0%B5%D1%89%D0%B0%D1%85%D0%B0-%D0%BE%D1%82-%D0%BA%D0%B5%D0%B2%D1%80", "text": "Няма да има чувствително увеличение на цените на тока за бита от юли. Това увери отново председателят на енергийния регулатор Иван Иванов. Той определи като \"манипулация и натиск\" върху комисията появилите се прогнози за драстично поскъпване, което се обяснява с предварителните заявки на енергийните дружества за скок на цените.     Иванов припомни, че миналата година компаниите също са искали увеличение между 20 и 50 процента, но регулаторът е постановил поскъпване на електроенергията за бита от процент и половина.   До месец ще е ясно и дали комисията ще реши да отнеме лиценза на ЧЕЗ електро. Процедурата започна , заради неправомерно прихващане на взаимнодължими суми между компанията и НЕК.", "date": "2018.04.13", "title": "Без чувствително увеличение на цените на тока за бита от юли, обещаха от КЕВР"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380806-%D1%80%D1%83%D1%81%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0-%D0%BA%D0%B0%D1%86%D0%B0%D0%BD%D0%B5-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Руският президент Владимир Путин заяви по време на откриването на павильона „Космос\" във ВДНХ в Москва, че Русия има програма, която планира експедиция до Луната до 2030 година. „Програмата е до 2030 година. Привършва създаването на кораба „Федерация\", проект за свръхтежка ракета. Планира се извеждането на космически обекти в лунна орбита, след това създаване на орбитална станция и в последния етап – модули на самата Луна. Вярвам, че ще стане\", каза Путин в отговор на въпрос. Русия не е пращала хора на земния спътник. Единствената държава с това постижение е САЩ през 1969 г., а първият стъпил на Луната е Нийл Армстронг. Преди няколко месеца бе потвърдено, че НАСА отново мисли да прати хора там. На днешния ден светът отбелязва Денят на космонавтиката и авицията. На 12 април през 1961 година Юрий Гагарин извършва първия пилотиран космически полет.", "date": "2018.04.13", "title": "Русия планира кацане на Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380805-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B5%D1%80%D0%B0%D0%B7%D1%8A%D0%BC-%D0%B2-%D0%B4%D0%B5%D0%B9%D1%81%D1%82%D0%B2%D0%B8%D0%B5", "text": "228 милиона евро са инвестирани в България по европейската образователна програма „Еразъм+\" за последните 10 години. Това каза заместник-министърът на образованието Деница Сачева. 10% от учителите у нас са участвали в различни дейности, свързани с програмата. В момента у нас се провежда среща на директорите на националните агенции на програма „Еразъм\" на всички държави – членки и се обсъжда бъдещето на програмата, както и резултатите, постигнати до момента, каза Сачева: „Общите настроения са за това да има допълнителни инвестиции в рамките на следващата бюджетна рамка, като също така да се обърне особено внимание и на намаляване на неравенствата, т.е. да се работи с райони, които не са били включени до момента в програмата, да се търси начин за разширяване обхвата на програмата към различни сектори, включително по отношение на професионално образование, по-голяма мобилност, свързана с обмен на опит и практика за дигитални и предприемачески умения и разбира се, допълнителен силен акцент ще има отново върху учителите\".", "date": "2018.04.13", "title": "Програма Еразъм в действие"}
{"url": "http://www.classa.bg/%D1%81%D0%B2%D1%8F%D1%82/item/380800-%D0%BA%D0%BE%D0%BA%D0%B0%D0%B8%D0%BD-%D0%B2-%D0%BA%D0%BE%D0%BD%D1%81%D0%B5%D1%80%D0%B2%D0%B8,-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B8-%D0%BC%D1%8A%D1%87%D0%B5%D0%BD%D0%B8%D1%8F-%D1%81%D0%B0%D1%89-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D0%B3%D1%83%D1%81%D0%BC%D0%B0%D0%BD", "text": "Убийствя, мъчения, бягства от затвора и дори опит да се внесат 7 тона кокаин в Съединените щати в консерви с Халапеньос (люти чушлета) , са доказателствата, с които разполагат прокурорите от САЩ, обвинили бившия водач на картела Синалоа, Хоакин Гусман, известен още като \"El Chapo\". Съществуват и доказателства, че мексиканският наркобарон е свързан с престрелка между банди през 1992 г. в нощен клуб в Пуерто Валярта, в мексиканския щат Халиско, оставила шестима души мъртви, според меморандум, представен във вторник. Прокуратурата заяви, че има сателитни снимки на \"Ел Chapo\", както и счетоводни книги, видео, прихванати разговори и повече от 300,000 страници документи за престъпната дейност на наркотрафиканта, съобщи The New York Times , Също така, те поискаха от съдията да не взема предвид благотворителните дейности, извършени в Мексико от наркодилъра, кандидатурата му за мексиканския Сенат и една статия, написана от актьора Шон Пен за Rolling Stone през януари 2016 г., която описва подробно разностранната му репутация и го сравнява с Робин Худ. Едуардо Баларесо, адвокат на Гусман, заяви, че проучва въпроса и ще отговори своевременно. Гусман е държан в затвора за максимална сигурност в Ню Йорк и неговият процес е насрочен за септември в Бруклин.", "date": "2018.04.13", "title": "Кокаин в консерви, убийства и мъчения: САЩ представя доказателства срещу Гусман"}
{"url": "http://www.classa.bg/%D1%81%D0%B2%D1%8F%D1%82/item/380801-%D0%B2%D1%8A%D0%BF%D1%80%D0%BE%D1%81%D1%8A%D1%82,-%D0%BA%D0%BE%D0%B9%D1%82%D0%BE-%D0%BE%D1%81%D1%82%D0%B0%D0%B2%D0%B8-%D1%86%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B1%D0%B5%D0%B7-%D0%B4%D1%83%D0%BC%D0%B8-%D0%B2-%D0%BA%D0%BE%D0%BD%D0%B3%D1%80%D0%B5%D1%81%D0%B0", "text": "\"Бихте ли се чувствали комфортно да споделите с нас името на хотела, където сте прекарали нощта?\" попитаха основателя на Facebook Марк Зукърбърг.   Основателят на социалната мрежа се яви във вторник пред Конгреса на САЩ, за да даде подробности за политиката за поверителност, която позволи на Cambridge Analytica да използва данните на милиони потребители без тяхното съгласие. Въпросът, поставен от сенатора демократ Дик Дърбин, го остави безмълвен за няколко секунди.   След осезаемата пауза, Цукърбърг успя да отговори: \"Не, не, не\". След това сенаторът се възползва от възможността да продължи неприятния разпит и да попита основателя на Facebook, дали ще се осмели да сподели своите послания и имената на хората, с които е говорил през тази седмица.   Отново отговорът беше уклончив. „Мисля, че точно за това става дума\" - каза Дърбин. \"Вашето право на неприкосновеност на личния живот, границите на правото ви на неприкосновеност и колко давате в съвременните Съединени щати, за да се свързвате с хора от цял свят\", добави той.   Младият магнат, на 33, шеф на компанията, която позволи скандално изтичане за проектиране на кампанията на Доналд Тръмп през 2016 г., призна, че Дърбин е прав. \"Мисля, че всеки би трябвало да има контрол над това как се използва неговата информация.\"   Въпреки че Цукърбърг бе изправен пред Конгреса повече от пет часа, американските сенатори не получиха много откровени отговори за скандала във Facebook и за консултантската компания Cambridge Analytica.   Поразителен факт от изслушването - основателят на социалната мрежа остави видими част от бележките си, така че фотограф на Associated Press се възползва от възможността и засне сензационна снимка. Тези бележки разкриха някои ключови точки и показаха чувствителни въпроси, за които магнатът се беше подготвил, които така и никой не зададе, информира The Telegraph.", "date": "2018.04.13", "title": "Въпросът, който остави Цукърбърг без думи в Конгреса"}
{"url": "http://www.classa.bg/%D1%81%D0%B2%D1%8F%D1%82/item/380802-%D0%BE%D0%B7%D1%85%D0%BE-%D0%B7%D0%B0%D0%B2%D1%8A%D1%80%D1%88%D0%B8-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B8-%D0%BF%D1%80%D0%B5%D0%B4%D0%B0%D0%B4%D0%B5-%D0%B8%D0%B7%D0%B2%D0%BE%D0%B4%D0%B8%D1%82%D0%B5-%D1%81%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Експерти от Организацията за забрана на химическите оръжия (ОЗХО) са приключили разследването на инцидента в Солсбъри и предават своите заключения на Великобритания, съобщава вестник The Independent с позоваване на източници от британското Министерство на външните работи. \"В съответствие с установената практика, ни предадоха окончателния вариант на доклада, съгласно искането на държавата, по което разследването е направено\", заяви представител на Министерството на външните работи на страната. Според вестника, ОЗХО вчера е изпратила резултатите от своя анализ на всички страни-членки на Конвенцията за химическите оръжия, включително и Русия. Освен това резюмето на изследването бе публикувано в същия ден в 12:00 часа (UTC). Според доклада им, експертите на организацията \"потвърдиха констатациите на Обединеното кралство по отношение на идентичността на токсичен химикал, който е използван в Солсбъри\". Според документа веществото е \"с висока чистота\". В доклада не се назовава Новичок, както твърди Великобритания, но подробностите за токсина са класифицирани в пълния текст на доклада. Освен това ОЗХО не е идентифицирала произхода на това вещество. Юлия Скрипал, на 33, бе намерена в безсъзнание в сърцето на британския град Солсбъри на 5 март, заедно с баща си, бившия двоен агент Сергей Скрипалl. Според британските власти и двамата са били отровени с токсичния агент Новичок. Лондон приписва отравянето на Москва, без да представи доказателства в това отношение. Русия многократно заяви, че има \"нищо общо\" с атаката и поиска достъп до разследването, но британското правителство не позволи сътрудничество с Русия и не предостави на Москва проби от токсичното вещество. Великобритания експулсира двадесет руски дипломати и предизвика дипломатическа криза, която приключи в напускането на десетки руски официални лица от няколко съюзнически държави на Лондон.", "date": "2018.04.13", "title": "ОЗХО завърши проучването на случая \"Скрипал\" и предаде изводите си в Лондон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380803-%D1%87%D0%B8%D1%81%D1%82%D0%BA%D0%B0-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8", "text": "Националната агенция за приходите ще съкрати близо 300 свои служители от звеното за оперативен контрол. Те работят във всички териториални дирекции из страната, а решението ще влезе в сила от първи май. Чистката идва след като един данъчен почина в следствие на прострелните рани, които получи, а други 30 бяха арестувани за рекетиране на фирми и публичното изобличаване на техен колега в ефира от популярно телевизионно предаване. Мярката напомня радикалното увонение на повече от 10 000 полицаи, които предприе грузинското правителство в началото на този век, заменяйки ги с нови, по-високо платен и по-млади служители. В същото време обаче съкращенията се правят само в една от службите, които са печално известни, а примери за корупция има в почти всеки отдел на данъчните. Един от уволнените служители разказва, че констатации на корупция има в абсолютно всички звена. Реакцията на ръководството обаче е да закрие изцяло едно звено, което се прочу наоследък, а на другите места не се предприема нищо поне засега. Не е ясно и дали висшето ръководство на НАП са провели функционален анализ и разполагат с информация, която да оправдае подобно действие. Служител, които губи работата си, но трудовата му биография е безупречна и никога не е санкциониран заяви, че ще съди данъчната администрация за затова, че маскира със съкращения опит да се отстранят корумпирани служители, но редом с тях се уволняват и добросъвестни данъчни.", "date": "2018.04.13", "title": "Чистка на данъчни"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380804-%D0%BF%D0%BE%D0%BA%D0%B0%D1%87%D0%B2%D0%B0%D0%BD%D0%B5-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD", "text": "След няколко седмици на вяла търговия в нива около и под 7000 щатски долара, водещата криптовалута поскъпна в четвъртък с близо 16%, нараствайки дори за кратко над 8000 долара. В началото на днешната търговия биткойнът се търгуваше около 6770 нивото и сякаш нищо не предвещаваше драматичният ръст с над 1250 долара в рамките на по-малко от 30 минути, който стана факт в ранния следобед. Основната дигитална валута се изстреля до 8055 долара преди да върне назад към 7700 нивото, но все още с ръст от близо 12% в рамките на днешната търговия. Това движение може да се окаже най-здравото ценово колебание на биткойна от 6-и февруари насам, когато водещата криптовалута удари дъно около 5948 долара преди да приключи търговията около 7700 долара. Участниците на пазарите на криптовалути все още не могат да дадат напълно смислено обяснение на днешното мащабно възходящо рали на биткойна и на останалтие криптовалути. Агенция Блумберг цитира Томас Лий – анализатор от Fundstrat Global Advisors LLC, който посочва, че причина за драматичното поскъпване е комбинацията от няколко фактора: плановете на голямата банка Santander за базирана на блокчейн технолoгията апликация за осъществяване на плащания, приклюващи продажби от страна на американски инвеститорите, които бяха свързани с плащането на данъци, както и факта, че редица спекуланти бяха заложили „къси позиции\" (бяха продали биткойни „на зелено\") и след започналото по-рано днес поскъпване на основната криптовалута бяха принудени да покрият тези къси позиции (да закупят обратно продадените от тях биткойни). През последните дни се заговори, че инвеститори от САЩ бяха принудени да продават част от притежаваните от тях криптовалута, за да платят данъците си за 2017-а година, когато те изкараха много добри пари от рязкото поскъпване на биткойна. Крайният ден за плащането на такси и данъци обаче вече наближава – 16-и април, понеделник, което би трябвало да отслаби натиска от продажби. Междувременно Джефри Ван де Леемпут – анализатор от Cryptocampus, отбеляза: „За пръв път на пазара се появиха сериозни пари. Преди няколко дни помогнах за осъществяването на транзакция на 200 хиляди биткойна за китайски купувачи. Джорд Сорос също настъпва на пазарите на криптовалута, което предполага, че ще видим началото на истинския ценови балон\". Трябва да се има предвид, че инвеститорът-милиардер Джордж Сорос, който през януари определи дигиталните валути като изкуствен ценови балон, обяви през миналата седмица, че е оторизирал семейния си инвестиционен фонд за 26 млрд. долара да започне да търгува и с дигитални валути. Внезапното рязко поскъпване на биткойна допринесе за подем и при останалите криптовалути. Етериумът нараства с 11,8% към 470 долара, биткойн кеш – с 9,3% към 714 долара, а лайткойн – с едва 6,2% към 122 долара. Фючърсите на биткойн, търгувани на двете борси в Чикаго също нарастват здраво, като априлските фючърсни контракти на борсата Cboe се повишават с 11,56% към 7710 долара, а тези на CME Group – с 11,92% към 7725 долара.", "date": "2018.04.13", "title": "Покачване на биткоин"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380807-ko%D0%B8-ca-%D0%BFe%D1%87e%D0%BB%D0%B8%D0%B2%D1%88%D0%B8%D1%82e-%D0%B8-%D0%B3y%D0%B1e%D1%89%D0%B8%D1%82e-ce%C4%B8%D1%82op%D0%B8-%D0%B2-%D0%B1%D1%8A%D0%BB%D0%B3apc%C4%B8a%D1%82a-%D0%B8%C4%B8o%D0%BDo%D0%BC%D0%B8%C4%B8a", "text": "Cтpoитeлcтвoтo и тpaнcпopтът ca нaй-pиcĸoвитe ceĸтopи в бългapcĸaтa иĸoнoмиĸa. Te ca нaй-зacтpaшeни oт гoлямo зaбaвянe нa плaщaниятa мeждy фиpмитe и изпaдaнeтo нa няĸoи oт тяx в нecъcтoятeлнocт. Ha oбpaтния пoлюc ca aвтoмoбилнaтa индycтpия и фapмaциятa, ĸъдeтo ce нaблюдaвa cepиoзeн pъcт и ycтoйчивocт нa бизнeca, пише Мъни бг. Toвa cтaнa яcнo нa гoдишнaтa ĸoнфepeнция пo yпpaвлeниe нa pиcĸa нa мeждyнapoднaтa ĸoмпaния \"Koфac\", cпeциaлизиpaнa в ĸpeдитнoтo зacтpaxoвaнe. Oбopoтът нa ĸoмпaниитe в cтpoитeлcтвoтo нaмaлявa c 4.5 млpд. лeвa пpeз финaнcoвaтa 2016 г., ĸoeтo e cпaд oт пoчти 1/5.   Ceĸтopът ocтaвa cpeд нaй-pиcĸoвитe нe caмo в Бългapия, нo и в cвeтoвeн мaщaб, a 1/3 oт cтpoитeлнитe фиpми y нac ca c пpoблeмни финaнcи. Cтpoитeлният бpaнш зaвиcи пpeдимнo oт гoлeмитe инфpacтpyĸтypни пpoeĸти c пyбличнo (ocнoвнo eвpoпeйcĸo) финaнcиpaнe.    Πoзитивнa тeндeнция e aĸтивизиpaнeтo нa жилищнoтo cтpoитeлcтвo, ĸaтo ce нaблюдaвa cepиoзнo yвeличaвaнe (oĸoлo 19%) нa paзpeшитeлнитe зa cтpoeж пpeз 2017 г. Bъзcтaнoвявaнeтo нa ceĸтopa мoжe иcтинcĸи дa ce yceти eдвa пpeз финaнcoвaтa 2018 г. c пoмoщтa нa гoлeмитe пpoeĸти c пyбличнo финaнcиpaнe. Дpyг пpoблeмeн ceĸтop e тpaнcпopтът.    \"Tpaнcпopтът e ceĸтop c виcoĸ pиcĸ в Цeнтpaлнa и Изтoчнa Eвpoпa, нo и в cвeтoвeн мaщaб. Mopcĸият тpaнcпopт ce oтличaвa c виcoĸи cвpъxĸaпaцитeти и гoлямa ĸoнĸypeнция\", зaяви Mилeнa Bидeнoвa, yпpaвитeл нa \"Koфac Бългapия\". B Бългapия ce paзвивa нaй-вeчe нaзeмният тpaнcпopт, cвъpзaн нaй-вeчe c изнoca и пoвлиян oт няĸoи peгyлaции нa EC. Бългapcĸитe фиpми yвeличaвaт oбopoтa cи c 8.6% дo 14.05 млpд. лeвa, нo бизнecът им e cвъpзaн c мнoгo cъпътcтвaщи pиcĸoвe.    Koмпaниитe eнepгeтиĸaтa cъщo имaт зaтpyднeния, ĸaтo oтчитaт 5% cпaд нa oбopoтa дo 16.24 млpд. лeвa. 36% oт фиpмитe в бpaншa имaт пpoблeмни финaнcи, a мнoжecтвo тъpгoвци нa тoĸ бяxa oбявeни в нecъcтoятeлнocт. Aвтoмoбилнaтa индycтpия в Бългapия e eдин oт двигaтeлитe нa бългapcĸaтa иĸoнoмиĸa, ĸaтo дoнacя oĸoлo 10% oт БBΠ нa cтpaнaтa. Oбopoтът нa ceĸтopa пpeз финaнcoвaтa 2016 г. pacтe c 6.4% дo 9.4 млpд. лeвa. Pacтeжът ce дължи нa yвeличaвaщитe ce чyжди ĸoмпaнии, ĸoитo oтвapят пpoизвoдcтвa y нac и изнacят пpoдyĸциятa cи зa цял cвят. \"Aвтoмoбилният ceĸтop щe пpoдължaвa дa бъдe двигaтeл нa бизнeca в cвeтoвeн мaщaб пoнe пpeз cлeдвaщитe 5 гoдини. Toй e движeн oт мнoгoбpoйнитe инoвaции\", пocoчи Bидeнoвa.    Фapмaциятa e eдин oт нaй-cтaбилнитe ceĸтopи в cвeта и бeлeжи изĸлючитeлнo гoлям pъcт, ĸaĸтo в xyмaннaтa cи чacт, тaĸa и във вeтepинapнaтa. Бизнecът нa фapмaцeвтичнитe ĸoмпaнии в Бългapия пpoцъфтявa, a oбopoтът им нapacтвa c 5.3% дo 11.03 млpд. лeвa. Πopaди зacтapявaщoтo нaceлeниe, тъpceнeтo нa лeĸapcтвa нapacтвa, a пoтpeбитeлитe ca вce пo-взиcĸaтeлни cпpямo paзxoдитe и тъpcят peaлeн eфeĸт oт нoвитe тepaпии.", "date": "2018.04.13", "title": "Koи ca пeчeлившитe и гyбeщитe ceĸтopи в бългapcĸaтa иĸoнoмиĸa?"}
{"url": "http://www.classa.bg/%D1%81%D0%B2%D1%8F%D1%82/item/380797-%D0%B3%D1%80%D0%B5%D1%88%D0%BA%D0%B0-%D0%B2-%D0%B3%D0%B8%D0%BD%D0%B5%D1%81", "text": "След смъртта през февруари на испанеца Франциско Нунес Оливера на 113 години, организацията, която публикува \"Световните рекорди на Гинес\", определи за наследник на титлата японеца Масазо Нонака, когото на 10 април отличи като най-стария човек в света. Нонака е на 112 години Той е роден на 25 юли 1905 г., живее със семейството си в Хокайдо и \"се нуждае от инвалидна количка да се придвижва, но е в добро състояние\", каза една от неговите внучки, добавяйки, че \"той обича да яде всички видове бонбони, чете вестниците всеки ден и се къпе често в горещите извори на семейното имение\", публикува агенция AFP.   Възможно е обаче бездомник от Чили повече да заслужава титлата. В този конкурс не е взет под внимание Селино Вилянуева Харамийо на 121 години, който в действителност е най-възрастния човек на планетата и надминава японеца.   Това, което пречи на признаването на този старец, който е сляп и глух, е, че няма официален сертификат за раждане, тъй като го е загубил преди 20 години в пожара, оставил го бездомен.   Въпреки това, чилийските власти му издадоха лична карта, в която официално е записано, че е роден на 25 юли 1896 г. в Рио Буено, на около 30 километра южно от град Валдивия. Следователно той е единственият човек, който е живял в три различни века.   „При разглеждането на документите през 2016 г., видяхме, че Селино Вилянуева ефективно е роден на 25 юли 1896 г. и все още е жив\", каза Жаклин Салинас, началник на отдела по демография на Статистическата служба на Чили. Ето защо, от миналата година този човек има официални документи.", "date": "2018.04.13", "title": "Грешка в Гинес?"}
{"url": "http://www.classa.bg/%D1%81%D0%B2%D1%8F%D1%82/item/380798-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%BE-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE-%D0%BD%D0%B0-%D0%B2%D0%B5%D0%B6%D0%B4%D0%B8%D1%82%D0%B5", "text": "Веждите са предназначени да предпазват очите от слънце, дъжд и прах. Въпреки това, възможността да ги вдигнем в знак на недоверие, да ги смръщим, за да внушим страх или да ги движим съчувствено, може би е дала на човечеството значителни еволюционни предимства, според проучване на група антрополози от Великобритания, публикувано на 9 април в списанието Nature Ecology & Evolution.   Тези изследователи от Университета на Йорк считат, че изразените и отличителни арки на веждите, които са характеризирали ранните хоминиди, са отбелязвали функцията на физическа доминация. С времето, човешкото лице става по-малко и по-плоско, а веждите, както ги познаваме днес, са ни позволили да предложим по-голям набор от емоции.   \"Ние сме заменили доминацията или агресията, с по-широка палитра от изражения. Лицевите мускули могат да движат веждите нагоре и надолу и да изразяват по-фини чувства\", казва Пол О'Хигинс, професор по анатомия и водещ автор на този анализ.   Някои теории считаха, че челото и веждите, толкова отличителни у нашите предци, са служили като структурно подсилване на лицата им, за да издържат на напрежението и натиска по време на дъвчене. Но специалисти са проектирали 3D модел на вкаменения череп на архаичен човек, известен като \"Homo heidelbergensis\", и са открили, че тази характеристика не предлага особено предимство или функция.   \"Това означава, че извивката на веждите у архаичните хора трябва да е имала социална функция, най-вероятно използвана за показване на надмощие, както се вижда при други примати\", се казва в статията.   Вероятно намаляването на арките би могло да бъде причинено от намалената маса на мозъка или на лицето. Но по-късно то е позволило на нашите вежди да изпълняват множество фини жестове на приятелство към хората около нас.   Въпреки че тези експерти настояват, че техните заключения са спекулативни, но ако те са прави, че тази характеристика е позволила на хората да общуват на разстояние с по-сложни и разнообразни форми, наистина това е изиграло решаваща роля при оцеляването.", "date": "2018.04.13", "title": "Специалното еволюционно предимство на веждите"}
{"url": "http://www.classa.bg/%D1%81%D0%B2%D1%8F%D1%82/item/380799-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D0%BEe-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%B3%D1%80%D0%B0%D0%B4-%D0%B4%D1%83%D0%BC%D0%B0", "text": "Сирийската армия е придобила пълен контрол над град Дума, намиращ се в Източна Гута (североизточните покрайнини на Дамаск), който е бил в ръцете на въоръжени групи, обяви в четвъртък руският Център за помирението на воюващите страни в Сирия.   \"Днес е паметен събитие в историята на Арабска република Сирия, над правителствената сграда в Дума бе издигнато националното знаме, с което се поема контрол над този град и по този начин върху цялата Източна Гута\", се казва в документа на институцията.   Той добави, че в тази местност ще започнат да работят звената на руската военна полиция, които ще отговарят за гарантирането на реда.   Миналата седмица от Дума започна евакуацията от милициите на групировката \"Джаиш ал Ислам\". Според руския център за помирение на враждуващите страни в Сирия, миналия уикенд в Дума се сложи край на сраженията и бе възобновена евакуацията на милициите през коридора на Ал Уафидийн в северната част на Източна Гута.   Очаква се да се улесни изтеглянето на до 8000 бойци и около 40 000 членове на семействата им.", "date": "2018.04.13", "title": "Сирийската армия поe контрола над град Дума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380796-%D1%86%D0%B0%D1%87%D0%B5%D0%B2%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%83%D1%81%D0%B5%D1%82%D0%B8,-%D0%B4%D0%BE%D1%80%D0%B8-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B0%D1%82-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80", "text": "    Телевизионната камера има и способността съвсем непринудено да предизвиква изговарянето на глупости – и това все повече се превръща в единственото й предназначение, особено когато пред нея се гърчат политици.   Министърът на регионалното развитие, например, наскоро направи епохално откритие: дупките по пътищата щели да бъдат ликвидирани – като се запълнят!   Нямало да бъде лесно, понеже проклетите пътища имали доста голям период на използване – не се кръстете, точно така каза, български министър е, все пак.   Телевизиите охотно се присъединяват към подобни откривателства, драго им е да са съавтори на откровени дуращини. Днес в тях няма нито един човек, който да подкара въпросния министър към някоя дупка и да я запълни с него – с думи, имам предвид.   На тия хора трябва да им се забрани и да цитират – особено ББ, защото в старанието си да му изпишат най-рунтавите вежди най-често му вадят някое око.  Накрая Новият Самуил ще води слепци-екзалтанти.   Дупките по пътищата все някак могат да ги ликвидират, щом са се сетили, че това става със запълване.   Обаче Дупката край Бойко – нея как ще запълнят?   Например, Цецка Цачева – тя дори не е дупка, ами цяла яма.   Не е подходяща и за фон на Падишаха.   Тя няма да се усети, дори да продадат Софийския затвор.  Но ББ продължава да се чувства уютно в Затвора на цецките.  Сигурно е забравил, какво правеше в подобни случаи неговият случаен ментор Живков: разкарваш незабавно, иначе ти си отиваш.   А един сляп от подмазване човек на ББ тия дни се похвали, че България поддържала диалога между Русия и Брюксел.   Това е цяло чудо и трябва широко да бъде разгласено – особено като се има предвид, че Русия няма и понятие, че участва в подобен диалог.  ", "date": "2018.04.13", "title": "Цачева няма да се усети, дори да продадат Софийския затвор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380790-13-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1059 г. римският папа Николай II издава декрет, според който занапред само кардинали ще имат право да участват в избора на Глава на римокатолическата църква.    През 1771 г. Екатерина II заповядва да започнат тайни медицински експерименти с безнадеждно болни от чума за откриване на лечение.    През 1814 г. немският математик Карл Вите получава докторска степен на 12-годишна възраст.    През 1848 г. Сицилия обявява независимост от Неапол и става самостоятелно кралство.    През 1849 г. Унгария е обявена за република.    През 1871 г. двете епархии - Варненска и Преславска са обединени във Варненско-Преславска епархия.    През 1940 г. органите на НКВД (СССР) избиват над 4000 полски офицери. Събитето остава в историята като \"Катинското клане\".    През 1941 г. британската авиация извършва първата бомбардировка на София.    През 1945 г. Министерският съвет приема наредба-закон за ТКЗС.    През 1960 г. в алжирската част на Сахара Франция извършва първото изпитание на атомна бомба.    През 1962 г. в София се провежда Първи международен турнир по свободна борба Дан Колов, който става традиционен.    През 1963 г. Сидни Поатие става първият афроамериканец, който печели „Оскар\".    През 1967 г. Rolling Stones изнасят първия си концерт зад Желязната завеса във Варшава.    През 1987 г. Португалия и Китай постигат съгласие Макао да бъде върнат под китайско управление през 1999 г.    През 1990 г. СССР признава за първи път отговорността си за убийството на хиляди полски офицери при Катин през 1940 г.    През 2001 г. в Египет са открити 20 позлатени мумии.    През 2005 г. Европейският парламент гласува с мнозинство в подкрепа на подписването на Договора за присъединяване на България и Румъния към Европейския съюз, който влиза в сила от 1 януари 2007 година.      ", "date": "2018.04.13", "title": "13 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380791-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D1%82%D0%B5%D0%BC%D0%BE%D0%BD,-%D0%BF%D1%80%D0%B5%D0%B7%D0%B2%D0%B8%D1%82%D0%B5%D1%80-%D0%BB%D0%B0%D0%BE%D0%B4%D0%B8%D0%BA%D0%B8%D0%B9%D1%81%D0%BA%D0%B8", "text": "    През време на гонението срещу християните, предприето по заповед на император Диоклетиан (284-305 г.), в Лаодикия живял благочестивият свещеник Артемон.   Един ден в града пристигнал от Рим специален чиновник на име Патрикий. В изпълнение на императорската повеля той задължавал християните да принасят жертва на езическите идоли и да им се покланят като на богове. Непокорните били подлагани на жестоки мъчения и били убивани.     Като научил за пристигането на Патрикий, лаодикийският епископ Сисиний взел със себе си свещеник Артемон и някои християни, отишъл една нощ в капището на Артемида, счупил и изгорил намиращите се там идоли. След това отишъл в християнския храм, който бил извън града, и предупредил християните за предстоящите изпитания.   - Чеда мои, слушам, че антихристът идва в града – казал той. – Той иска да убива християни. Бъдете твърди. Нищо да не ви отделя от любовта Христова: нито огън, нито меч, нито зверове, нито най-мъчителна смърт.   От Лаодикий Патрикий отишъл в Кесария Палестинска. Със себе си той взел и задържания под стража Артемон. Престарелият свещеник твърдо понасял продължителните и тежки мъчения. Като наблюдавал неговата твърдост, езическият жрец Виталий повярвал в Христа и станал ревностен християнин. По-късно той бил ръкоположен за епископ в Кесария и се грижел много за разпространение на християнската вяра.   Изтощен тялом, но бодър духом, престарелият презвитер Артемон по чудо се освободил от тъмницата и по Божия повеля отишъл на уединено място в Мала Азия. И тук той просвещавал езичниците със светлината на евангелското слово и мнозина от тях повярвали и се кръстили. Най-после св. Артемон бил хванат от фанатизирани езичници, които отсекли главата му с меч. Така верният Божи служител получил мъченически венец и се преселил във вечните небесни обители.", "date": "2018.04.13", "title": "Св. свещеномъченик Артемон, презвитер Лаодикийски"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/380792-%E2%80%9E%D1%80%D0%B5%D0%BF%D0%B5%D1%82%D0%B8%D1%86%D0%B8%D0%B8%E2%80%9C-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D1%88%D0%B0%D1%80%D0%BE%D0%B2-%D0%B2%D1%82%D0%BE%D1%80%D0%BE%D1%82%D0%BE-%D0%BF%D1%80%D0%B8%D1%88%D0%B5%D1%81%D1%82%D0%B2%D0%B8%D0%B5-%D0%BD%D0%B0-%D1%85%D1%80%D0%B8%D1%81%D1%82%D0%BE%D1%81-%D0%BD%D0%B0-%D1%80%D1%83%D1%81%D0%BA%D0%B0-%D0%B7%D0%B5%D0%BC%D1%8F", "text": "Едни го наричат жив класик,  други – литературен провокатор, който работи на границата между историософията и религиозно-мистичното възприятие на действителността.  Сравняват писането му с реализма на Толстой и фантастичните абсурди на Кафка, а на Запад го наричат „новият Достоевски“.   Владимир Шаров (1952) е автор на сборници със стихове и есета и на девет романа, сред които „Старото момиче“, „Преди и по време“, „Възкресението на Лазар“, „Бъдете като децата“, „Бягство в Египет“, „Царството на Агамемнон“. Всяка негова нова книга е повод за възторзи и яростни дискусии.     Историк по образование, Шаров си позволява да интерпретира крайно своеобразно и смело руската история от XVI до ХХ век. Чете лекции в Харвардския, Оксфордския, Кьолнския, Римския, Вашингтонския и други престижни университети, лауреат е на множество литературни награди.   В основата на романа „Репетиции“ (1992) е грандиозният замисъл на изпадналия в немилост патриарх Никон да съгради – през ХVII век, близо до Москва –  Нов Йерусалим и в новопостроения храм „Гроб Господен“ да повтори като мистериално действо събитията от Страстната седмица. За целта е привлечен френският комедиограф Сертан, а величествената възстановка трябва да  доведе до Второто пришествие на Христос на руска земя.   Замисълът се проваля, организаторите са изпратени на заточение в Сибир, самодейната трупа, състояща се от неграмотни селяни, се превръща в мистична секта, завладяна от идеята да се изиграе на всяка цена това небивало представление, с което ще дойде дългоочакваният свършек на света. И така – от края на Смутното време до началото на колективизацията и сталинските лагери…   „Репетиции“ е един от най-важните ми романи. Доколкото зная, така мислят и читателите. Много сериозни неща, отнасящи се до историята на Русия, до нашето общо разбиране защо и как се гради животът, къде, вървейки по кой път може да се спаси човек, стана и за мен самия – сега, след този роман – по-ясно и разбираемо, отколкото беше, когато започнах работа по него, казва Владимир Шаров. Следва откъс от книгата.   ут била много красива. В училище я наричали тургеневско момиче и я карали да разплита своята дебела, дълга цял метър почти пепелява на цвят плитка. В лагера била вече без плитка. Когато в Горловка чекистите дошли в тяхната къща и представили заповедта за арест, първото, което й хрумнало, било, че слава Богу, най-сетне ще й отрежат плитката. Тя искала да се отърве от нея от дълги години, харесвало й да е късо подстригана, но отначало не й давал баща й, после арестували баща й и вече не й разрешавал съпругът й. Тук, в лагера заради туберкулозата устните й постоянно пресъхвали, от бузите й не изчезвала странната руменина и от постоянната температура блестели очите й. Чертите на лицето й се изострили, то се променило, макар че още личало каква е била по-рано. Болестта не я загрозявала, само я правела по-възрастна – трудно било да й дадат двайсет и две години.  Бащата на Рут Исай Каплан бил минен инженер в Донбас и сред другите бил съден по прочутото Шахтинско дело за вредителство. Две години след съда и присъдата умрял в затвора. Още в училище Рут била влюбена в своя съученик и син на бъдещата й мащеха Иля Гринберг. През двайсет и трета година Иля и тя запознали родителите си – майката на Иля Тема и бащата на Рут били овдовели – и ги оженили. Когато завършила училище, Рут останала в Горловка и работела в местния вестник отначало като коректорка, после като репортер, а Иля заминал за Ленинград и там влязъл в университета. Специализирал арабистика и бил един от най-близките ученици на Бартолд. През тези години те се виждали рядко и за кратко, Иля само през лятото, обикновено на връщане за Ленинград от средноазиатските експедиции за седмица-две оставал в Горловка.  През двайсет и осма година той трябвало да замине с археологическа група в предпланините на Памир да изравя Кушанските паметници, но нещо се объркало, през пролетта и началото на лятото се намерил свободен и през април неочаквано за близките си пристигнал вкъщи. Този път бащата и мащехата успели да придумат Рут да се омъжи за него. Тя все още обичала Иля, но не днешния, а онзи, когото познавала по-рано. Иля й правел предложение при всяко свое идване, но по-рано Рут, макар че в семейството техният брак бил нещо почти решено, не давала отговор. В училище Иля бил тъжен и трогателен и на нея й харесвало да го пази и защитава. Ленинград, експедициите много го променили и сега тя не разбирала за какво му е нужна. Само ръстът на Иля бил старият и за да не изглежда по-висока, тя никога не обувала обувки с токчета. И самият той виждал, че е станал друг, обичал да се шегува със себе си предишния и тя, като чувала това, всеки път се огорчавала и Иля й се виждал чужд.  Месец след омъжването на Рут арестували баща й. В началото следователят Граевой, който се занимавал с неговия случай, почти през ден викал Рут на разпит. Тя виждала, че той я харесва, на няколко пъти й казал, че срещу Каплан няма нищо сериозно, намеквал й, че ако преспи с него, можело лесно всичко да се потули. Нали Иля не я оставял нито за минута, всеки път я изпращал до прокуратурата и чакал на пейката пред входа, докато я пуснат, тя не знаела какво да прави, на два пъти почти се решила и все пак не могла. После адвокатът й казал, че обвиняемите май ще стигнат до разстрел, и тя сама отишла при Граевой, но той дори не я приел.  Когато пощальонът връчил на Рут съобщението, че баща й е починал на 13 януари 1931 година в Лефортовския затвор, тя, като навирала листчето в лицето на Иля, се развикала, че ако не бил той, баща й щял да бъде жив и на свобода. Иля не разбирал защо и тя в истерия, намръщена и озъбена, му засъскала: „Защо ли, а, защо… Защото щях да преспя със следователя, ето защо, защото нямах нищо против да преспя с него, ето защо, защото той е висок и красив, ето защо…”  На другия ден Иля заминал за Ленинград и те никога повече не се видели.  ", "date": "2018.04.13", "title": "„Репетиции“ на Владимир Шаров: Второто пришествие на Христос на руска земя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380793-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B4%D0%B0-%D1%81%D0%BF%D0%B0%D1%81%D0%B8%D0%BC-%D0%B6%D0%B5%D0%BB%D1%8F%D0%B7", "text": "Евтин труд, ниски претенции, нулев контрол. Ако България имаше визитна картичка, този девиз щеше да бъде бродиран със златни букви върху нея.   В държавата на ишлемето, в която почти 4% от БВП се дължи на аутсорсинг услуги, тази комбинация звучи гордо. Що за услуги се предлагат, какъв е произходът на финансирането им, откъде влизат и накъде излизат \"материалите на клиента\" - това са подробности от пейзажа, важното е да кипи усилен труд.   И той кипи. До момента, в който схемата не направи късо съединение, а \"евтиното\" се окаже скъпо удоволствие. Такъв е прословутият случай с българо-ирано-американо-френската фирма AW Tronics - работодател на Желяз от Добрич.   Дали изобщо има основание за екстрадирането на 29-годишния културолог във Флорида, не се наемаме да съдим.   Смеем само да се твърдим, че истерията около този случай в България е обратно пропорционална на реалното значение, което му се придава в Съединените щати.    Само вижте наказанията, наложени на основните виновници за престъплението - Али, Араш и Марджан Каби. Заради самопризнанията получават между 1 и 2 години, с приспадане на излежаните месеци. Максимумът по обвинителния акт предвиждаше 50-60 години лишаване от свобода, реален доживотен затвор. Докато българските институции се начудят дали да екстрадират Желяз, \"инвеститорите\" от Маями сигурно ще са на свобода за добро поведение.   Финансови глоби заради контрабанда, измама и подправяне на митнически документи можеха да стигнат 5 000 000 долара. Тримата от фамилията Каби са осъдени да върнат по-малко от 30 000 долара на американската хазна. На това, с извинение, му се казва кокошкарска драма.   Сравнете я сега с \"ювелирната\" милиционерска комбинация срещу Желяз Андреев в \"CSI Толбухин\":  задържане навръх Великден под фалшив претекст, с максимална продължителност на прокурорската заповед за арест и без достъп на адвокат до килията му.   Ето така един частен случай, известен на службите и медиите от началото на 2017 г., беше оставен да излезе от контрол, за да се превърне в общонационално патриотично възпаление. А когато служби и ГМО-партии шият активни мероприятия с бели конци, обикновено балонът е пред спукване.   Вместо дебат по проблема с транзита на забранена продукция за ембаргови държави, разговорът преля към късане на Договора за правна помощ със САЩ. Самата прокуратура преживя катарзис, а Сотир Цацаров се привидя в ролята на \"защитник\" на българските граждани от американския правен натиск...   Всъщност, и сега има много лесен и чисто български начин да спасим Желяз от екстрадиция . Договорът със САЩ дава възможност за безсрочно отлагане на процедурата, ако срещу лицето се води наказателно преследване в татковината му. Още утре прокуратурата може да състави едно фалшиво досъдебно производство срещу \"нашето момче\". Може да внася, да връща и да преправя обвинителния акт пред съда, съдът може да влачи процеса още десетина години и с общи усилия да се дочака изтичане на давността по делото му в САЩ.   После Желяз и семейството му с чиста съвест могат да осъдят България в Страсбург, а публиката - да пие една студена вода и да се поздрави за успешното надхитряване на прогнилия империалистически враг.   През това време хуманитарните висшисти с по два чужди езика ще продължават да работят като телефонисти срещу евтини бонуси, без да се замислят колко редно е да фактурират резервни части на държавната авиокомпания на Сирия, а парите по индустриалната поръчка да идват от сметките на туристическа агенция в Дубай.", "date": "2018.04.13", "title": "Българският начин да \"спасим\" Желяз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380794-%D0%BA%D0%BB%D0%B0%D1%81%D0%B8%D0%BA%D0%B0-%D0%B2-%D0%B0%D0%BD%D0%B0%D0%BB-%D0%BB-%D0%B8%D0%B7%D0%B0", "text": "Не мога да се сдържа да не ви покажа класически пост във Фейсбук, от световно (не)известния анал(л)изатор и “мъдрец” Евгений Дайнов, от преди около 24 часа,         А сега разшифроваме посланието. Размерите на банкнотата са посочени ВЯРНО, в милиметри. Съответно и площта на банкнотата в квадратни милиметри също е посочена ВЯРНО. Курсът е около 77 рубли за 1 евро. Това означава, че за 10 евро ще станете горди собственици на 770 руски рубли. Ако последното число разделим на ПЕТ, за да оценим на колко банкноти от по 5 рубли се равнява получаваме 154, а не 15.4, както ни подхлъзва анал(л)изатора. И така продължаваме да смятаме:   154 броя банкноти по 8 357 мм2 прави 1 271 578 мм2. Това наистина прави приблизително 1.3 квадратни метра. Така получаваме относително верен краен резултат, при погрешен път по хода на решаването на задачата. В такива случай учителите по математика пишат ЕДИНИЦА, заради преписване. И за да не остане никакво съмнение анал(л)изатора Евгений Дайнов решава в края на вече “решената” задача да добави свое изречение, с което да прикрие факта на преписването. Прочетехте ли го? Осмислихте ли го?   Сигурно се чудите, защо ви занимавам с този ли? Причината за вдъхновението ми идва от факта, че оригиналният анал(л)из дойде минути след като стана известно, че ЧЕЗ България иска да ни пореже с нови, много по-високи цени на тока от 1-ви юли. Но за анал(л)изатора Дайнов това не е проблем, защото в двора на същата къща, в същото село, която ще облепва с 5 рублеви банкноти той отдавна си има малка слънчева централка. Тя не само му осигурява независимост, но даже и му пълни портфейла. Самият той се похвали по “медиите” преди няколко месеца.         Същият е и редовен анал(л)изатор в любимите издания на фондация “ .", "date": "2018.04.13", "title": "Класика в анал(л)иза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380795-%D1%87%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0%D0%B6%D0%B5-%D1%81%D0%BC%D0%B5-%D0%BC%D0%BD%D0%BE%D0%B3%D0%BE-%D0%BC%D0%B8%D0%BB%D0%BE%D1%81%D1%8A%D1%80%D0%B4%D0%BD%D0%B8-%D1%81-%D1%82%D0%B5%D0%B7%D0%B8-%E2%80%A6", "text": "След като от 1-ви февруари 2018-та вдигнахме ПРЕпродажната цена на тока за бизнеса и вече ТРЕТИ месец им го ПРЕпродаваме с над 100% далавера, при 100% подкрепа от страна на политико-медийно-енерГЕПИйната мафия, защо от 1-ви юли да не направим същото и с битовите потребители? Така трябва да се разчита правилно станалата известна вчера заявка на ЧЕЗ България за драстичен скок в цената на тока за всички нас от средата на годината.         За ТРИДЕСЕТ И ОСМИ ПЪТ от 72 възможни дни, т.е. повече от 50%, от началото на февруари борсовата цена на електроенергията у нас е най-ниска на стария континент. За това време НИТО ЕДИН представител на политико-медийно-енерГЕПИйната мафия не е забелязал този факт и не е поискал преразглеждане на грабителските цени от прекупвачите към бизнеса. Заради робското мълчание на жертвите те с радост ще ги натоварят още повече. Геноцидът си е геноцид и нормите за обезселяване на територията трябва да се изпълняват?   Прави впечатление, че жертвите предпочитат да плащат щедро, но робовладелците си вместо безплатно да разпространяват разобличенията на техните престъпления. И за това непременно им е виновен някой друг? А през почивките си са заети да “спасяват” сирийци или руснаци (от Кемерово, примерно) и кой ли още не, но никога и за нищо на света самите себе си.  ", "date": "2018.04.13", "title": "ЧЕЗ България: Даже сме много милосърдни с тези …"}
{"url": "http://www.classa.bg/%D1%81%D0%B2%D1%8F%D1%82/item/380787-%D0%BD%D0%BE%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D1%85%D0%B0%D0%B9%D0%B4%D0%B5-%D0%B4%D0%B0-%D0%BD%D0%B5-%D0%BF%D1%80%D0%B5%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BC%D0%B5", "text": "          Нова световна война? По-полека, нека си поемем въздух, призовава Клеменс Вергин в обширния си анализ в германския „Ди Велт\", от който сме подбрали няколко пасажа.     В началото Вергин пише за все по-разпространените страхове, че ескалацията на конфликта в Сирия може да доведе до нова световна война. В тази връзка авторът цитира предупреждението на Тръмп в Туитър и коментара на руския посланик в Либия, че неговата страна може да атакува американски позиции.   „В момента е най-добре всички да поемат дълбоко въздух, включително политическите актьори\", препоръчва Клеменс Вергин. Защото „всъщност ситуацията изобщо не е сравнима с Кубинската криза. (...) Вече от дни е ясно, че ще има наказателни удари, след като сирийските сили използваха отровен газ срещу собственото си население. Още преди година Тръмп нареди да бъдат извършени такива удари, след като силите на Асад атакуваха с отровен газ град Хан Шейхун. А руснаците, подобно на Тръмп, правят сега именно онова, което най-добре умеят: да се бият в гърдите.   Москва добре знае колко са чувствителни европейците и как начаса изпадат в паника, когато руският мечок задрънка с оръжие. Заплашителните гримаси са част от дневния ред на Москва, те целят да стреснат всички и да им припомнят, че страната може и да е икономически съсипана, но във военно отношение все още играе в първа лига, най-малкото що се отнася до ядрените оръжия. Русия вече не е градивна сила, но иска поне да остане блокираща сила и да опази своя клиент Асад от последствията заради нападенията с отровен газ, прикривани от самата Москва.   Заплахата, отправена от един по-скоро второстепенен дипломат - руския посланик в Либия, междувременно беше чувствително омаловажена от Кремъл. Сега се казва, че Русия ще отвърне на удара единствено ако бъдат атакувани руски позиции или руски войници. Тръмп също омаловажи своя войнствен туит и влезе в един по-миролюбив тон по отношение на Москва\", пише Вергин. По-нататък авторът коментира разпространените сравнения между сегашната ситуация в Сирия и Кубинската криза от 1960-те години:   „Сирия изобщо не може да се сравнява по значимост с Куба от онова време. През 1960-те години СССР разположи в Куба установки за ядрени оръжия - директно край бреговете на САЩ. По този начин за САЩ възникна директна заплаха, и то от един противник, който беше много по-опасен от сегашна Русия. Тогава САЩ поставиха своите ядрени сили в предпоследна степен на бойна готовност, която важи непосредствено преди избухването на ядрена война. Докато конфликтът в Сирия е просто задочна война, в която никой, включително и Путин, няма да рискува ескалация до ядрена война. (...)   Заплашителните гримаси на Русия трябва да бъдат разобличени като блъф. Москва вече от години се опитва да се състезава в много по-висока от реалната си категория. И досега имаше успех, защото на Запада му липсва волята да се противопостави по-решително срещу руските агресии. Навремето германският канцлер Хелмут Шмит беше определил СССР като „Горна Волта, но с ядрени ракети\". Същото важи и за днешна Русия, която се опитва да изиграе слабите си карти по най-умния възможен начин. Защото в действителност руската икономика е по-слаба дори от италианската, а страната е много уязвима от западните санкции.   Както европейците, така и Обама и Тръмп реагираха през последните години неадекватно по отношение на Москва - като имаме предвид сериозните руски агресии. (...) Това не донесе нищо особено. Напротив, сякаш насърчи Москва да разширява периметъра на своите атаки, провокации и заплахи. Русия изцяло се е върнала към матрицата на Студената война, макар че използва много по-модерни средства - показва го водената от нея пропагандна война в интернет.   Ето защо вече е време Западът също да си припомни някои ходове от времето на Студената война. На първо място това означава да запази спокойствие и да не се оставя заплахите от Москва да го натикват в миша дупка. Изкуството на Студената война се състоеше в балансиране, а Западът спечели тази война, защото при необходимост демонстрираше нужната твърдост и готовност за рискове, но без да води нещата към истинска ескалация. Подобна твърдост е необходима и сега\", заключава авторът на \"Ди Велт\".", "date": "2018.04.13", "title": "Нова световна война? Хайде да не преувеличаваме."}
{"url": "http://www.classa.bg/%D1%81%D0%B2%D1%8F%D1%82/item/380788-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D0%B5-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "            Два дни поред Марк Зукърбърг дава показания пред американския Конгрес, а светът следи на живо как „разкъсват\" с въпроси основателя на Фейсбук. Европейската комисия също даде знак, че ще се заинтересува повече как Зукърбърг борави с информацията, която всеки един потребител доброволно оставя за себе си в мрежата - например къде е пътувал, какво пазарува, от кой отбор е, от какво разбира, какво го интересува и т.н.     Различни данни от последните години показват, че в България над половината от активното население има профили във Фейсбук, от което следва, че всички тези хора навярно оставят достатъчно информация за себе си. Какво тогава Марк Зукърбърг (или негови служители и машини) знае за българите?   БНТ цитира отговор от Фейсбук на свое запитване, според който 35 718 българи са засегнати от „изтичането\" на информация към британската компания Cambridge Analytica. В целия ЕС засегнати са 2,7 милиона потребители, а общо в света - 87 милиона, като част от данните били използвани от фирмата в американската предизборна кампания. България дори не е капка, а само капчица в това море: Фейсбук уточнява, че пряко засегнатите българи са само 18 - онези, които доброволно са попълнили анкетата „Това е твоят дигитален живот\", а всички останали са техни приятели, до чиито данни мрежата също е дала достъп. И след като Фейсбук позволи на всеки лично да провери дали е бил част от това „изтичане\", потребители в България масово започнаха да установяват, че не са. И се засегнахме, че не сме засегнати от този скандал.     Иначе в българоезичното пространство на социалната мрежа е много интересно. В държава, където липсата на квалифицирани кадри е основен проблем, винаги се намират достатъчно „квалифицирани\" хора по всеки въпрос. В последните дни сме експерти по екстрадициите, международното право и търговията с ембаргови държави. Българинът Желяз Андреев очаква решение на съда по искане на САЩ да бъде екстрадиран във връзка с разследване на прокуратурата в Маями за нарушаване на ембаргото за търговия със Сирия. Андреев е работил в кол център на фирма, която продавала самолетни части на сирийските авиолинии.    Случаят е публично известен почти от година, вече има арести в САЩ, а сега цялата история стига и до България. „Експертите\" във Фейсбук обаче вече са готови с присъдата - „изчели\" са всички материали по делото, „запознати\" са с международното право, „разкрили\" са конспирацията и заговора. Най-важно в случая е истината да победи и ако Андреев няма никаква вина, съдът също да стигне до този извод. За всичко това от значение са фактите, но „експертите\" отдавна не се занимават с такива дреболии.   Само преди месец цялата „експертиза\" на българската Фейсбук-общност бе насочена към неизбежната отбрана. Д-р Иван Димитров беше герой, който, с риск за семейството си, е бил принуден да стреля по крадец. „Експертите\" набързо разследваха случая, промениха няколко закона, изследваха практиката в целия свят и посочиха рецепта за справяне с престъпността. После фактите се оказаха по-различни, но „експертите\" вече бяха набрали такава преднина в посока разрешаване на оръжията, че фактите не можеха да ги спрат. Инерцията им позволи да уловят в движение случая „Скрипал\" и да споделят със света познанията си по химически оръжия и шпионски конспирации. Химическата атака в Сирия изобщо не ги изненада - предварително бяха готови със заключенията... Отдавна не са верни думите, че всеки българин разбира от политика и футбол. Социалната мрежа ни даде възможност да видим, че полето на познанията е безгранично.     Марк Зукърбърг със сигурност би се впечатлил от това високо равнище на експертиза по най-различни въпроси. Но навярно ще се обърка леко, когато забележи и другата страна на монетата - тези толкова знаещи хора се плашат от несъществуващи страшилища. Хем са много учени, хем са много наивни. Хем са разумни, хем са суеверни. Поредица от проучвания в последните години показаха, че страхът от бежанците не винаги е породен от контакт с тези хора. В Северозападна България, където повечето хора вероятно не са виждали и един външен човек, страхът се оказва най-висок. И още нещо: днес, когато бежански натиск на практика няма, страховете не са много по-ниски от нивата, отчетени през 2015 година.   Същите тези всезнаещи българи повярваха, че хомосексуалността се предава по съседско-педагогически път и настръхнаха срещу „джендърите\", които насила ще направят децата „обратни\". Нали са експерти - знаят как се става гей. Оказа се също така, че 66% от експертната общност вярват в конспиративната теория, според която едно тайно общество създава болести и заразява с тях всички останали, за да ни продава хапчета.   Нищо от гореописаното не е смешно. Но е вярно. Социалната мрежа на Марк Зукърбърг създаде илюзията, че всички мнения са равни; че познанията, подготовката и опитът не са важни; че не е от значение дали разполагаш с факти, достатъчно е да имаш фенове; че нищо не е истина, защото всичко може да бъде истина. Това, разбира се, не е български патент. Тук обаче сме особено настойчиви в легитимирането на фенщината и профанщината - и чрез традиционните медии, и чрез публичните изказвания на някои политици.   И все пак: какви българи вижда Зукърбърг в мрежата си? Задълбочени експерти или невежи наивници? Фейсбук вероятно би отговорил в своя си стил: It's complicated.", "date": "2018.04.13", "title": "Какво знае Зукърбърг за българите"}
{"url": "http://www.classa.bg/%D1%81%D0%B2%D1%8F%D1%82/item/380789-%D0%B2-%D1%81%D0%B8%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BB%D0%B0%D0%BC%D0%BD%D0%B5-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BA%D0%BE%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8", "text": "Конфликтът в Сирия - това е на първо място гражданската война, в която по оценки на ООН са загинали вече над 400 хиляди души, а други пет милиона са напуснали страната като бежанци.   Същевременно обаче Сирия стана театър на няколко непреки, т. нар. прокси конфликти между трети страни - там се развива доста заплетен сценарий, в чиито рамки се случва дори отдавнашни съюзници да воюват помежду си с чужди ръце.     От началото на гражданската война преди седем години в конфликта неведнъж се намесваха играчи от чужбина, но експерти се опасяват, че сега конфронтацията между тях може да стане директна и открита, предава БТА.   През последните дни войнствена риторика се разнася от ред страни, включени в сирийския конфликт - взаимни предупреждения си отправят Москва, Вашингтон и Техеран.   Възможността за дипломатическо уреждане изглежда по-далечна отвсякога. Но ако чуждестранните играчи влязат в пряк военен сблъсък в Сирия, по какъв сценарий може да се развие той?   На фона на сирийския конфликт се нажежи отново противопоставянето между Москва и Вашингтон. От неделя насам - след предполагаемата химическа атака в сирийския град Дума, президентът на САЩ Доналд Тръмп публично критикува Владимир Путин заради подкрепата му за Башар Асад.   В сряда Тръмп използва пряка военна заплаха, като писа в Туитър, че Русия трябва да се подготви за американски удари по цели, разположени в Сирия.   “Русия се заканва да свали всяка ракета, изстреляна срещу Сирия. Приготви се, Русия, защото те ще дойдат - хубави, нови и “умни”! Не бива да си партньор с Животното, Изтребващо с Газ, което убива хората си, изпитвайки наслада от това”, написа в Туитър американският президент.   По-късно Тръмп написа още един туит в по-примирителен тон, в който предложи спиране на оръжейната надпревара.   Подкрепата на Русия за Асад включва разполагане на руски военни в сирийски бази. В сряда бе съобщено, че от 12 април в Източна Гута ще действа руска военна полиция.   В разговор с германската канцлерка Ангела Меркел президентът Путин предупреди, че “провокации и спекулации” в Сирия са недопустими. Представителят на Русия в ООН Василий Небензя намекна за “най-тежки последици” при евентуален американски удар по Сирия.   Бойни сблъсъци в Сирия с войски на коалицията, предвождана от САЩ, вече са ставали причина за загуби сред силите на Асад; смята се, че има и убити руски наемници.   От въздушен удар на коалицията начело със САЩ пострадаха на 7 февруари край Дейр аз Зур формирования, воюващи на страната на Башар Асад. Представители на коалицията твърдят, че всички тела са били прибрани от руски военни.   Руското правителство заявява, че гражданите на Русия, загинали край Дейр аз Зур, са заминали за Сирия по собствено желание и нямат нищо общо с редовните сили на руската армия.   Според официалните сводки на руското отбранително министерство от 2015 г. в Сирия са загинали над 40 руски военни, без да се смятат 30-те жертви от катастрофата на самолет Ан-26 в базата Хмеймим. Независими наблюдатели твърдят, че Русия е дала много повече жертви в бойните действия.   От геополитическа гледна точка Сирия е много важна и за двете страни. Москва разглежда тази държава като сухопътен “мост” за излаз на Средиземно море, но същевременно смята, че подкрепяйки Асад в гражданската война, затвърждава руското могъщество в Близкия изток, смятан за регион под влиянието на САЩ.   Вашингтон пък отначало подкрепяше сирийската опозиция, а после насочи усилия към борба с групировката “Ислямска държава” (призната за терористична и забранена в много страни, включително Русия). През управлението на Доналд Тръмп Вашингтон се преориентира към възпиране на Иран в региона.   “Иран силно увеличи присъствието си в Сирия, разполагайки войски от Корпуса на гвардейците на Ислямската революция, подкрепя ливанското движение Хизбула и изпраща в региона контролирани от него сили от Ирак, Афганистан, Пакистан и други страни”, заяви през януари тогавашният държавен секретар на САЩ Рекс Тилърсън.   Иран подкрепя режима на Асад, освен това е предоставял по-рано жива сила и материална подкрепа на друга “марионетна армия” - шиитската милиция Хизбула от Ливан.   Израел нанася удари по сирийски обекти, но при все това не признава публично ролята си в конфликта.   Напрежението между Израел и Иран се засили през февруари, след като еврейската държава прехвана във въздушното си пространство ирански дрон.   Израелската авиация отвърна с мащабни атаки срещу сирийски и ирански позиции. По време на операцията бе свален израелски изтребител. Смята се, че това е първата загуба на израелските ВВС от времето на войната с Ливан през 1982 г.   Иран и Израел не са били толкова близо до пряка конфронтация от времето на конфликта между Израел и Хизбула през 2006 г.   Двете страни си размениха категорични предупреждения по повод евентуални действия в Сирия. Миналия ноември израелският премиер Бенямин Нетаняху заяви в Лондон, че страната му няма да позволи на Иран да подчини Сирия.   “Те искат да разположат свои войски, въздушни бази и изтребители на секунди (полет) от Израел - няма да позволим това”, каза той. Миналата седмица един от иранските аятоласи - Ахмад Хатами, заяви, че групировката Хизбула е способна да унищожи градове в Израел.   Иран има нужда от Сирия като доставчик на оръжия за бойците на Хизбула в Ливан и тяхна опора в борбата с Израел. Освен това Иран вижда в Сирия ценен съюзник в борбата не само срещу Израел, а и срещу основния си опонент в региона - Саудитска Арабия.   Намесата на Америка в сирийския конфликт постави Вашингтон в трудно положение заради действията на един от основните му съюзници в Близкия изток и негов партньор в НАТО - Турция.   При все че в Сирия са разположени по официални данни близо две хиляди американски военни, съюзниците на САЩ получават като подкрепа главно въздушни удари, а също така инструктаж и екипировка за различни групи опълченци, включително кюрди.   Тази подкрепа силно дразни Турция, която вече десетилетия се бори срещу кюрдския сепаратизъм, включително въоръжените атаки, отнесли за няколко години живота на близо 40 хиляди души.   Затова след януарското изявление на Вашингтон, че планира да изгради в Североизточна Сирия групировка за защита на границите, включваща главно турски бойци, Анкара реагира с военна операция. И днес виждаме двете съюзнички от НАТО застанали на различни страни в индиректния конфликт.", "date": "2018.04.13", "title": "В Сирия може да пламне международен конфликт - кои са основните участници?"}
{"url": "http://www.classa.bg/%D1%81%D0%B2%D1%8F%D1%82/item/380786-%D1%80%D0%B5%D0%BA%D0%BE%D1%80%D0%B4-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B6%D0%B8%D0%B2%D0%B5%D1%8F%D1%82-10,6-%D0%BC%D0%B8%D0%BB%D0%B8%D0%BE%D0%BD%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8", "text": "            310 415 българи живеят в Германия, според статистиката от 31 декември 2017, съобщи в отговор на запитване на българската редакция на Дойче Веле говорител на Федералната статистическа служба. От тях 168 000 са мъже, а 142 000 – жени.     Броят на чужденците в Германия непрекъснато се увеличава и в момента възлиза на близо 10,6 милиона. Само през миналата година ръстът е с около 600 000. От тях 439 000 са граждани на страни-членки на ЕС. Според експертите от Статистическата служба, главната причина е притокът на хора от новите страни-членки на ЕС - като Полша, Румъния и България. \"Между 2007 и 2017 броят на гражданите на новите страни-членки на ЕС, живеещи в Германия, е скочил от 919 000 на 2,6 милиона\", казват от Федералната статистическа служба. Само през 2017 броят на живеещите в Германия българи е нараснал с 45 000.     В момента близо половината от чужденците в Германия са граждани на държави извън ЕС. През 2017 в страната са пристигнали 61 000 сирийци, 17 000 иракчани и 9000 афганистанци – в сравнение с 2016 година броят на имигрантите от тези три страни рязко е спаднал.   Статистиката на Федералната статистическа служба обхваща само чужденците, които нямат германски паспорт. Българите с двойно гражданство - българско и германско - не попадат в нея.     Чужденците са важен елемент от трудовия пазар в страната. Германия дори пряко зависи от чуждестранните специалисти. Видо Гайс от Института за германска икономика казва, че ръстът на заетостта през последните години би бил немислим без чужденците. Изследване на института показва, че чужденците от държави-членки на ЕС великолепно се интегрират на германския трудов пазар, докато с останалите има сериозни проблеми.    Изследователите посочват, че по-високата квалификация на чужденците е положителен фактор за повишаването на трудовата заетост в Германия. В момента в страната спешно се търсят специалисти в областта на информатиката, математиката и природните науки, както и в медицинската сфера и в техническия бранш. И обратно: при помощните дейности, за които не се изисква висока квалификация, кандидатите за работа в много случаи надвишават бройката свободни места. В своя анализ Институтът на германската икономика посочва, че в Германия нуждата от квалифицирани кадри от чужбина и занапред ще бъде фактор на трудовия пазар.    Работните места за неквалифицирани и слабо квалифицирани хора могат да се запълват с ресурсите на вътрешния трудов пазар, както и от имигранти, приети в Германия по хуманитарни причини. Видо Гайс смята, че страната трябва да положи повече усилия за привличане на млади хора от чужбина, които да завършат в Германия своето професионално или висше образование. Такива хора с по-голяма вероятност ще останат да работят в страната, смята той и посочва, че по този начин Германия може отчасти да компенсира един свой дефицит - немския език, който далеч не е толкова разпространен, колкото английският.", "date": "2018.04.13", "title": "Рекорд: в Германия живеят 10,6 милиона чужденци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380780-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B0%D0%BF%D1%80%D0%B8%D0%BB", "text": "Конкурентите и завистниците, няма да ви плашат, защото знаете как да играете по техните правила. Толкова прекрасно, се справяте с задачите, че дори шефовете ви слушат. Възможна е изкусителна оферта за работа, но внимателно я обмислете. От пътуване надалеч, може да се откажете, само в случай на заболяване. ТЕЛЕЦ ( 21 април - 21 май )  Очаква ви ден, изпълнен с любов и взаиморазбирателство. Така че, настроението ви, ще бъде наред, което ще ви дава сили за по-нататъшни действия. С парите, може да имате някой пречки, но към края на деня, нещата ще се подобрят. Трябва да сте по-внимателни в ежедневието си и на пътя. Ако ви изпратят в командировка, не забравяйте важните документи. БЛИЗНАЦИ ( 22 май - 21 Юни ) Трябва повече да вярвате в себе си, а не в късмета. Пролетта, ще ви донесе много перспективи, но само за тези, които работят усилено. В личния живот, всичко ще бъде перфектно. Ухажорите, ще ви преследват, но това е толкова хубаво. Основното нещо е да не усложнявате всичко, което между другото, се развива лесно и хармонично.   РАК ( 22 юни - 23 юли ) Не се препоръчва, да си създавате проблеми напразно. Така или иначе, всички около вас ви слушат, какво още може да искате? Контролът в емоциите, няма да бъде излишен, затова пазете нервите си. И не само вашите собствени, но и на околните хора. Критичен момент чака семейните, ако решат без съгласието на съпруга да направят ремонт или пренареждане у дома. ЛЪВ ( 24 юли - 23 август ) Ще се покажете пред света, не само като романтици, но и като изявени авантюристи. Ще забравите за всички важни дела, финансови въпроси и близки роднини, на които сте се канели да помагате. Обърнете внимание, че сега е твърде рано за забавления и отдих. Вечерта ви чака изненада, от приятел в чужбина. ДЕВА ( 24-ти август - 23 септември ) Трябва да усмирите желанията си и да си поставите приоритети. Ако нещо не ви дава мира, тогава намерете причините и всичко ще бъде наред. На работното място, ще се приветства напредъкът и новите идеи. За да постигнете успех и високи доходи, не трябва да следвате старите пътища. Домашните дела вечерта, може да ви отнемат цялото време, което сте смятали да прекарате с любимия. ВЕЗНИ( 24 септември - 23 октомври) Може толкова страстно да се влюбите, че да забравите за всичко около вас. Ще покажете своите изключителни таланти не само в личния живот, но и на работното място. Позволете си да сте креативни, днес това ще ви донесе успех. Един добър ден за общуване с приятели, развлечения и бизнес сътрудничество. Пред вас, ще се отворят нови перспективи. Днес, ще имате свобода на избора във всичко, с което се заемете. Не мислете, за хората негативно. Намерете добрите качества в тях, такива подобни на вашите. Ефектната ви външност, ще произведе голямо впечатление на работа и сред новите ви познати. Ако си поставите високи цели пред себе си, първо помислете, как ще ги реализирате.   СТРЕЛЕЦ ( 23 Ноември - 21 Декември ) Предстои ви, да преминете през не лек път, ако се захванете с нов проект. Безразсъдно, може да забравите за всичко, което не сте довършили. Това може да доведе до катаклизми, уви и психологически също. Финансовите проблеми ще решите, след като изчистите всичките си дългове. Разплащайте се с всички навреме. КОЗИРОГ (22 Декември - 20 януари ) Днес е препоръчително, да планирате деня си до секунда и да си изготвите ясен работен план. Това е чудесно време, за подписване на договори, сключване на застраховки срещу финансови загуби. Пролетта ще ви донесе, много приятни моменти. Една от тях, ще е срещата с \"втората ви половинка\". Семейните, трябва да обърнат внимание на проблемните взаимоотношения.  ВОДОЛЕЙ ( 21 януари -  19  февруари ) Денят ще е благоприятен, да се откъснете от ниското ниво в професионалната сфера. Дори ако не възнамерявате да правите кариера, не се отказвайте от позициите си. Ако не се чувствате добре, не трябва да се подлагате на самолечение, още повече, да натоварвате тялото си физически. Работете за увеличаване на имунитета, за да не се налага да излизате в болнични.   РИБИ ( 20 февруари - 20 март ) Очаква ви, море от радост и щастие, особено ако сте изпълнени с оптимизъм. На вашата практичност днес, ще завиждат много хора, но не критикувайте другите за грешките. Креативните от вас, ще имат успех в големи проекти. Пътуването, преговорите и подписването на документи, също ще се развиват благоприятно.", "date": "2018.04.13", "title": "Дневен хороскоп 13 април"}
{"url": "http://www.classa.bg/%D1%81%D0%B2%D1%8F%D1%82/item/380781-%D1%81%D0%B8%D1%80%D0%B8%D1%8F-%D0%B5-%D0%BC%D0%B0%D0%BB%D0%BE%D0%B2%D0%B0%D0%B6%D0%BD%D0%B0,-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%B4%D1%80%D1%83%D0%B3%D0%B0", "text": "              Йозеф Брамл: Предполагам, че става въпрос за американски въздушни удари срещу Сирия. Но за разлика отпреди една година, когато САЩ също удариха от въздуха след използването на химически оръжия в Сирия, този път това няма да бъде символично. Тогава Тръмп искаше да покаже, че не е марионетка на руснаците, но пък не искаше и да прекалява и затова предварително информира Русия. А тя на свой ред предупреди сирийците. Този път няма да има никакви предупреждения.     Най-вече Иран трябва да се готви за тях, защото той и по други причини вече е набелязан от САЩ. Силите, които получават подкрепата на Иран в Сирия, навярно ще бъдат бомбардирани. Въздушният мост между тези сили, който отчасти преминава над иракска територия, също може да бъде прекъснат от американците.     Й. Брамл: Те ще бъдат минимални. По отношение на Русия Тръмп не разполага с кой знае какви военни опции и ще продължи да залага предимно на икономическите санкции – но само дотолкова , че да не се окаже сам под нов вътрешнополитически натиск. Да не забравяме, че специалния прокурор Робърт Мълър продължава да разследва срещу Тръмп.     Й. Брамл: Мисля, че Сирия е само периферно бойно поле в конфликта на американците с Иран. Следващата стъпка, която те ще предприемат, е да се оттеглят от ядрената сделка с Техеран. Това ще стане през май и ще задълбочи конфликта. Намесата на Иран в Сирия може да послужи на американците като морално и геостратегическо оправдание за техните действия. Да не забравяме и това, че Тръмп направи свой съветник по националната сигурност не друг, а Джон Болтън, когото познаваме като яростен критик на Иран. Това е много сериозен индикатор.     Й. Брамл: В случая няма никакво противоречие. Тръмп иска да изтегли от Сирия сухопътните части, за да не се окажат те заложници на евентуално неблагоприятно развитие. А наказателните мерки след химическата атака ще представляват само въздушни удари.     Й. Брамл: Да, със сигурност. Както вече казах, според мен в действителност САЩ се вълнуват основно от Иран. И колкото по-напечено става за Тръмп в САЩ, толкова по-голям става рискът от война срещу Иран. Не бива да забравяме и това, че през ноември в САЩ ще има избори за Конгрес. Най-лошият сценарий за Тръмп ще бъде да загуби контрола и в двете камари на парламента   . Една война срещу външен враг може да му осигури надпартиен консенсус. При наличието на заплаха за тяхната сигурност американските избиратели биха могли да застанат зад своя върховен главнокомандващ Тръмп по чисто патриотични подбуди и да не го накажат на изборите за Конгрес. По същия начин се развиха и нещата с Джордж Буш след терористичните нападения от 11 септември 2001 година.  ", "date": "2018.04.13", "title": "Сирия е маловажна, истинската цел на Тръмп е друга"}
{"url": "http://www.classa.bg/%D1%81%D0%B2%D1%8F%D1%82/item/380782-%D1%83%D0%BA%D1%80%D0%B0%D0%B9%D0%BD%D0%B0-%D0%B8-%D0%BC%D0%B0%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%B2%D1%81%D0%B8%D1%87%D0%BA%D0%BE-%D1%80%D1%83%D1%81%D0%BA%D0%BE", "text": "          В училищата на украинския Ужгород, столица на областта Транскарпатия, граничеща с Унгария и Словакия, учениците досега изучаваха редом с украинския и унгарски език. Новият украински Закон за образованието обаче, приет през септември 2017 в Киев, предвижда най-късно от 2020 година нататък след пети клас да се изучава само украински език, посочва \"Тагесцайтунг\".     Изданието отбелязва, че промените се натъкват на недоволство сред голяма част от родителите на учениците. \"Дори и по времето на СССР правата на етническите унгарци в Украйна не бяха ограничавани по подобен радикален начин\", казва една майка на петокласничка. \"Който се обучава до пети клас на унгарски и после изведнъж трябва да премине на украински, ще среща със сигурност големи трудности. За унгарците е значително по-трудно да говорят и пишат на украински, отколкото за онези, които владеят някой славянски език\", твърди тя.   Унгарските училища в украинската област Транскарпатия, които са общо 99 на брой, ще бъдат засегнати радикално от новия закон. Парадоксалното в цялата ситуация, според германския \"Тагесцайтунг\", е това, че издигането на украинския като единствен официален държавен език е мярка, която не е насочена срещу унгарския, а срещу руския език.   В Източна Украйна и в региона на Одеса мнозинството от населението говори руски език. Но след анексията на Крим и подкрепата на Путин за проруските сепаратисти в Украйна, на много места в страната вече не желаят да слушат руска реч. Допреди години голяма част от държавните документи в Украйна бяха отпечатвани на руски език. Но след победата на проевропейските сили на украинския Майдан през април 2014 езиците на малцинствата, и най-вече руският, постепенно бяха изтласкани от употреба. Новият образователен закон е само една от многобройните стъпки на управляващите в Киев по този път, пише германското издание и изброява някои от тях.   От януари 2017 насам например е забранено пътуващите, които пристигат от Русия, да носят в багажа си прекалено голям брой руски книги. Изключения се допускат само със специално разрешение. Радиостанциите в страната пък са задължени по закон да излъчват поне 50% от информациите си на украински. Също така поне 30% от песните трябва да са на украински език. И това не е всичко.     В украинския парламент в момента се обсъжда Закон за държавния език и ако той бъде приет, всички културни мероприятия в страната ще трябва да се провеждат вече само на украински. На този език ще трябва да работят и всички медии в страната, а филмите, които се излъчват, задължително трябва да бъдат дублирани на украински. Който не спазва тези разпоредби, може да бъде пратен зад решетките за срок до три години. Предвидено е да има и \"езикови инспектори\", които да контролират прилагането на закона в търговската мрежа, обществения и културен живот на страната.   В \"унгарското\" градче Ужгород наблюдават с тревога подобни националистически тенденции. В този град живеят близо 7000 украинци с унгарски корени. Те се оплакват, че в последно време стават обект на различни атаки. През март например били счупени прозорците на седем автомобила, само защото имали унгарски регистрационни номера.   Украинците с унгарски произход не са сами в своето недоволство. Към тях се присъединяват и представители на други малцинства, например на българите и на румънците, които изразиха своя протест срещу новия образователен закон и пред парламента. Критики изразиха и представителите на Венецианската комисия. В становището на тази институция на Съвета на Европа се казва, че \"острите вътрешни и международни критики срещу ограниченията на малцинствените езици в Украйна са оправдани\".", "date": "2018.04.13", "title": "Украйна и манията срещу всичко руско"}
{"url": "http://www.classa.bg/%D1%81%D0%B2%D1%8F%D1%82/item/380783-%D0%B4%D0%B2%D0%B0%D1%82%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "  В началото на статията авторът разказва една на пръв поглед необичайна история. Баща на турско момиче иска да запише дъщеря си в гимназия и специално се осведомява дали в това училище има много деца от чуждестранен произход. „Но Вие самият сте чужденец\" - изненадано отвръща директорът. На което бащата обяснява, че не искал да има нищо общо с турците от своя берлински квартал. И че дъщеря му трябвало да научи немски език като хората - в училище, където включително и през междучасията се говори на немски.     „Този пример потвърждава една тенденция, която социолозите регистрират вече от доста време. В Германия е възникнала турска средна класа, която е ориентирана към успех и социално израстване - и възпитава децата си именно в този дух. В Берлин такива семейства се опитват да записват децата си в училища с високи образователни стандарти. За да избегнат задължителното записване в училище по местоживеене, те дори регистрират децата си при някоя леля или братовчедка в по-заможен берлински квартал. Какво ли не прави човек за децата.     Съвсем друго е положението в онези квартали, които социолозите наричат „горещи точки\". Там близо 80 процента от учениците са от чуждестранен произход. В междучасието звучи вавилонско смешение от техните майчини езици. Някои училища задължават децата да говорят немски и в междучасието, но кой ли може да го контролира? Нивото на обучение по правило е ниско, работата на учителите - мъчителна, обезкуражаваща дори. В тези квартали учителите понякога са принудени да се специализират допълнително като социални работници, мирови съдии или криминални следователи.   Когато преподавах в едно училище, бързо ми направи впечатление, че сред мюсюлманските деца момичетата са особено онеправдани. Момчетата от турски или арабски произход без задръжки дават воля на своите превъзбуди и по този начин демонстрират сила и превъзходство, докато момичетата стоят настрана, често пъти с коси, прибрани под забрадката. Със завист наблюдават своите германски съученички, които го дават много непринудено и носят доста фриволно облекло. На мюсюлманските момичета обикновено не им е позволено да изпробват бъдещите си социални роли в игровите взаимодействия с другия пол, защото иначе техните консервативни семейства бързо ще ги обявят за „пачаври\".   Пример за това е Фатима, едно момиче от турско семейство. Тъй като често закъсняваше за първия час, неколцина учители ме помолиха да се намеся като неин класен ръководител. Поговорихме и бързо разбрах каква е причината. Преди първия час Фатима имала нужда от 15 минути в тоалетната, за да смъкне забрадката и наметката си и да обуе тесни джинси и модерна блузка.    После - да разпусне косите и да начерви устните си, както си му редът за една тийнейджърка. Просто искала в клас да изглежда като своите приятелки Катрин и Елза. След часовете следвало обратното преображение. Брат ѝ, който бил заразял училището и сега изпълнявал функцията на морален надзорник над своята интелигентна сестра, не бивало да я зърва другояче, освен забулена и в строго облекло. Моралът (или честта) компенсира липсата на образование. Братът съпровождал сестра си до бащиния им дом и така я предпазвал от опасностите на „безнравствения\" голям град. Представете си само какви чувства изпитват такива момичета, които нямат право да развиват личността си и постоянно са под подозрението, че могат да станат „германски пачаври\", ако я няма строгата закрила от страна на мъжете в семейството\", пише Райнер Вернер.     Учителят споделя опит и от друго училище: „В началните гимназиални класове до 40% от децата идваха от семейства с чуждестранен произход. Това бяха старателни, амбициозни и добре възпитани деца. Особено ангажирани бяха мюсюлманските момичета. Да, те носеха забрадки като знак на своята религиозна и културна принадлежност, но иначе полагаха всички възможни усилия, за да блеснат с добри резултати. Разбира се, имаше проблеми с немския език. Независимо от факта, че са родени в Германия, тези деца няма как да усвоят фините нюанси на езика, които при едно дете от добре образовано германско семейство са нещо съвсем естествено. За всекидневни разговори човек се нуждае от около 5 000 думи, но ако искаш да проникнеш в космоса на класическата немска литература, ти трябват поне 20 000 думи\", обяснява Вернер.   По-нататък учителят разказва как основал кръжок за обсъждане на едно произведение от Херман Хесе: „Макар че се провеждаше в извънкласно време, в кръжока се записаха девет ученика - осем момичета и едно момче. Другите момчета предпочитаха да ритат футбол на игрището. В продължение на четири седмици четохме и анализирахме произведението, понякога изречение по изречение. И очакваният успех дойде: на класното по темата всички мюсюлмански момичета дадоха най-малко удовлетворителен резултат. По блестящ начин се потвърди онова, което образователните експерти непрекъснато повтарят: владеенето на езика е алфата и омегата на социалното издигане чрез образование. То е и гарант за успешната социална интеграция.\"   В края на статията авторът цитира едно изследване на берлинския Институт за населението и развитието, според което в сферата на образованието турските момичета са сред най-печелившите по пътя към истинската интеграция. „Те вече застигат германските си връстнички. Сред най-добрите десет ученика от един гимназиален випуск повечето обикновено са момичета. А момичетата с чуждестранни корени дават съществен принос за това класиране\", пише авторът и заключава: \"Мюсюлманските момичета започват да си пробиват път. И трябва да направим всичко възможно, за да ги подкрепим\".  ", "date": "2018.04.13", "title": "Двата живота на мюсюлманските момичета в Германия"}
{"url": "http://www.classa.bg/%D1%81%D0%B2%D1%8F%D1%82/item/380784-%D0%BA%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D0%BE%D0%BC%D0%BE%D1%89%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            По данни на Германската агенция по труда, в Германия в края на декември 2017 близо шест милиона души (5,93 млн) са получавали социални помощи, по-известни под името Харц 4. Над два милиона от тях (34,3%) са чужденци, като близо половината (959 000) са бежанци от неевропейски държави. Най-многобройни сред бежанците, зависими от помощи, са сирийците - 588 301 души. Това означава, че всеки десети, получаващ социални помощи в Германия, е от Сирия.     Граждани от общо 193 държави получават Харц 4. Близо половин милион от тях (438 850) са от държави на ЕС – най-вече от България (84 334), Полша (80 517) und Румъния (65 902). От гражданите на държави извън ЕС преобладават турците (259 447), които са втори по численост след сирийците. Следват иракчаните (138 000) и афганистанците (99 000).     За да получават социални помощи в Германия, чуждите граждани трябва да отговарят на известни условия: например да разполагат с легално право за траен престой в страната. Гражданите от други държави на ЕС трябва да предоставят договор за наем, адресна регистрация и документ за самоличност.   Новопристигащите чужденци нямат автоматично право на Харц 4. За да получават социални помощи, мигрантите трябва да са работили легално в страната за определен период. \"Ако например някой загуби работата си - дори и само след една седмица или един месец - той има право на Харц 4, стига да е имал трудов договор\", обяснява юристката Надя Клуге от организацията \"Справедлива мобилност\". \"Ако въпросният човек, загубил след седмица или месец работата си, няма натрупан трудов стаж в Германия, той няма право на класическото парично обезщетение за безработица, тъй като не е плащал достатъчно застраховки за безработица, но има право на Харц 4\", добавя тя. При нетрудоспособните лица или тези, навършили пенсионна възраст, важат други правила.   Право на социални добавки в Германия имат и лица, които работят, но доходите им са толкова ниски, че не стигат за покриване на минималния жизнен стандарт. Въпросните добавки им се отпускат обаче само ако нямат други странични доходи - например от влогове. Или пък ако не получават финансова помощ от други членове на семейството си. В някои случаи Агенцията по труда поема и наема на жилището на съответния човек или част от него. За всяка провинция обаче важат различни размери на съответната помощ.   За онези чужденци, които никога не са работили в Германия, важи петгодишно ограничение за получаване на Харц 4. Едва след петата година престой в Германия те имат право на социални помощи, ако се нуждаят от такива.   Много от чуждестранните мигранти изпитват сериозни трудности да си намерят работа на пълен работен ден, при която се плащат и социално-осигурителни вноски. През 2017 хората в Германия със социално-осигурена трудова дейност са били общо 32 милиона.   От тях близо 3,5 млн. души са били чужденци, произхождащи от друга европейска държава, а 1,5 млн. са били от неевропейски страни.   Принципно всеки гражданин на ЕС има право сам да определя в коя държава от Общността желае да се установи и да работи. За българите и румънците германският пазар на труда беше изцяло либерализиран на 1 януари 2014 година - след седемгодишен преходен период. Според изследване на германската агенция по труда от лятото на 2017, цитирано от \"ФАЦ\", всеки трети българин, живеещ в Германия, получава социални помощи. А 30 000 български деца в Германия живеят в домакинства, зависими от Харц 4.", "date": "2018.04.13", "title": "Кой може да получава социални помощи в Германия?"}
{"url": "http://www.classa.bg/%D1%81%D0%B2%D1%8F%D1%82/item/380785-%D0%B7%D0%B0%D0%B1%D0%BB%D1%83%D0%B4%D0%B0%D1%82%D0%B0-%D0%B7%D0%B0-%D1%82%D1%83%D1%80%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE", "text": "        Турската икономика отбелязва истински бум. Според официалните данни, през миналата година тя е нараснала с цели 7,4% - прираст, който е по-силен дори от китайския, и то независимо от напреженията с Германия и с други важни търговски партньори. Държавните финанси също изглеждат в добро здраве, сходна е ситуацията и с кредитните портфолиа на банките.     Означава ли това, че президентът Ердоган се намира в комфортна ситуация? Ни най-малко, твърдят наблюдатели. Защото при по-внимателно вглеждане турското икономическо чудо прилича по-скоро на колос на глинени крака. Така например високият прираст през 2017 се обяснява главно със слабите данни от предходната година, както и с влезлите в действие програми за стимулиране на конюнктурата и кредитирането.      Тези програми обаче не само обременяват държавния бюджет, но и биха могли да утежнят положението на банките, ако някои от кредитираните фирми не успеят да върнат заемите, взети в чужда валута, отбелязва „Франкфуртер Алгемайне Цайтунг\" (ФАЦ) и добавя, че кризата вече чука на вратата.    Признак за това е курсът на турската лира, който в момента се намира в състояние на свободно падане. В сряда един долар се разменяше срещу 4,19 турски лири, а еврото - срещу 5,19 лири. И двата курса са абсолютен негативен рекорд, отбелязва в тази връзка списание „Фокус\", а „Нойес Дойчланд\" прогнозира, че в най-лошия случай обезценяването на лирата може да доведе до вълна от фирмени фалити, а оттам - и до пълен срив на турската икономика.   И още нещо: неблагоприятното развитие на турската лира неминуемо подклажда инфлацията, тъй като вносните стоки стават все по-скъпи. Цените в Турция междувременно скочиха с над 10%. В една такава ситуация обикновено се предприема повишаване на лихвите. Не обаче и в Турция на Ердоган, където залагат на друга стратетия - да наливат свежи пари на пазара, пише новинарският канал n-tv.   „Автократично управляващият президент иска на всяка цена икономиката на страната да се развива на бързи обороти - поне до ноември идната година, когато ще има избори за нов държавен глава и нов парламент. И когато Ердоган възнамерява окончателно да наложи преминаването към президентска система на управление. А изборната победа на Ердоган зависи именно от добрите икономически показатели\", коментира n-tv.   Остава надеждата, пише на свой ред ФАЦ, че турските избиратели няма да допуснат да бъдат водени за носа. Инвеститорите вече обръщат гръб на Турция. И с пълно право, заключава изданието.", "date": "2018.04.13", "title": "Заблудата за турското чудо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380777-%D1%80%D1%83%D1%81%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%83%D1%82%D0%B5%D1%88%D0%B0%D0%B2%D0%B0-%D0%B7%D0%B2%D0%B5%D0%B7%D0%B4%D0%B0-%D1%81%D0%BB%D0%B5%D0%B4-%D0%BB%D0%BE%D1%88%D0%B8%D1%82%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "Русата красавица Мишел Лакроа, а от близо година вече е и госпожа Де Бройне, е жената, която ще утешава звездата на Манчестър Сити Кевин Де Бройне след поредицата от лоши резултати в първенството на Англия и отпадането от Шампионската лига.    Мишел и Кевин са заедно от 2014-та година, а през 2016-та им се роди първото дете, което носи името Мейсън.  Двамата започнаха своята връзка след огромния скандал, който се разви, когато бившата приятелка на полузащитника Каролин му изневери с тогавашния му съотборник в Челси - Тибо Куртоа...                                    ", "date": "2018.04.13", "title": "Руса красавица утешава звезда след лошите резултати"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380778-%D0%B3%D0%BE%D0%BB%D0%B0%D1%82%D0%B0-%D1%81%D1%8A%D0%B1%D0%B8%D0%BD%D0%B0-%D0%B2%D0%B5%D1%87%D0%B5-%D1%81%D0%B8-%D1%82%D1%8A%D1%80%D1%81%D0%B8", "text": "Започваме деня със Събина Руж и нейните красиви копринени чорапи. Данните на тази чика са достатъчно провокативни, за да засилят работната мотивация и да помогнат за прескачането на сериозните работни драми. Още малко и е петък, обещаваме!          ", "date": "2018.04.13", "title": "Голата Събина вече си търси..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380779-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BD%D0%B0%D0%B4%D0%B0%D1%80%D0%B5%D0%BD%D0%B0-%D0%BF%D0%B0%D0%BB%D0%B0%D0%B2%D0%BD%D0%B8%D1%86%D0%B0", "text": "Попаднахме на поредната мръсница с профил в Инстаграм. Разкатахме фамилията на тия линии на живота, ако ни разбираш какво имаме предвид. В конкретния случай става въпрос за мацка, който се подвизава в социалната мрежа с името Joe. Снимките й са по-горещи от току-що извадена тава с мусака от фурната. Това можеш и сам да прецениш...                  ", "date": "2018.04.13", "title": "Поредната надарена палавница"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380776-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B5%D0%BB%D1%84%D0%B8%D1%82%D0%B0%D1%82%D0%B0", "text": "Великолепният модел Нора Сегура за пореден път покори мъжките сърца. Тя се класира на първо място в конкурс за красота на мъжкото списание \"Maxim\".      Освен това, гаджето на бившия вратар на Евертън Тим Хауърд е известна като Кралицата на селфитата. Напоследък сред медиите тръгнаха слухове, че двамата със стража са се разделили заради изневерите на Тим, но информацията не е потвърдена. Без съмнение обаче, гадже или не на Хауърд, за мъжкото око е истинска наслада да гледа перфектните форми на хубавицата.  ", "date": "2018.04.13", "title": "Кралицата на селфитата"}
