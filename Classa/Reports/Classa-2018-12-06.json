{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390207-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0-%D0%B8-%D0%BD%D0%B5%D0%B9%D0%BD%D0%B8%D1%8F%D1%82-%D1%81%D0%B8%D0%BD%D0%B4%D1%80%D0%BE%D0%BC-%D0%BD%D0%B0-%D0%BE%D0%B4%D0%B0-%D0%B6%D0%BE%D0%BD", "text": " като срока на годност на свинско филе. Изпариха се във въздуха като аристократичния аромат на сьомга. Разнесоха се като аромат на луксозно вино в кошмара на тежък махмурлук. Заради това ми се струва, че именно сега е времето да кажем няколко думи за скандалния пърформанс на художничката Ода Жон, за голямото плюскане, което оскверни залите на Националната художествена галерия. Няма да навлизаме в критически дълбини за самата „културна“ проява. Българската публика днес има нужда от различни отговори. А и как да кажеш нещо възвишено за една дребнобуржоазна баналност, плоска като клише и нищонеозначаваща като реч на Цветан Цветанов.     Заради това в този текст ще се опитаме да погледнем в дълбочина върху медийното осветляване на събитието, защото именно през него ще открием повече универсални истини отколкото е приятно да се поемат наведнъж. Ние обаче си дължим този хладен анализ, защото всичко останало ще ни паркира постоянно в задънената улица на върховното епигонство и класическата снобария. „24 часа“, верни на своята природа първи да се впишат в космополитното арт-опиянение, защото трябва да покажем, че душата ни е широка като пиаца пред парижки стриптийз клуб, излезе със заглавие: „Ода Жон – художничката, която Париж боготвори, а в България оплюха, преди да я познават“.  Трудно е да се пресъздаде текст,  пълен с въздишки и сладострастни стенания, но истината е, че заглавието казва всичко. В статията се счита за недопустимо, направо за престъпно, абе супер селско и провинциално България да има различно мнение от това на Париж. В Париж обожават Ода Жон (доказателства не са приведени, но ще приемем думите на доверие), значи и ние трябва да слюноотделяме възторжено пред нея и да сънуваме тревожните й бедра като акт на истинско изкуство.     Няма как да подминем и анонса за изложба, сътворен от въображението и душевността на кураторката в НХГ Надежда Джакова. Хващам произволен цитат, който ще ви даде неподражаема представа за смисъла: „Със стил, който препраща към старите майстори, сюрреализма и немския експресионизъм, художничката създава свят, неподчинен на условности, отвъд рационалното, навлизайки дълбоко в подсъзнанието“.      В началото си помислих, че сънувам. Изпаднах в класически морфичен резонанс и дори се настроих религиозно. Защото само дни преди да се разрази бурята около „Голямото преяждане“ приключих една книга със смешни статии от Умберто Еко, издадена у нас със заглавието „Как се пътува със сьомга“. Там можете да откриете уникален текст „Как се представя изложбен каталог“. Той е могъща гавра с тези патетични, безсмислени представяния на художници, осъществени през кух и високопарен език, който не означава абсолютно нищо. Ето ви един пример от Еко: „В картините на Прошутини перцепцията на формите не е никога инертно адекватна на усещането. Художникът ни учи, че възприятието не е нищо друго освен интерпретация и труд, а преминаването от усетеното към възприетото е действие, практика, присъствие-в-света, като конструкция на Abschattungen, умишлено врязани „засенчвания“ в самата плът на нещото-в-себе-си“. Е, не е ли същото и в представянето на Ода Жон. През този арт новговор дори най-големият боклук, дори откровената гавра или пълната безсмислица би могла да бъде възвисена до „акт на изкуство“, ако цитираме министъра на културата Боил Банов. Проблемът обаче идва от самия пърформанс. Тъпченето с филе може да мине за проява на творчески дух, но то трябва да бъде поставено в много ясен контекст. Не всяко преяждане е експлозия на креативност. Не всяка изпита чаша вино ни намеква за екзистенциалния детерминизъм на живота. И липсата на такива пластове си проличава в мига, в който тръгнем да търсим позитивните интрепретации на пиар-акцията на Ода Жон. Ще се абстрахираме от хейтърството. В името на издирването на някаква истина, тук наистина ще се опитаме да открием изцяло позитивните анализи, защото през тях най-добре ще можем да идентифицираме безумието на българската епигонска среда. На първо място трябва да отбележим изкуствоведските възторзи на и.д. шефката на НХГ Яра Бубнова, която даде пространно интервю пред културния флагман на „Америка за България“ „Площад Славейков“. Тъкмо си бях взел пуканки, за да чета тежки и дълбинни анализи, когато установих, че в този разговор ще се говори за всичко друго, но не и за изкуство.  Ако не знаех, че това е дискусия с Бубнова, можех да се объркам, че по случайност съм отворил интервю за „24 kitchen“. Защото още от самото начало и.д. шефката като знак за културното достойнство на пърформанса отбелязва, че Ода Жон е вегетарианка. Тоест свинското филе е протестен знак, кулинарен бунт, разбирате ли. След това разговорът се плъзва в плоскост, която откровено изненадва.  Бубнова споделя, че част от гостите са били вегани. „които са били смаяни от пърформанса и, грубо казано, са останали гладни“. Трагидията е просто неописуема, но тя по никакъв начин не приключва тук. Следва философско обсъждане за това дали карфиолът по масите е бил храна, която е достойна за вегани. Бубнова веднага репликира: „Както ми каза един швейцарец, той пощипвал гроздето и вероятно карфиола, не знам дали е прието да се яде суров“. Пощипващият гроздето швейцарец! Каква шокираща метафора за културния хаос на съвременността. Оказва се обаче, че имало още пластове в тази картина. Великата изкуствоведка твърди и друго: „Естествено е всички гости да си направят асоциация с причастието, където от Христовото тяло се яде – но, разбира се, с това абсолютно усещане на проявлението на сексуалното желание да владееш като изяждаш…“. Разтърсващо! Проблемът в тази интерпретация е, че тя е толкова универсална, че може да се приложи към всеки запой в кръчма. Всяко хранене е асоциация с причастието. Тоест Ода Жон по никакъв начин не открива нещо ново. Пред нас е един изтъркан образ при това вкаран в класически дребнобуржоазен контекст, който го прави смешен, а не проникновен. Навремето немските дадаисти в своята политическо-културна програма бяха записали като основна точка изискването за „публично хранене на телата“. В техния светоглед обаче това означаваше нещо различно. Там се настояваше храненето да бъде освободено от своя консуматорски дух, да се превърне в яростен антикапиталистически акт, да бъде освободено от своята комерсиална стойност и да се превърне във вид освобождение от условностите. Тук е точно обратното и заради това изборът на Националната художествена галерия не е случаен. Пред нас се осъществява едно опиянение от консуматорството. Това е идеологическо обслужване на един псевдокултурен елит, който с наслаждение се отдава на всеки ритуал, помагащ му да се освободи от най-доседното за него – неговата национална обремененост. С други думи, пред нас нямаме протест или брутална акция, имаме буквална картина на опиянения от консуматорство еснаф. И заради това Ода Жон не сваля маски. Тя съучаства на този прехранен елит. Акцията е контрапротестна и заради това скандална.  И за да допълним картината. Ако пърформансът целеше автентичен скандал, то видеата от него нямаше да бъдат свалени в мига, в който обществената буря се разрази. Бунтовното изкуство би настоявало за своята истина с цената на всичко. Само че пред нас стои художничка, която е минала покрай скандалното. Ода Жон искаше реклама, но начинът, по който я получи, не беше удовлетворителен за нея. Тя искаше да бъде призната за класик, а не за революционер. Ето защо контекстът на плюскането не само беше сбъркан, той беше идеологически погрешен. Тук е добре да кажем и няколко думи за самата артистка. Михаела Дановска, прочула се с псевдонима Ода Жон, всъщност е дълбоко непозната в България, дори и в средите, които днес я разнасят като  попбогиня на пърформанса. Заради това претенциите, че е популярна са смешни. Тя е толкова популярна, ама така известна, че през 2009 година българската секция на „Дойче веле“ пише статия за нея, където през цялото време я нарича Ода Яуене (очевидно авторът така и не е разбрал как да прочете точно втората част от псевдонима й). Недоразуменията покрай нея обаче съвсем не спират дотук. През 2016 година отново има текст за нея – там вече я наричат Ода Джун. И трябваше да се осъществи голямото плюскане в НХГ, за да може българската преса да научи истинското произнасяне на нейното творческо аз. Досадните биографични подробности вече станаха ясни на всички. Младата и красива българка се жени за 35 години по-възрастен от нея немски художник. Човекът се отдава на семеен живот с такова наслаждение, че го спипват в оргия с кокаин и 9 проститутки. През 2007 година той умира и пред нея се открива един важен въпрос – как да излезе от сянката на съпруга си. Не мисля, че Ода Жон е успяла да реши този въпрос и акцията в НХГ го доказва. Тя искаше лаври на класик, а се сдоби с неисканата скандалност на бунтар, презиран от собствения си народ. И вече никакво „навлизане дълбоко в подсъзнанието“ не може да я изведе от тази територия. Заради това имам тежко усещане, че българската публика скоро няма да чуе отново нещо за Ода Жон. О, медиите ще продължат да ни я рекламират като калоричен културен хамбургер, но тя искаше културно сияние, а получи политически скандал.  Вместо светска слава тя се набърка в дълбоките води на много неизказани неща за българската култура. Между другото – месеци преди пърформанса, за Ода Жон пишеха основно женските лъскави списания. Пред нас имаме творец, който искаше славата на чалга-певица, а се удави в непогрешимия народен инстинкт за фалшиви стойности и подмени. Политическото изкуство е най-висшата  форма на изкуство, но това е минно поле с много възможности за преждевременна смърт. И ако обърнем този разговор към неговата тъмна и неприятна политическа страна, то трябва да попитаме - всеки, който си плати, ли може да употребява НХГ за своите собствени цели? Ами ако утре някой иска да направи порно-пърформанс? Пак ли ще му разрешим с идеята, че човекът с парите винаги е прав? Има стойности в нашата национална култура, които не подлежат на търговска сделка? Именно от отговора на този въпрос Министерството на културата бяга като протестър от колективно хоро на зимен площад. Държавата стана съучастник в опита на една съмнителна художничка да си гради имидж. И заради това основният въпрос е – кой е фокусът на българската култура. Как ще се развива тя? Ще бъде употребявана за заиграването с 500 души на жълтите павета, които са готови да възвеличават сладострастно всеки културен мошеник, стига той да се е откъснал от своите национални корени и да им дава оргазмичната представа, че и те могат да постигнат нещо подобно или ще подкрепя наистина стойностни неща? Българската култура днес е в капан, от който не може да се измъкне. Тя отчаяно се опитва  да произведе някакво общоевропейско ГМО, което да бъде припознато като явление от световна или поне континентална величина, отказвайки да признае, че в света вървят основно самобитните ни и в крайна сметка чисто български прояви. Това е самоубийствен опит за кастрация на националния дух и съм наясно колко е обезценена тази фраза, но големите истини рядко ни се разкриват по оригинален начин. Кустурица не стана известен, защото се опита да избяга от националните си корени, а се прочу с обратното – той заложи на своята самобитност и проби в тежкия и трудноподвижен свят на световната култура. Ние обаче все стигаме до някаква форма на одажон и колкото и да се опиянаваме, че това е „акт на изкуство“, истината е, че това е акт на безкрайна простотия.   Имитативен колапс на интелекта.    Одажон до пълна кома.", "date": "2018.12.06", "title": "Българската национална култура и нейният синдром на ода жон"}
{"url": "http://www.classa.bg/%D1%81%D0%B2%D1%8F%D1%82/item/390197-whatsapp-%D1%89%D0%B5-%D1%81%D0%BF%D1%80%D0%B5-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-%D0%B7%D0%B0-%D0%BD%D1%8F%D0%BA%D0%BE%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B8", "text": "От 1 януари 2019 г. потребителите на определени телефони и операционни системи отпреди години, ще срещнат проблеми, които биха могли да ограничат или дори да направят ползването на \"WhatsApp\" невъзможно.   Както бе посочено от услугата за мигновени съобщения на нейния уебсайт, например тези, които притежават Nokia с операционна система S40, ще може да използват WhatsApp на устройството си само до 31 декември тази година.   Освен това, компанията казва, че устройствата с операционна система Android 2.3.7 или по-стара версия ще може да използват WhatsApp до 1 февруари 2020 г., като тази дата е ограничение и за потребителите на iPhone с операционна система версия 7, или по-ранна.   Услугата за съобщения предупреждава, че може да не се създават нови или да се верифицират вече съществуващи акаунти на тези платформи, които биха могли да \"спрат да изпълняват по всяко време\", някои от функциите на WhatsApp.   В замяна на това, потребителите с Android устройства с OS 4.0, iPhone с версия iOS 8 или Windows Phone с OS 8.1 или по-нови версии на тези системи, могат да бъдат сигурни, че WhatsApp за сега ще продължи да работи на 100%.", "date": "2018.12.06", "title": "WhatsApp ще спре да работи от 1 януари за някои телефони"}
{"url": "http://www.classa.bg/%D1%81%D0%B2%D1%8F%D1%82/item/390198-%D1%83%D1%87%D0%B5%D0%BD-%D0%BE%D1%82-%D0%BD%D0%B0%D1%81%D0%B0-%D0%B2%D1%8F%D1%80%D0%B2%D0%B0,-%D1%87%D0%B5-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B2%D0%B5%D1%87%D0%B5-%D1%81%D0%B0-%D0%BF%D0%BE%D1%81%D0%B5%D1%82%D0%B8%D0%BB%D0%B8-%D0%B7%D0%B5%D0%BC%D1%8F%D1%82%D0%B0", "text": "НАСА все още не е намерила окончателно доказателство, че има извънземни. Въпреки това, в една неотдавнашна статия, учен от американската космическа агенция вярва, че е възможно да сме били вече посетени от тях, тук на Земята.   В своя доклад, Силвано Коломбано, професор в университета и изследователския център на НАСА Еймс, теоретизира, че интелигентен извънземен живот може да е останал незабелязан на планетата за очите на хората. Това се дължи на ограничената представа, която имаме за него, защото може да е различен от традиционните начини на живот, към които е привикнало човечеството.   Ученият подчертава, че целият ни подход към търсенето на интелигентен извънземен живот може в действителност да ни пречи да го открием, като добави, че трябва да \"преразгледаме дори и нашите най-съкровени предположения.\"   В един от своите постулати, Коломбано засяга популярната идея, че интелигентните цивилизации трябва да се основават на въглеродна химия, предвид широкото присъствие на този елемент във Вселената и неговата решаваща роля за произхода на живота.   \"Аз просто искам да отбележа факта, че интелигентността която търсим и е избрала да бъде намерена (ако все още не го е направила), абсолютно може да не е произведена на основата на въглерод като нас\", твърди ученият.   Той също предполага, че извънземните може да са открили технология, която хората още не разбират, но която прави възможни задачи като междузвездното пътуване: \"Ако се приеме нов набор от предположения за това какви форми на интелигентност и по-добра технология може да срещнем, някои от тези явления биха могли да се съчетаят със специфични хипотези и бихме могли да започнем сериозно изследване\", предполага той.   Той твърди, че технологията, каквато я познаваме, започва да се развива преди около 10 000 години и много от основните научни методологии, на които се основава настоящото ни разбиране за Вселената, се появяват през последните 500 години.   \"Можем да приемем, че бихме могли да имаме истински проблем при прогнозирането на технологичното развитие, дори по време на следващите 1000 години, да не говорим за 6 милиона пъти повече!\".   Коломбано завършва документа, искайки технолозите да изследват областта на \"изкуствения интелект и еволюционните роботизирани системи\". Той също така призовава научната общност да се задълбочи в големия брой съществуващи доклади за НЛО и други извънземни явления, тъй като не могат да се \"обяснят или отрекат\" тези наблюдения.", "date": "2018.12.06", "title": "Учен от НАСА вярва, че извънземните вероятно вече са посетили Земята"}
{"url": "http://www.classa.bg/%D1%81%D0%B2%D1%8F%D1%82/item/390199-%D0%B4%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BD%D0%B0-%D0%BE%D1%82%D0%B4%D0%B0%D0%BB%D0%B5%D1%87%D0%B5%D0%BD-%D0%BE%D1%81%D1%82%D1%80%D0%BE%D0%B2", "text": "До 2021 Дания иска да изпрати всички имигранти, които чакат да бъдат експулсирани, които са извършили престъпления или които не могат да напускат страната по правни ограничения, на отдалечения остров Линдхолм, разположени на няколко километра от датските брегове. Мярката, която е част от бюджетния пакет и все още трябва да бъде одобрена от парламента, е договорена между правителството и парламентарния му съюзник, евроскептичната и антиимигрантска Датска народна партия.   \"Те не са добре дошли в Дания и ще го почувстват\", каза министърът на имиграцията Ингър Стойберг на своя Facebook акаунт. Островът, който ще бъде под постоянно полицейско наблюдение, ще посрещне 125 души, които ще трябва да се регистрират ежедневно и ще бъдат задържани заради неспазване на правилата.   Малко след обявяването на предложението, за което се разпределят 100 милиона евро, DF пусна в туит видео, което показва кораб, превозваш един човек към острова.   Туитът бе придружен от следния текст: \"Изгонени, чуждестранните престъпници нямат какво да правят в Дания. Докато можем да се отървем от тях, ги преместваме на остров Линдхолм, в залива Стеге, където те ще бъдат принудени да прекарат нощта. А полицията ще има 24 часа в денонощието. Отлично! \"", "date": "2018.12.06", "title": "Дания предлага изпращането на имигранти на отдалечен остров"}
{"url": "http://www.classa.bg/%D1%81%D0%B2%D1%8F%D1%82/item/390200-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D0%B8%D0%B7%D0%BE%D0%B1%D1%80%D0%B0%D0%B6%D0%B5%D0%BD%D0%B8%D1%8F-%D0%BD%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B1%D0%BE%D0%B9%D0%BD%D0%B0-%D0%BB%D0%B0%D0%B7%D0%B5%D1%80%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BF%D0%B5%D1%80%D0%B5%D1%81%D0%B2%D0%B5%D1%82", "text": "Министерството на отбраната на Русия публикува уникални изображения от пускането на бойна служба на съвременната лазерна система \"Пересвет\".   \"На 1 декември тази година лазерните комплекси Пересвет, базирани на нови физически принципи, започнаха да изпълняват своите бойни задължения\", заяви министерството в своя Facebook акаунт.   В допълнение, публикацията разкрива, че руската армия е започнала да получава първите единици Пересвет от миналата година.   Засега информацията за тази нова бойна лазерна система е класифицирана, но според оценките на военните експерти, тя ще изпълнява същите функции като противовъздушната и противоракетната отбранителни системи.", "date": "2018.12.06", "title": "Руската армия показа уникални изображения на съвременната бойна лазерна система Пересвет"}
{"url": "http://www.classa.bg/%D1%81%D0%B2%D1%8F%D1%82/item/390201-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%80%D0%B5%D1%86%D0%B5%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%BE%D1%82%D0%BE-%D0%BE%D0%B1%D1%8A%D1%80%D0%BA%D0%B2%D0%B0%D0%BD%D0%B5-%D1%81%D1%80%D0%B8%D0%BD%D0%B0%D1%85%D0%B0-dow-jones", "text": "Основните индекси на Уол Стрийт отбелязаха спад от над 3% във вторник, като част от негативната тенденция, която анализаторите отдадоха на объркване относно настоящото състояние на американските търговски отношения с Китай и опасения за латентна икономическа рецесия.   Според CNBC, индустриалната средна стойност на Dow Jones е спаднала със 799.36 пункта (-3.1%), за да приключи на 25 027.07, най-лошия ден от 10 октомври насам. От друга страна, индексът S & P 500 спадна с 2,700.06 пункта, а Nasdaq - с 7,158.43 еквивалентни съответно на 3,2% и 3,8%.   След провеждане на срещата в Аржентина с китайския президент Си Дзинпин, , Доналд Тръмп каза, че се е договорил с Пекин за митнически отстъпки, но факт е, че тези думи не съответстват на последващите изявления на неговия главен икономически съветник, Лари Кудлоу.   За някои експерти спадовете на индексите на фондовия пазар са свързани с тази несигурност по отношение на търговските преговори. \"Пазарът иска новини за конкретни мерки за намаляване на митата, а не само изявления\", каза за MarketWatch Брент Шут, главен инвестиционен стратег в NMWMC.   От друга страна, в понеделник се случи нещо, което анализаторите смятат за лоша новина: кривата на доходността на американските облигации се обърна за първи път от 2007 г. насам.   По-специално, доходността от тригодишните облигации надмина петгодишните, което показва, че инвеститорите имат по-голяма увереност в настоящия икономически растеж, отколкото в бъдещия, тъй като Федералният резерв на САЩ увеличава лихвените проценти.   Експертите предупреждават, че това може да е прелюдия към инверсия в кривата на доходността на двегодишните облигации, в сравнение с десет годишните, феномен, който е бил точен предсказател за почти всички икономически рецесии през последния половин век.", "date": "2018.12.06", "title": "Увеличаване на икономическата рецесия и \"китайското объркване\" сринаха Dow Jones"}
{"url": "http://www.classa.bg/%D1%81%D0%B2%D1%8F%D1%82/item/390202-%D1%80%D1%83%D1%81%D0%B8%D1%8F-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BE%D1%82%D0%BD%D0%BE%D1%81%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-inf", "text": "Русия не е престанала да изпълнява Договора за ракетите със среден и малък обсег (INF), каза говорителят на руското министерство на външните работи, Мария Захарова, цитирана от ТАСС. \"Русия се придържа стриктно към разпоредбите на този договор и САЩ го знаят\", каза говорителката, коментирайки ултиматум, представен на 4 декември от държавния секретар Майк Помпео.   Той заяви, че през следващите 60 дни страната му няма да произведе, нито ще разположи ракети със среден и малък обсег, нито ще извършва опити с такива оръжия, но настоя, че за същия период иска Русия отново да изпълнява задълженията си по подписания през 1987 г. от САЩ и тогавашния СССР договор.   В същото време, Франц Клинцевич, сенатор и член на Комисията по отбрана на Съвета на Руската федерация, потвърди, че ракетата 9M729, която според САЩ и НАТО нарушава договора, в действителност изцяло отговаря на неговите разпоредби.   \"Може лично да поканим Помпео на тестване на комплекс 729, за да види, че ракетата е с обхват на полета 498 км и не нарушава споразумението INF\", каза сенаторът, цитиран от Интерфакс.   Според Клинцевич, Русия не може да приеме сериозно американските обвинения, които се използват като претекст за оттегляне от споразумението. \"Това е още едно политическо салто на САЩ. На първо място, трябва да се отбележи, че Русия не може да се взема на сериозно подобни декларации\", каза Клинцевич и призова за спешно решаване на противоречията в изпълнението на Договора от INF.   \"Ние сме готови да сложим всички карти на масата и да покажем на всички, че страната ни е в строго съответствие с настоящото споразумение. Помпео продължава да спекулира с един от най-важните проблеми за поддържането на европейската и световната сигурност, което е напълно неприемливо \", заяви руският парламентарист.   От своя страна, председателят на Комитета по отбрана на Държавната Дума Владимир Шаманов, каза, че Русия няма да приеме ултиматуми от Съединените щати. \"Русия не е страна, на която може да постави ултиматум. Руската федерация също има претенции към Съединените щати, на които не е отговорено, така че ние няма да отговорим на предполагаемите им обвинения\", каза той.   \"Русия многократно е предложила на Съединените щати да се седне на масата за преговори, нещо, което САЩ не правят, което означава, че има за какво да се страхуват.\"", "date": "2018.12.06", "title": "Русия отговори на американския ултиматум относно споразумението INF"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390204-%D0%B1%D0%BE%D0%B3%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-100-000-%D0%B5%D0%B2%D1%80%D0%BE-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BE%D0%BF%D0%B8%D1%83%D0%BC-%D0%B2-%D1%81%D0%B2%D0%B5%D1%82%D0%B0", "text": "Правителството прие решение за одобряване на хуманитарна помощ за Афганистан в размер на 100 000 евро поради рекордната за последните години суша в страната. Финансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ.     Съгласно поетия ангажимент, още с присъединяването си към Европейския съюз, България е длъжна да се ангажира с предоставянето на безвъзмездна официална помощ за развитие. Тази помощ трябва да бъде 0.33% от брутния национален доход на България за отпусканите средства за официална помощ за развитие. През 2017 г. и през първото тримесечие на 2018 г. страната ни предостави 200 000 евро хуманитарна помощ, като средствата бяха разпределени за изпълнение към Международната организация по миграцията, Детския фонд на ООН и Службата на ООН за координиране на хуманитарните дейности.", "date": "2018.12.06", "title": "Богата България предоставя 100 000 евро хуманитарна помощ на най-големия производител на опиум в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390205-%D0%BE%D1%82%D0%BA%D1%80%D0%B8%D1%85,-%D1%87%D0%B5-%D0%B8%D0%BC%D0%B0%D0%BC-16-%D0%BB%D0%B2-%D0%BE%D1%82-%D0%BC%D0%B0%D1%81%D0%BE%D0%B2%D0%B0%D1%82%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%E2%80%A6", "text": "    Реших да я използвам, и с гордост установих, че притежавам акции на стойност 16 лв. от “масовата приватизация”. При това, аз съм добре. Не съм вложил всичко във фондове, както направиха повечето българи. Влагах и директно в предприятия. Та някой левец сега имам там, но общо са 16 лв. Вие може би имате 8 или 5 дори. На този фон, се очаква екстрадицията на Николай и Евгения Баневи от Франция. Било им неудобно в затвора – рядко се къпели, и ползвали едни и същи дрехи.     Е, това е дребно неудобство. Аз бих го изтърпял, ако в замяна ми дадат курортното селище “Русалка”. Което Банев придоби чрез фонда си, създаден за… масовата приватизация.     Припомняме “АКБ Форес”, където с огромна кампания Банев събра 114 хиляди акционери с бонови книжки. Обещаваше нечуван бизнес, щял да се грижи за инвалидите и да печели от колички и производство на ортопедия. След това, както проследи накратко историята му  , се случи съвсем друго нещо. Вместо чутовни печалби и добро управление, започна източване на придобитите с чужди бонови книжки предприятия. И защо ли не? Защо да влизат парите в АКБ, където все пак има акционери, като могат да идат при Банев? Нали той назначава директорите? Цялата история на псевдо-лошо управление, а реално източване, води до това, че Банев с парите от боновите книжки придоби фабрики и заводи, които да пълнят собствените му сметки. Дори чуждите инвеститори, дали му 3 милиона долара за начален старт, не са си ги получили. Историята е описана  . По-късно АКБ, вече преименуван на АКБ Корпорация, купува “Русалка”. Така парите от масовата приватизация на хиляди хора се превръщат в едра хотелска собственост на семейство Баневи. А аз се радвам на 16 лв. Е, както каза Тайсън Фюри, който дари 10 милиона на бедните, та както казва, нищо няма да отнеса в отвъдното, затова ще ги раздам сега. А Банев като се изкъпе, и местните ни магистрати го пуснат на свобода (съмнявате ли се, че ще стане), та той може да направи същото. Да продаде “Русалка” и да нахрани бедните. Няма как да я отнесе в отвъдното. На мен ми е по-лесно – 16 лв. по лесно се раздават… Добри Божилов                  ", "date": "2018.12.06", "title": "Открих, че имам 16 лв. от масовата приватизация…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390206-%D0%BE%D1%82%D1%80%D0%BE%D0%B2%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B4%D0%B8%D1%88%D0%B0%D1%82-%D0%B2-%D1%81%D0%BE%D1%84%D0%B8%D1%8F,-%D1%81%D0%BA%D0%BE%D0%BF%D0%B8%D0%B5,-%D1%81%D0%B0%D1%80%D0%B0%D0%B5%D0%B2%D0%BE-%D0%B8-%D0%BF%D1%80%D0%B8%D1%89%D0%B8%D0%BD%D0%B0", "text": "Балканите са под отровната пелена на смога. През зимата положението в големите градове като София става драматично. Това показва Международният индекс за качеството на въздуха, който се актуализира  в реално време.               Опасно като Чернобил \"Положението с въздуха в София е сравнимо с Чернобил 1986\", написа в Туитър бившият български външен министър Соломон Паси и настоя за спешни мерки, включително доставянето и раздаването на подходящи маски в аптечната мрежа и училищата.       Призрачно: гъст смог в Сараево От дни босненската столица Сараево е потънала в смог. Видимостта е необичайно ниска. Замърсяването на въздуха се дължи не само на натоварения транспортен трафик, а и на това, че много жители на града се отопляват с въглища. Зимно време положението е особено критично.       Скопие под пелена от смог В Македония умират над 1 300 души годишно вследствие на силното замърсяване на въздуха с фини прахови частици (ФПЧ). По данни на местните власти, ситуацията в столицата Скопие е особено опасна, където концентрацията на ФПЧ е значително над нормите през по-голямата част от годината. Скопие, също както Сараево, е разположено в котловина.       Старите ТЕЦ-ове замърсяват въздуха Старите ТЕЦ-ове на въглища, които все още работят в много от балканските държави, също допринасят за замърсяването на въздуха. На снимката се вижда една от тези централи – край град Обилич (Кастриоти) в Косово.       \"Дишането убива\" Миналата зима в Прищина протестираха срещу мръсния въздух. На някои от плакатите на демонстрантите бе изписано: \"Дишането убива\". И тази зима жителите на косовската столица страдат от силните замърсявания. Не е изключено да се стигне до нови протести.  ", "date": "2018.12.06", "title": "Отровата, която дишат в София, Скопие, Сараево и Прищина"}
{"url": "http://www.classa.bg/%D1%81%D0%B2%D1%8F%D1%82/item/390191-%D1%89%D0%B5-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BB%D0%B8-%D0%BE%D1%82-%D0%B1%D1%80%D0%B5%D0%BA%D0%B7%D0%B8%D1%82%D0%B0", "text": "Ще приеме ли парламентът в Лондон сделката за Брекзита? И ще има ли Великобритания ново правителство и нов премиер? Въпросите са много, неизвестните също. Само едно нещо изглежда изключено.             За Тереза Мей започна седмицата на истината: когато идния вторник в Долната камара на парламента се проведе гласуването по сделката за Брекзита, мнозина в Лондон навярно ще излязат от залата с разкървавени носове. Все още е трудно да се предвиди кой точно ще е най-тежко ранен. Има все пак едно нещо, което изглежда напълно нереалистично: това (или някое друго) британско правителство да излезе и каже: „било, каквото било, отказваме се от Брекзита\".     Вярно е, че депутати от Шотландия поискаха от Европейския съд в Люксембург становище по въпроса, а главният прокурор на Съда потвърди, че, Лондон би могъл едностранно да прекрати процедурата по напускане на общността. Но не всичко, което е юридически възможно, е и реалистично. Пък и има ли кой да обяви отмяната на Брекзита? Едно правителство, ръководено от консерватори, със сигурност няма да стори подобно нещо. А и лидерът на лейбъристите Джереми Корбин (ако приемем, че той би могъл да спечели едни нови избори) не е познат като ентусиазиран поддръжник на Европа. В случай, че един втори референдум покаже резултат, различен от първия, ще последва нов изтощителен маратон от преговори. И нищо друго.      ", "date": "2018.12.06", "title": "Ще се откажат ли от Брекзита?"}
{"url": "http://www.classa.bg/%D1%81%D0%B2%D1%8F%D1%82/item/390192-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B5-%D1%80%D0%B0%D0%B7%D0%B1%D0%BE%D0%BB%D1%8F", "text": "Преди година и половина Франция се противопостави на антиевропейските тенденции, но сега се разболя от \"жълта треска\" - без изгледи за бързо оздравяване. Протестът разкрива разлома,  който разкъсва френското общество.             Първо Великобритания, а сега вече и Франция е на път да изостави Германия като надежден партньор. Прекалено опростенческо е да се смята, че протестът на \"жълтите жилетки\" е чисто вътрешнополитически проблем на един млад и неумело действащ президент. \"Задният ход\", който обяви правителството във вторник, е лошо предзнаменование за всички реформаторски инициативи на Еманюел Макрон.     Човек трябва да е голям оптимист, за да не забележи началото на края на един политик, който беше смятан за европейски носител на надежди. При тези обстоятелства Макрон няма как да осъществи крайно необходимото саниране на френските държавни финанси. Във Франция вече започнаха да обсъждат дали не е по-добре отново да се наруши трипроцентната граница за бюджетния дефицит, за да се финансират социалните облаги за средното съсловие. А плановете за съкращаване на част от безбройните, често пъти конкуриращи се пенсионно-осигурителни системи явно също ще пропаднат заради сегашните социални недоволства. Оттук-нататък Еманюел Макрон няма вече да е в състояние да прокарва своите решения просто така. Дори в послушната досега правителствена фракция в Националното събрание вече ври и кипи. Яростта, която се изля с пълна сила срещу президента, има дълга предистория. През 2005 година за първи път възникна един хетерогенен съюз от противници на Европейския конституционен договор. И по онова време мнозина се изкушаваха да припишат провала на договора на грешките на тогавашния президент Жак Ширак. В действителност референдумът разкри разломните линии, които застрашават да разкъсат и днешното френско общество. Два полюса На единия полюс бяха онези, които смятаха, че няма защо да се страхуват от Европа. Добре образованите и дееспособни французи единодушно гласуваха с \"да\", защото бяха убедени, че една открита пазарна икономика, която е конкурентоспособна в международен план, може да им донесе предимства и да им открие шансове за просперитет и израстване. На другия полюс бяха хората, които смятаха Европа и свързаната с нея глобализация за нещо опасно, което ще разруши утвърдения им жизнен модел. Тези хора не желаеха да се превръщат в беззащитни жертви на глобалната конкуренция и затова се противопоставиха на обещанията, че животът им може да се подобри в бъдещия пъстър и екологичен свят на обединена Европа. Това противопоставяне не се е променило и днес. За болшинството французи е нещо нормално да ходят на работа с кола. И те не са готови да плащат лъвския пай от разходите по екологичната политика, приета в ЕС. Още повече, че повечето французи са  чисто и просто принудени да пътуват до работното си място с личния автомобил. Затова яростта им срещу междувременно отменения екологичен данък върху бензина и дизела се възпламени толкова силно. Французите, които отхвърлят Европа по най-различни причини, от 2005 година насам са в мнозинство. Затова беше равносилно на чудо, че през май 2017 година 66% от избирателите решиха да дадат последен шанс на ЕС. Еманюел Макрон олицетворяваше надеждата, че модернизацията на Франция и обновлението на Европа все пак са възможни. Някои сега твърдят, че легитимността на Макрон е била слаба от самото начало. Те привеждат като аргумент резултатите от първия тур на изборите, когато той спечели само 24 процента от гласовете. Тези хора обаче забравят, че през 2002 година Жак Ширак отиде на балотаж с по-малко от 20 процента от гласовете, но неговата легитимност не беше оспорвана от никого. Ако французите гласуваха за Макрон само от страх пред Марин Льо Пен, защо тогава помогнаха на неговото движение да получи мнозинство на последвалите парламентарни избори? Защо не подкрепиха останалите утвърдени партии? Грешките на самия Макрон Безспорно е, че и най-малки промени в съотношението на гласовете за първите четирима претенденти за президентския пост можеха да доведат до съвсем друг окончателен резултат. Отпадането още на първия тур на изборите беше травматично преживяване за левия популист Жан-Люк Меланшон. Оттогава насам той търси реванш и представя Макрон като узурпатор. Това обяснява и защо Меланшон сега подклажда готовността за насилие и разрушителната ярост на част от \"жълтите жилетки\". А съратникът на Меланшон, Франсоа Руфен дори заплаши, че Макрон ще свърши като Джон Ф. Кенеди. Подобни акции обаче не бива да отклоняват погледа от грешките на самия Макрон. По време на предизборната борба той бе обещал на своите сънародници една мирна \"революция\" отдолу. Но след като влезе в Елисейския дворец започна да се държи като абсолютен монарх. Президентът проигра много доверие. Преди година и половина Франция се противопостави на антиевропейските тенденции, но сега се разболя от \"жълта треска\" - без изгледи за бързо оздравяване.      ", "date": "2018.12.06", "title": "Франция се разболя..."}
{"url": "http://www.classa.bg/%D1%81%D0%B2%D1%8F%D1%82/item/390193-%D1%80%D1%83%D1%81%D0%B8%D1%8F-%D0%B8%D0%BC%D0%B0-%D0%B4%D0%B2%D0%B5-%D0%BB%D0%B8%D1%86%D0%B0-%D0%B5%D0%B4%D0%BD%D0%BE%D1%82%D0%BE-%D0%B5-%D1%81%D1%8A%D0%B2%D1%8A%D1%80%D1%88%D0%B5%D0%BD%D0%BE", "text": "Да, и аз се отвращавам от грозното и зловещо лице на Русия. Но ме обзема истински гняв, когато чувам повърхностни обобщения по адрес на тази страна. Защото Русия има и друго лице           Да, и аз мисля, че бившият кагебист Владимир Путин превърна страната си в настръхнало, враждебно чудовище. Да, и аз се отвращавам от помпозните му военни паради, от вулгарната пропаганда и от беззаконието в Русия. Да, и аз мисля, че много хора в тази страна са с промити мозъци, при това не от вчера, а от десетилетия. И че страданието там е обичайното състояние на нацията. Другата Русия В същото време ме обзема истински гняв, когато чувам или чета повърхностни обобщения по адрес на Русия в ключа „смрадливи ватенки\" и „чемодан, вокзал, Масква\". Защото Русия не е само Путин, самозабравилите се олигарси, генералите, накичени като коледни елхи с медали.     Русия е прекрасният и непокътнат Чехов, Русия е великият Шостакович, който единствен може да се мери с Бетовен. Русия са Кандински и Малевич, без които е немислима цялата модерност. Русия са фантастичните пианисти, които пълнят залите по цял свят - като Соколов, Трифонов, Володос или Виницкая. Без предразсъдъци Наскоро слушах Анна Виницкая и Аркадий Володос в Кьолн. И ако има нещо обратно на „ватенки\", „мужици\" и „смрадливо блато“, това е Рахманинов в тяхно изпълнение. Препоръчвам тази музика на всички, които лесно се подхлъзват по наклонената плоскост на обобщенията за Русия.  ", "date": "2018.12.06", "title": "Русия има две лица. Едното е съвършено."}
{"url": "http://www.classa.bg/%D1%81%D0%B2%D1%8F%D1%82/item/390194-%D0%B0%D0%BA%D0%BE-%D0%BF%D0%BE%D0%BB%D1%88%D0%B0-%D0%B1%D0%B5%D1%88%D0%B5-%D1%81%D0%BF%D1%80%D1%8F%D0%BB%D0%B0-%D1%85%D0%B8%D1%82%D0%BB%D0%B5%D1%80", "text": "Маршал Йозеф Пилсудски е усещал, че се задават големи беди. Затова още през 1933 година е кроил планове за превантивна военна акция срещу Хитлеристка Германия. Но замисълът му се проваля. Ето историята:           На 7 април 1933 година, само няколко седмици след като Хитлер идва на власт, в Берлин се провежда заседание на правителството, на което външният министър Константин фон Нойрат с безпокойство съобщава, че поляците си играят с мисълта да започнат превантивна война. Министърът описва ситуацията като много напрегната и препоръчва да се избягват всякакви провокации от германска страна. По същата тема се провежда и второ заседание на кабинета - в края на април същата година.     Имало ли е наистина планове за превантивна война? И наистина ли Полша е страната, която първа осъзнава опасността и предприема опити да организира останалите европейци за съвместна акция срещу режима в Германия? - пита \"Франкфуртер Алгемaйне Зонтагсцайтунг\" в обширна публикация, която обобщаваме тук. Планът на Пилсудски В онези години начело на Полша стои маршал Йозеф Пилсудски - социалист по убеждение и може би най-значимият полски държавник на 20 век, пише германското издание. В късните си години Пилсудски определено не се държи като безупречен демократ - разочарован е от демокрацията и нейните практики, подобно на мнозина поляци и европейци по онова време. Но също както много от своите сънародници, той усеща, че се задават големи беди - предимно откъм големите съседи Германия и СССР. Още Ваймарската република поставя под въпрос западната граница на Полша, а през 1932 година предприема опити да възстанови „военното равноправие“ на демилитаризираната след Първата световна война Германия. (Ползите от това извлича в крайна сметка не друг, а Хитлер.) През същата 1932 година Полша се опитва чрез демонстрации на военна сила в Свободния град Данциг (Гданск) да посплаши правителството на Германския райх. Веднага след възкачването си на канцлерския пост, Хитлер атакува \"несправедливата\" западна граница на Полша. Непосредствено след това Пилсудски разпорежда подсилване на полския гарнизон в Данциг - действие, което по това време е било противозаконно. След протести от страна на западните сили Пилсудски е принуден да даде на заден ход. Но всичко това е само димна завеса, зад която се разиграва нещо друго. Нещо, което по-късно е наречено „План за превантивна война“.     Старият революционер и конспиратор Пилсудски не се доверява на официалната дипломация. Предпочита да изпраща лични пратеници, особено когато става дума за парливи теми. Пилсудски залага на тази тактика и в седмиците след идването на Хитлер на власт. Болеслав Виенява, някогашен сподвижник на маршала, заминава през март 1933 за Париж, където се провежда среща на ветераните от Първата световна война. В онези години Франция е все пак най-важната съюзничка на Полша - и двете държави имат основания да се страхуват от германския ревизионизъм.     Хитлер през 1933 година   Генерал Виенява, който не е единственият емисар по този въпрос, но несъмнено най-важният, излага пред французите следните мисли: опасността, идваща от германците, все повече се увеличава и затова трябва да бъде задушена още в зародиш. И още: тъй като се опитва да милитаризира страната, Хитлер трябва ултимативно да бъде призован да прекрати този процес. Ако откаже, Полша трябва да окупира германските земи по източната граница, а Франция - Рейнската област, която по силата на Версайския договор е демилитаризирана. В Полша очевидно са смятали, че това ще направи Хитлер по-отстъпчив. Или че дори ще го свали от власт. Както пише „Франкфуртер Алгемайне Зонтагсцайтунг“, подобни представи не са били необичайни за онова време, след като последните войски на Антантата напускат Рейнската област едва през 1930 година. През април 1933 за Франция заминава втори екип полски пратеници, но Париж дава ясно да се разбере, че предпочита да се държи настрана от нови \"авантюри\". Лондон е дори още по-категоричен. Чехите пък, чиито отношения с поляците са по онова време доста обтегнати, се разбъбрили пред Берлин. Среди, близки до чешкия президент, издали на германците, че Полша сериозно обмисля да проведе „превантивна военна акция по германската източна граница“. Именно така е записано в няколко германски документи от онези години. Краят Дали една такава акция е можела да се увенчае с успех? - пита германското издание и дава следния отговор: Със сигурност може да се твърди, че през 1933 година Франция и Полша са щели лесно да се справят със силно отслабената Германия и нейната демилитаризирана Рейнска област. След войната обаче водещи френски политици отричат да са знаели нещо за полския план. В същото време още през 1933 година дипломати в различни европейски столици съобщават, че активно се разпространяват идеи за акция срещу Германския райх. Но както обяснява полският историк Марек Корнат, няма нищо по-трудно от това да обясниш на обществеността, че искаш да започнеш война, за да предотвратиш евентуална бъдеща война срещу самия теб. В крайна сметка Пилсудски осъзнава, че намеренията му срещат сериозна съпротива. А страната му се оказва притисната между Хитлер и Сталин, които усилено се въоръжават. Затова още през 1933 Пилсудски се обръща на 180 градуса и започва да сондира почвата в Берлин. В резултат през януари 1934 е сключен германско-полският пакт за ненападение. Още през 1932 година Полша подписва подобен пакт и със СССР. Оттук нататък Пилсудски залага на нова тактика - да балансира между двамата диктатори. Негови са следните думи: \"С тези два пакта седим върху два стола\". Но идва 1939, когато Хитлер и Сталин изненадващо сключват пакт, с който се споразумяват да си поделят шест източноевропейски държави. Така от двата стола Полша пада право на земята.  ", "date": "2018.12.06", "title": "Ако Полша беше спряла Хитлер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390195-%D1%81%D0%B2-%D0%BD%D0%B8%D0%BA%D0%BE%D0%BB%D0%B0%D0%B9,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BC%D0%B8%D1%80%D0%BB%D0%B8%D0%BA%D0%B8%D0%B9%D1%81%D0%BA%D0%B8,-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Св. Николай се родил през втората половина на III в. в Патара, град в малоазийската област Ликия . Още от детски години той проявявал ония добродетели, чрез които се прославил пред Бога и човеците. Когато стигнал юношеска възраст, неговият чичо Николай, епископ Патарски, уговорил родителите му да посветят сина си на служение Богу и скоро го възвел в чин презвитер. По време на ръкоположението епископът, изпълнен с пророчески дух, се обърнал към народа и, като посочил юношата, извикал: \"Братя!      Аз виждам ново слънце, което изгрява над земята и обещава утеха на всички скърбящи. Блажено е стадото, което ще го има за пастир, защото той ще приведе към истината заблудените овци, ще ги пасе на пасбището на благочестието и ще бъде помощник на всички страдащи!\" Целият живот на св. Николай бил изпълнение на тия пророчески думи: той не преставал да помага на страдащите, да защищава невинните, да укрепява слабите със словото на истината и вярата. След смъртта на родителите си той употребил всичкото си богато наследство за добри дела, стараейки се да не го знаят тия, на които правел благодеяния. Той помнел Божията заповед - да правим добро скришом ида не търсим за него светска слава. Един твърде богат жител на гр. Патара ненадейно изгубил състоянието си и изпаднал в голяма беднотия. Привикнал към богатство, той не бил в състояние да се бори с изкушенията на бедността и замислял вече по безчестни пътища да доставя средства за живот на себе си и на своето семейства, което се състояло от три дъщери. Той имал намерение да пожертвува честта на дъщерите си. Но той не успял да изпълни своето греховно намерение, защото бил спасен с навременната помощ на св. Николай. Като узнал за бедственото му състояние, Божият угодник нощно време му подхвърлил през прозореца голяма кесия със злато. Като се събудил сутринта, нещастният баща едвам могъл да повярва на неочакваното богатство. Работите му се поправили и наскоро той омъжил най-голямата си дъщеря. Св. Николай решил по същия начин да устрои съдбата и на останалите дъщери. След известно време той пак подхвърлил такава кесия със злато. Наредена била честно и втората дъщеря, и зарадваният баща излял пред Бога своите чувства на благодарност. \"Милосърдни Боже, Който си ни изкупил със Своята кръв и сега ме удържаш от грях и безчестие - молил се той, - покажи ни тоя, който служи за оръдие на Твоята благост; покажи ни тоя земен ангел, който ни спасява от грях и освобождава от порочни замисли!\" Това желание било изпълнено. Една нощ той чул лак някой отворил прозореца и хвърлил също такава кесия, както и по-рано. Бързо станал, затичал се подир своя благодетел, и познал Николай, който в това време управлявал Патарската епархия в отсъствие на своя чичо, който заминал за Йерусалим. Той паднал пред нозете му и, проливайки сълзи на благодарност, казвал: \"Ако не беше те лратил Господ да ни спасиш, аз не щях да устоя против изкушенията и бих увлякъл в грях и безчестие невинните си дъщери\". След завръщането на чичо му, св. Николай сам се отправил за Божи гроб и във време на пътуването по море с молитва укротил морската буря и възкресил един моряк, който се убил при падане от върха на корабната мачта. Все повече и повече горейки от любов към Бога, Николай се поселил в един манастир и желаел всичкия си живот да посвети на Господа и да Му служи чрез трудовете и лишенията на монашеския живот. Но волята Господня му била предназначила друг път. Една нощ св. Николай, стоейки на молитва, чул глас, който му говорел: \"Николай, влез във всенародния подвиг, ако искаш да получиш от Мене венец!\" В страх и недоумение Николай размишлявал в себе си - какво ли означава това призоваване? Същият глас му казал отново: \"Николай, това не е оная нива, на която можеш да принесеш очаквания плод. Обърни се към лю-дете, та в тебе да се прослави името Ми!\" Сега Николай разбрал, че Господ му посочва друг живот и иска от него не монашеско служение. Покорен на Божията воля, той оставил избрания от него живот и се отправил в Мир (главен град в областта Ликия ), без да знае за какво го предназначава Господ, но бил готов да изпълни Неговото повеление. В същото време в гр. Мир избирали архиепископ на мястото на неотдавна починалия епископ Йоан. Събралите се от всички градове епископи се затруднявали в избора и разбирайки, че само един Бог може да ги просвети и вразуми, готвели се към това дело чрез молитва и пост. Господ Бог чул молитвата им и на един от тях открил волята Си. На тоя епископ във време на молитва се явил един мъж, сияещ е неземна светлина, и му заповядал същата ранна сутрин да застане на църковните врата и да очаква минаващите. \"Пръв, който влезе - казал той - е избраният от Бога, името му е Николай\". Епископът разказал на другите за случилото се и застанал рано сутринта на църковните врата, а другите епископи се събрали в храма. Между това св. Николай пристигнал в Мир, прекарал почти всичкото време в молитва и тая сутрин, по свой обичай, отишъл в храма да слуша утренята. Току що прекрачил вратата, и епископът го спрял и попитал за името. - \"Николай, раб на твоя светиня, Владико\" - отговорил той смирено. Тогава епископът, като го хванал за ръка, довел го в храма и го поставил сред другите епископи. Мълвата за всичко това бързо се разнесла и народът се струпал в безбройно множество. Наученият чрез видение епископ се обърнал към народа и, като посочил Николай, казал: \"Приемете, братя, своя пастир, когото помаза Дух Свети и комуто Той повери ръководството на нашите души. Постави го не събрание на човеци, но Божието определение!\" Народът се радвал и благодарил на Господа. Сам Николай в дълбоко смирение, смятайки себе си недостоен за високия сан, искал да се отрече от него, но се покорил на волята Господня и приел архиепископството. Цариградският патриарх св. Методий разказва, че няколко време преди това св. Николай сам имал видение. Нощем му се явил Иисус Христос, сияещ от слава, и му връчил Евангелие, украсено със злато и бисери, а от другата страна пресв. Богородица му възлагала светителски омофор. Станал пастир на Мир-Ликийската църква, св. Николай бил винаги строг към самия себе си още повече засилил трудовете си. Той разсъждавал, че според новия сан и място повече от преди трябва да живее не за себе си, а за другите. Избрал си двама достойни сътрудници от презвитерите и неуморно се грижел за благото на тия, които били поверени на грижите му. Всички приемал с бащинска любов, изслушвал всякакви молби и оплаквания, охотно давал помощ и съвет, с твърдост се застъпвал за невинните и обидените. Сред такива грижи го застигнала бурята на гонението, предприето срещу християнската Църква, която в течение на 50 години се ползувала със спокойствие и тишина. Това страшно гонение, повдигнато от императорите Диоклетиан и Галерий , продължило 10 години. То започнало в столичния град Никомидия, където на самия празник Рождество Христово били изгорени в храма до 20,000 християни. Оттам гонението се разпространило по многобройните области на Рим-ската империя. Навсякъде издирвали християните и ги предавали на мъчения и смърт. Без да гледа на опасността, св. Николай продължавал безбоязнено да проповядва Христа, и затова заедно с много християни бил затворен в тъмница, където престоял дълго време, понасяйки с търпение и глад, и жажда, и различни страдания, като не преставал със словото Божие да утешава другите затворници. Най-после гонението се прекратило. Новият   познал истинния Бог, Който му дарувал чрез силата на Кръста победа над враговете. Той освободил проповедниците на словото Божие и навсякъде разрушавал идолските капища и строил храмове на истинския Бог. Тогава и Николай се върнал на своя архиепископски престол. Кървавите гонения се прекратили. Но скоро за Църквата настъпило не по-малко бедствено време. Наченали се вътрешни раздори. Някои лъжеучители започнали да проповядват ереси. Така, Арий , презвитер александрийски, отхвърлял Божеството на Иисуса Христа. Желаейки да въдвори мир в Църквата, император Константин в 325 г. свикал на събор в гр. Никея  епископите от всички области. Събрали се 318 отци. Това бил  . На тоя събор, който продължил около два месеца, бил съставен   (до осмия член) за общо църковно употребление. Ереста на Арий била осъдена. Разказват, че св. Николай в спор с Арий не могъл равнодушно да понесе богохулните му думи и в присъствие на цялото събрание му ударил плесница. За тая му постъпка св. отци лишили Николай от архиерейски сан. Но някои от най-достойните отци на събора се удостоили с чудесно видение: видели от едната му страна Господ Иисус с Евангелие, а от другата - Божията Майка с омофор. Като узнали, че Сам Господ и пречистата Му Майка възвръщат на Своя избраник Николай отнетото от него, св. отци вече не осъждали дръзновената му постъпка и започнали да го почитат като велик Божи угодник. Като се върнал от Никея , св. Николай започнал пак да управлява своето паство, като го утвърждавал в истинското учение и опровергавал всякакви лъжливи учения, които могли да смутят вярващите. За всичко се обръщали към него и търсели неговата помощ. Всички били убедени, че в негово лице ще намерят защитник на правдата и изобличител на всяка несправедливост. Веднъж във Фригия (Мала Азия) бил повдигнат бунт и императорът изпратил там трима военачалници: Непотиан, Урс и Ерпилион, със значителна войска. Застигнати от буря около бреговете на Ликия , те били принудени да спрат недалеч от гр. Мир. Тук техните войници, като слезли от кораба, започнали да ограбват жителите, и от това произлязло кърваво сблъскване. Като чул за това, св. Николай незабавно дошъл при враждуващите и чрез съвети успял да възстанови между тях съгласие. В това време получил известие, че в негово отсъствие градоначалникът, подстрекаван от лоши люде, осъдил на смърт трима невинни граждани, за които всички в града скърбели и плачели. \"С нетърпение те чакат, владико - казали му известителите, - защото всички са уверени, че ако ти беше там, нямаше да допуснеш такава несправедливост\". Светителят бързо се отправил за града, като взел със себе си и пратените от царя военачалници. Когато той влязъл в града, нещастниците вече били доведени на мястото на наказанието. С гол меч в ръка палачът вече се готвел да изпълни присъдата, когато изведнъж народът отворил път и светителят Николай, като дошъл при палача, изтръгнал меча от ръката му и снел оковите от нещастниците, които с радостни сълзи паднали пред нозете му. Никой не смеел да се противи на великия пред Бога и людете светител. Градоначалникът, чувствувайки себе си виновен, започнал да се оправдава. Но св. Николай го заплашил с гнева на Бога и царя. И той, изповядвайки своята вина, започнал смирено да моли за прошка. След известно време същите военачалници, като се върнали в Цариград след усмиряването на бунта, били наклеветени от цариградския градоначалник, който със злато бил подкупен от завистливи техни врагове. Той донесъл на царя, че те уж замислят да вдигнат бунт срещу него. Царят заповядал да ги затворят в тъмница, докато бъдат съдени. Но скоро злобните клеветници, боейки се, че в съда ще се разкрие невинността на затворниците, убедили градоначалника отново да донесе на царя, че те и в тъмницата продължават своите коварни замисли. Нещастните узнали за това чрез тъмничния стражар и били поразени от ужас, като не виждали никаква вина в себе си. Последната надежда да бъдат оправдани им била отнета, и те трябвало да загинат като злодеи. Тогава един от тях, като си спомнил как светителят Николай, спасил от смърт Тримата невинни граждани, започнал задочно да го моли за застъпничество и извикал: - Боже Николаев, Който си избавил тримата затворници от незаслужена смърт, погледни милостиво и на нас, невинно осъдените, понеже нямаме помощник между людете. Побързай да ни помогнеш! Бог чул молитвата и изпратил на нещастните помощ чрез Своя угодник, великия архиерей Николай. Същата нощ на царя се явил насън св. Николай и му казал: - Освободи тримата военачалници, които невинно страдат! Ако не послушаш, ще вдигна срещу тебе война, и ти ще загинеш. Учуден, царят запитал: - Кой си ти и как смееш да ме заплашваш? Светителят отговорил: - Аз съм Николай, архиепископ на Мир-Ликийската митрополия. Същия сън видял и цариградският военачалник и съобщил това на царя, който на следния ден повикал тримата военачалници и им казал: - Чрез какво магесничество сте ни изпратили такъв страшен сън, и кой е тоя страшен и разгневен мъж, които иска вашето освобождение и смее да ме заплашва с война и гибел? Военачалниците с изумление гледали един на друг. Като не знаели какво да отговорят на царя, те могли само да го уверят в своята невинност. Но изведнъж, като вдигнали очи, те видели наред с царя светителя Николай и започнали гръмко да го молят за застъпничество. На въпроса на царя, кой е Николай, за когото те споменават, те му разказали всичко, що видели в Мир; Тогава царят, изумен от чудесното застъпничество на св. Николай, веднага ги освободил, като казал: \"Не аз ви дарявам живота, но Николай, великият служител на Господа, когото вие викате за помощ. Вървете при него, благодарете му и кажете да не се сърди на мене, понеже аз изпълних волята му\". Царят им дал богати дарове за Мир-Ликийската църква. Като стигнали в Мир, те благодарили на светителя, който ги спасил от смърт и безчестие. Светителят извършил много други чудеса чрез Божията благодат. Той спасил от буря пътуващи по море и след това, като забелязал в тях грешни наклонности, довел ги чрез своите думи до разкаяние и изправяне. Удивително било влиянието на неговите думи и дори на неговия външен вид, сияещ с божествена благодат, върху сърцата не само на верните люде, но и на неверните, които той обръщал към Бога и укрепявал във вярата. Като достигнал дълбока старост, той починал тихо и блажено, след кратко боледуване в 342 г. Тялото му било погребано в катедралата на гр. Мир. Неговите нетлени мощи се оросявали от благовонно миро, от което много вярващи получавали изцерение. През времето на византийския император Алексий I Комнин (1081-1118 г.) мощите на свети Николай били пренесени от гр. Мира в гр. Бари, център на южноиталианската област Апулия. Там живеело многобройно гръцко население. Светите мощи били тържествено посрещнати от епископи, свещеници и възторжения народ на 9 май 1087 г., откогато е установен днешният празник, наричан у нас \"летен свети Никола\". Още от 1077 г. град Мира бил завладян от селджукските турци. Броят и благочестието на християните в този град много намалели. По същото време светителят Николай заповядал в съновидение на един благочестив свещеник от Бари да пренесе мощите му в своя град. Избрани мъже се отправили незабавно в три кораба за Мала Азия. На около два километра от тогавашния град Мира се намирала църквата, в която се покоили благодатните мощи на великия древен светител. След преговори с местните християни, с благоговейна радост мощите били натоварени на един от корабите, и с тях заминали за Бари и двама от иноците при храма в Мира. През същата 1087 г. започнал строежът на прочутия храм на светителя Николай и бил завършен в 1139 г. Град Бари се превърнал в любим поклоннически град за християните от всички страни. Този ден започнали да празнуват в Русия още през 1091 г. поради изключителното уважение всред руските християни към този благодетелен Божи угодник и за възпоменание на чудотворното спасение на удавено дете през годината, когато светите мощи били пренесени в Бари, където се пазят и досега.", "date": "2018.12.06", "title": "Св. Николай, архиепископ Мирликийски, Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390196-6-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 963 г. Лъв VIII е избран за римски папа.   През 1240 г. армията на монголския владетел Бату хан покорява Киевското княжество.   През 1741 г. Елисавета става императрица на Русия след дворцов преврат.   През 1774 г. Австрия става първата страна в света, въвела държавно образование.   През 1877 г. излиза първият брой на вестник \"Вашингтон поуст\".   През 1879 г. е съставено второто правителство на България, начело с Климент Търновски.   През 1880 г. в Източна Румелия натуралният десятък е заменен с поземлен данък.   През 1917 г. Финландия обявява независимостта си от Русия.   През 1945 г. в САЩ е патентована микровълновата печка.   През 1990 г. са възстановени дипломатическите отношения между България и Ватикана.   През 1992 г. 6 декември, Никулден, е обявен за официален празник на морския град Бургас.     През 1992 г. в референдум населението на Швейцария отхвърля плана на правителството държавата да се присъедини към Европейския съюз.   През 2000 г. в САЩ е създаден първия в света биоробот.   През 2003 г. е създадена Българоезична „Уикипедия\".", "date": "2018.12.06", "title": "6 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390203-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D1%82%D1%8A%D1%80%D0%B3-%D0%BD%D0%B0-%E2%80%9E%D1%80%D0%B0%D0%BA%D1%83%D1%80%D1%81%D0%B8%E2%80%9D-%E2%80%93-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D0%BE%D0%BF%D0%B8%D1%8F-%D0%BD%D0%B0-%D0%BC%D0%B0%D0%B9%D1%81%D1%82%D0%BE%D1%80%D0%B0-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD", "text": "– От Историческия музей са атрибутирали платната за истински – Най-добрите познавачи на художника са категорични, че картините не са рисувани от ръката  на Владимир Димитров – Оригиналите на част от „творбите\" са в Националната и Кюстендилската галерии                         Измама в особено големи размери с нагли ментета на Владимир Димитров-Майстора е подготвила предколедно аукционна къща „Ракурси“. 7 живописни копия на най-големия български художник лъснаха в сайта на къщата. Независимо от добронамерените предупреждения на изкуствоведи и хора от арт гилдията да бъдат свалени лотовете от търга, по всичко си личи, че това няма да се случи и скандалните ментета ще бъдат представени за оригинали пред участниците в наддаването (търгът се провежда на 5 декември в сряда, вечерта след отпечатването на този брой на „Галерия“ – б. р.). Всички известни играчи на арт пазара, с които разговаряхме, обясниха, че не искат да влизат в директен спор със собственика на аукционна къща „Ракурси“, за да не бъдат заподозрени, че го правят, защото им е конкурент. В същото време те обаче заявиха, че   ще посъветват своите клиенти да не купуват платната,       предлагани от „Ракурси“. „В деликатна ситуация сме поставени. Аз няма да кажа нищо директно, но си запазвам правото да посъветвам тези, които се допитат до мен, за автентичността на въпросните картини“, заяви Лаврен Петров, собственик на галерия „Лоранъ“. „Тези творби са ми ясни“, през смях каза Игор Марковски, съсобственик на аукционната къща „Аполон и Меркурий“. Неговият колега от „Виктория“ Павел Тодоров пък е на мнение, че всеки сам отговаря за себе си. Ставало дума за възрастни хора, които трябвало да си носят негативите или позитивите от действията. Известната изкуствоведка Ружа Маринска се направи на разсеяна, когато я попитахме какво мисли за въпросните „платна“: „Не съм ги виждала!“. В същото време обаче близък до нея колекционер я издаде, че вече е посъветвала приятелите си да не се връзват и да не купуват картините на Майстора, предлагани от „Ракурси“. Очевидно е, че организаторите на аукциона се чувстват недосегаеми, защото разполагат с удостоверения за идентификация на картините, които по закон са задължителни при публични продажби на произведения на изкуството. Трябва категорично да се знае, че въпросните документи не изпълняват функциите на сертификат за автентичност и обикновено се правят от недотам подготвени лица, които са получили зелена светлина от Министерството на културата. Това впрочем е ведомствено-законодателен проблем, който в момента се решава и въпросните идентификации в най-близко време ще отпаднат в този си вид. В нашия случай атрибутирането на тези платна на Майстора е направено от Историческия музей. Със сигурност в тази институция няма добре подготвени експерти по творчеството на Владимир Димитров. В арт средите се шегуват, че дори чистачките в Националната и в Софийската градска галерии са по-добри експерти от тези, чиито подписи обикновено стоят под документа за идентификацията на подобни произведения. Най-елементарната експертиза ще докаже по безспорен начин, че платната от търга на „Ракурси“ не са дело на Владимир Димитров-Майстора, единодушни са всички специалисти, до които „Галерия“ се допита. Потърсихме първо Анелия Николаева и Катя Тинева, които преди 6 години подредиха над 200 платна на живописеца в изложбата „Майстора, цветето и вселената“, с която бляскаво бе отбелязана 130-годишнината от рождението на великия ни художник. Мнението на двете авторитетни изкуствоведки не се припокрива с написаното в идентификационните документи на предлаганите от „Ракурси“ картини. „Въпросните живописни платна не са оригинали на Владимир Димитров Майстора. Това е моето мнение, съгласувано с колежката Анелия Николаева, която изключително много ценя като специалист – заяви Катя Тинева. – Проблемът обаче не е толкова на аукционната къща, колкото в закона, който дава вратички да се случват подобни неща. Свидетели сме били преди време как бяха правени опити да се атрибутират като оригинали фалшификати на Ярослав Вешин, както и на много други художници. Някои от тях са идвали от чужбина. Целта на търговците е веднъж картините да влязат официално в оборот със съдействието на някои недотам добросъвестни колеги. Ако въпросните картини бъдат и монографирани по някакъв начин, търговците вече могат да правят каквото си пожелаят.“     По информация на „Галерия“ преди време менте на Вешин се е появило в чешка частна галерия, но впоследствие се разбира, че то е закарано там от България и „откупено“ обратно от българи. В дъното на всичко е човек, свързан със същата аукционна къща, която сега предлага ментетата на Майстора. И директорът на Кюстендилската галерия Валентин Господинов е категоричен, че от всички лотове на „Ракурси“ с картини, атрибутирани като произведения на Майстора, само рисунката е оригинал. Останалите седем платна не могат да се отнесат към творчеството на художника, а Междувременно в залите и депата на ръководената от Господинов галерия, носеща името на Владимир Димитров-Майстора, има 1357 живописни платна, акварели, тушови и моливни рисунки на любимия на поколения българи художник. Известната изкуствоведка от Националната галерия Доротея Соколова също е категорична, че върху платната, предлагани от „Ракурси“, не се е движила четката на Майстора. „Това са най-вероятно късни копия, рисувани след смъртта на художника (Владимир Димитров умира на 24.09.1960 г. – б.р.) през 70-те и 80-те години. Подобни копия се правеха навремето и служеха за украса на учреждения. Оригиналите на някои от тези неща, които виждаме в каталога, се намират в музеите. За мен е, меко казано, странно това недоглеждане от страна на организаторите на търга“, коментира Доротея Соколова. Това „недоглеждане“ обаче става възможно заради безхаберието на Министерството на културата. Въпреки многобройните сигнали за предстоящата измама, изпратени до ведомството, от министерството не си помръднаха и пръста да осуетят наглото посегателство върху творчеството на Владимир Димитров. На журналистически въпрос преди две седмици в кулоарите на парламента какви мерки ще вземе, за да не се разпространяват ментетата на Майстора на официален търг, министърът на културата Боил Банов погледна изненадано журналиста на „Галерия“ и каза: „Не знам нищо, ще взема мерки!“. От тогава до сега министърът не си помръдна пръста по скандала. Зад аукционна къща „Ракурси“ наднича физиономията на дългогодишния реставратор Емил Чушев. „Галерия“ и друг път е писала, че феърплеят в търговията с произведения на българското изкуство на тръжната къща е твърде съмнителен. Някои хора от арт средите дори казват, че в полите на Витоша, където е ателието на Чушев, се намирала една от фабриките за ментета у нас. Не можем да се ангажираме с подобна констатация, но ще допълним информацията с твърденията на колегите му, че Чушев бил сръчен копист и имал склонност да прекрачва границите на коректността. Обществена тайна е, че през последните години са се родили много нови „произведения“ на Ярослав Вешин, Ян Вацлав Мърквичка, Димитър Казаков-Нерон и Атанас Яранов, с които се е увеличило и „творчеството“ на споменатите художници. За сметка на нищо неподозиращите купувачи. За да си позволиш такава дързост, значи имаш височайши покровители, коментират в арт средите. Бивши състуденти на Чушев припомнят, че още преди демократичните промени той е реставрирал картини и други предмети на изкуството на чуждестранния дипломатически корпус у нас. От архивите ни блъска информацията, че Чушев е лежал в затвора още преди демократичните промени за незаконен трафик с културно-исторически ценности от България в чужбина. Днес талантливият копист и реставратор има собствена галерия „Ракурси“ и едноименна тръжна къща, съдружник е с шефа на „Джи Пи Груп“ Владимир Житенски в друга галерия – „Нюанси“, и често обича да дава мнение като последна инстанция за това кои произведения са автентични и кои не са. Затова е, меко казано, странно, че си позволява да продава копия на Майстора за негови оригинали. Впрочем лъжливите платна на Майстора са били разнасяни и на други търговци, но всички са отказали да ги продават. Един от тях довери за „Галерия“, че са му били предлагани на много по-висока, почти двойна цена. Собственици на картините са роднини на известен колекционер, починал не толкова отдавна. Ако все пак се намерят наивници да ги купят, ще трябва да се бръкнат доста дълбоко в джоба – цените на картините варират от 69 хил. до 88 хил. лева. Общата начална сума е 520 хил. лева. Едно копие на Майстора, каквито всъщност са тези в „Ракурси“, варира от 500 до 3000 лева в зависимост от художествените си качества. Някои от предлаганите в „Ракурси“ картини са недотам майсторски прерисувани варианти на известни творби на художника, които са собственост на Националната и Кюстендилската галерии. „В Наказателния кодекс няма състав на престъпление за фалшифициране на културни ценности – било то художествени произведения, или археологически обекти. Единственият състав, по който може да образуваме някакво досъдебно производство, е за измама. За да стане това обаче, трябва да има жалба от пострадало лице, т.е. трябва да им претърпяна конкретна имуществена щета. Това е една голяма непълнота в нашето законодателство, за която често сме обвинявани от чужди партньори. Заливаме техния пазар с фалшификати, най-често археологически обекти. Стигна се дотам, че вече българи си позволяват да фалшифицират картини на световни автори не само за нашия пазар, но и за европейския. Давали сме предложения в Министерството на културата и Министерството на правосъдието за вкарване на такива наказателни състави в Наказателния кодекс. Коментирали сме го и в Комисията по култура, запознали сме и Вежди Рашидов с проблема.  …  В случая с картините на Майстора, за които има мнение на няколко експерти, че са фалшиви, най-вероятно ще има изкуствоведчески спор. Доколкото знам в конкретния случай, преди да се сложат за участие в продажба на търга, е минала Комисията по идентификация на Националния исторически музей. Там експертите са казали, че са истински, но аз не съм виждал документите. Аукционната къща, която организира търга, има тези документи. В правомощията на Главна дирекция „Инспекторат“ към Министерството на културата е да провери дали произведенията, които ще участват в този търг, имат идентификация, тяхното съответствие и дали тя е точна и цялостна . И ако те имат съмнения за автентичността на дадени произведения, могат да предизвикат нова процедура, да искат допълнителни становища.  …  …Лицето, което ги закупи, независимо дали е български или чужд гражданин, юридическо или физическо лице, ако удостовери, че са фалшификати, може да се обърне към нас, че е измамен. В такъв случай не говорим за административно нарушение, а за престъпление. Трябва да се докаже субективната вина на аукционната къща и на изкуствоведите дали са знаели, че това е фалшификат. В гилдията на търговците и изкуствоведите има много разнопосочни мнения трябва ли да влязат в Наказателния кодекс такива състави на престъпления, каква ще е наказателната отговорност.  …  Първо трябва да докажем, че умишлено е бил измамен. Ако се докаже, че тези картини са фалшиви и собственикът им въпреки знанието си, че са фалшиви, ги продаде, тогава ще бъде съден.  Измамата в България е едно от най-трудно доказуемите престъпления, за съжаление. Все пак има начини за доказване – чрез свидетели, чрез други средства. Имаме 5-6 такива образувани досъдебни производства по жалба на пострадали лица за картини. Някои вече имат осъдителна присъда. Присъдите за това престъпление са от 1 до 6 години.  …  Най-хубаво е идентификацията да се извършва в тематичната музейна институция. Когато се прави на картини, това да е Националната художествена галерия или Софийската градска галерия. Те са компетентни и имат експерти по изобразително изкуство. Националният исторически музей има експерти по етнография, археология, оръжие.  Няма как да се провеждат търгове от аукционните къщи на произведения на изкуството, без предварително да е извършена идентификация. Лошото е, че административният капацитет на музейните институции не е толкова голям, колкото ни се иска на всички, за да могат да извършват бързи, качествени и евтини експертизи.“ Боил Банов е главният виновник за гаврата с Владимир Димитров-Майстора. За повечето, които не знаят какво е това Боил Банов, ще подчертая – това е сегашният министър на културата. А гаврата е, че след поредица от сигнали и публикации този човек не си мръдна пръста, за да защити паметта на великия ни художник от дръзко и нагло посегателство. Ментетата на Майстора, които се продават на търг в столицата, са възможни благодарение бездействието на Боил Банов. „Галерия“ алармира достатъчно същия този Банов да вземе мерки и да си влезе във функциите. Въпреки опитите ни да се спре поругаването на художника, до деня на търга нищо не беше направено.  Г-н Банов, от тук нататък нямате много полезни ходове. Вие се проваляте всекидневно. Ако сте мъж с достойнство, след като ни поднесохте прясно разфасован авангард във вид на колбаси в царския дворец, а сега допуснахте гаврата с картини на най-големия ни художник, единствено оставката може да измие отчасти срама. Нямаме време да ви учим какво е Майстора за националния ни дух и за българската култура, която незнайно защо е поверена точно на Вас.  П.П. Миналата седмица „Галерия“ писа, че назначената от Банов временно изпълняваща длъжността директор на Националната галерия Яра Бубнова е в конфликт на интереси заради това, че оглавява държавната институция и частния Институт за съвременно изкуство. Прокуратурата своевременно започна проверка по случая. Очакваме бездействието на Банов също да стане обект на прокурорска проверка.    ", "date": "2018.12.06", "title": "Скандален търг на „Ракурси” – продават копия на Майстора за половин милион"}
{"url": "http://www.classa.bg/%D1%81%D0%B2%D1%8F%D1%82/item/390188-%D1%81%D0%B0%D1%89-%D0%B4%D0%B0%D0%B2%D0%B0%D1%82-%D0%BD%D0%B0-%D1%80%D1%83%D1%81%D0%B8%D1%8F-60-%D0%B4%D0%BD%D0%B8,-%D0%B7%D0%B0-%D0%B4%D0%B0-%D1%81%D0%BF%D0%B0%D0%B7%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%BE%D0%B1%D1%81%D0%B5%D0%B3", "text": "САЩ дадоха на Русия вчера 60-дневен ултиматум да спази задълженията си по (ключов) договор за контрол на въоръженията, благодарение на който в Европа няма ядрени ракети (със среден и малък обсег). Според Вашингтон Москва е в нарушение на този договор и само тя може да го спаси. Съюзниците от НАТО начело с Германия, опасявайки се от нова оръжейна надпревара в Европа, притиснаха държавния секретар на САЩ Майк Помпейо на среща в Брюксел да даде последен шанс на дипломацията, преди Вашингтон да се изтегли от договора от 1987 г. за ракетите със среден обсег.     „Русия има последен шанс да покаже до удостоверим начин, че спазва договора,… но ние също така трябва да започнем да се подготвяме за факта, че този договор може да се разпадне“, каза пред репортери генералният секретар на НАТО Йенс Столтенберг. Външните министри от НАТО се разбраха формално да обвинят Русия в „материално нарушение“ на договора за ракетите със среден обсег и в съвместна декларация изразиха подкрепа за САЩ, след като Помпейо ги информира в централата на алианса в Брюксел за руските нарушения и за намерението на президента Доналд Тръмп да се изтегли от него. Русия отрича да е разработвала наземно базирани крилати ракети със среден обсег, способни да носят ядрени бойни глави, които могат да поразяват европейски градове с минимално време за ответна реакция. Германия, Холандия и Белгия се опасяват от разполагането на американски ракети в Европа, както това стана през 1980-те години, предизвиквайки големи антиамерикански демонстрации, и от риска да се окаже въвлечена в ядрена надпревара между Москва и Вашингтон. Излизане на САЩ от договора за ракетите със среден обсег би създало нови грижи на съюзниците от НАТО, които вече са под натиск заради исканията на Тръмп за повече военни разходи. Според дипломати те не са наясно накъде води американската стратегия по този въпрос. Столтенберг каза, че сега ще тръгне интензивна дипломатическа офанзива в опит да бъде убедена Русия да се откаже от „многобройните батальони от ракети SSC-8“ (Ес Ес Си 8), по думите на Помпейо. Вашингтон е обявил, че ще започне (процедурата по) изтеглянето през февруари, което изисква шестмесечно предизвестие период според договора, казаха дипломати. „Техният обсег е директна заплаха за Европа“, посочи Помпейо, визирайки въпросните ракети, които назова с името „Новатор 9М729“. Той добави, че руските действия „силно подкопават американската национална сигурност и тази на нашите съюзници“. Бидейки трудни за засичане и изстрелвани от мобилни установки, тези руски ракети са особено опасни, защото намаляват времето, което противовъздушната отбрана на НАТО ще има, за да ги свали, твърдят военни експерти. Помпейо каза, че правителството на САЩ е поставило въпроса пред Москва най-малко 30 пъти от 2013 г. насам, но тя само отричала или предприемала контра мерки. Той посочи също, че САЩ разполагали с доказателства, че пробните изстрелвания идвали от един-единствен полигон в Русия – останалата от съветско време база „Капустин Яр“ край Волгоград, югоизточно от Москва. „В светлината на тези факти САЩ заявяват, че Русия е в материално нарушение на договора и ще прекратим да изпълняваме нашите задължения . . . след 60 дни, ако Русия не се върне към пълно и проверимо спазване“ (на договора), обяви държавният секретар. ЕВРОПА Е ХВАНАТА НА ТЯСНО Вашингтон вече заяви, че ще бъде принуден да възстанови военния баланс в Европа след изтичането на 60-дневния период, но Помпейо не пожела да коментира въпроса, като каза само, че изпитанията и разполагането на нови (американски) ракети ще бъдат задържани дотогава. Той посочи също, че тъй като Китай, Иран и Северна Корея не са подписали договора за ракетите със среден обсег, САЩ се оказват в неизгодно положение, ако на разработят свои ракети със среден обсег, и добави, че Вашингтон е правил три неуспешни дипломатически опита за разширяване на обхвата на договора. Експерти обаче смятат, че за САЩ би било по-изгодно да модернизират дългобойния си възпиращ ракетен арсенал така, че той да може да пробива усъвършенстваната руска противовъздушна отбрана, вместо да разработват ракети със среден обсег от нов клас. Договорът за ракетите със среден обсег, сключен от тогавашния президент Роналд Рейгън и съветския лидер Михаил Горбачов и ратифициран от сената на САЩ, елиминира арсенала от такива ракети на двете най-големи ядрени държави в света и намали тяхната способност да нанасят ядрен удар с кратко време за ответна реакция. Американските ракети „Круз“ и „Пършинг“, разположени във Великобритания и Германия, бяха премахнати в резултат на договора, а Съветският съюз изтегли своите ракети SS-20 от европейския обхват. Договорът изисква САЩ и Русия „да не притежават, произвеждат или да изпробват в полет“ наземно изстрелвани крилати ракети с обсег между 500 и 5500 км, „или да притежават и да произвеждат пускови установки за такива ракети“.   БТА", "date": "2018.12.06", "title": "САЩ дават на Русия 60 дни, за да спази договора за ракетите със среден обсег"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390189-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D0%B7%D0%B0-%D0%BB%D0%B5%D0%BA%D0%B0-%D0%BD%D0%BE%D1%89-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B5-%D0%BD%D0%B0%D1%80%D0%B5%D0%B4", "text": "Ако съдим по новия доклад на ЕК, българската съдебна система е едва ли не наред. Но ще сгрешим, ако позволим този документ да бъде превърнат в сладка приказка за лека нощ. Хапче за сън, което да приспи бдителността ни.         Последният мониторингов доклад на ЕК за напредъка на България донесе блага вест на кабинета „Борисов 3\". А иначе равносметката от последните месеци изглежда така: четири оставки на ключови политически фигури (на вицепремиера Валери Симеонов и на министрите Ивайло Московски, Николай Нанков и Валентин Радев); задълбочаващи се конфликти в коалиционния партньор „Обединени патриоти\"; все по-гръмки скандали в лагера на управляващите; мобилизация на опозицията; протести, които могат да ескалират. И още: според допитване на „Маркет линкс\", 75% от българите са недоволни от състоянието на държавата, а 80% смятат, че протестите имат основание. На този фон заключенията в доклада по Механизма за сътрудничество и проверка, в който се посочва изпълнението на три от шестте поставени цели - независимост на съдебната система, законодателна рамка и борба срещу организираната престъпност, са животворна глътка въздух за кабинета „Борисов 3”. Доколко обаче българското общество може да бъде спокойно, уповавайки се на тези оценки? И дали заключенията за съдебната система не са просто комплимент без съдържание, ласкателство към местните партийни елити в разгара на подготовката за евроизборите през 2019? \" Ти си го избра \" Резултатите от Европейското изследване на ценностите разкриват, че доверието към съдебната система остава на критично ниско равнище, а „напредъкът” спрямо 2008 година е нищожен. В 4-степенната скала на изследването, в която 1 означава „никакво доверие”, а 4 „много голямо”, през 2018 съдебната система получава оценка 1,83 (при 1,78 през 2008 година). Наред със субективното усещане за работата на съдебната система, основание за скептицизъм относно адекватността на оценките в доклада на ЕК дават и следните факти. Първо: репликата „ти си го избра\" продължава да бъде актуална. Думите, запечатени в изтекъл запис, са на бившия градски прокурор на София Николай Кокинов, който ги отправя към Бойко Борисов. А „избраният” е главният прокурор Сотир Цацаров. В „Шоуто на Слави\" г-н Цацаров обясни репликата на Кокинов с „личната му неудовлетвореност” от факта, че не бил повишен. Но противопоставянето между Цацаров и Кокинов не обезсилва фразата „ти си го избра”. Това, че г-н Кокинов се оплаква пред Борисов от началника си, не противоречи на тезата, че Цацаров е бил „избран” от лидера на ГЕРБ, а не от ВСС. По-скоро я потвърждава. И още два любопитни щриха: показателно е, че (на записа) г-н Борисов не възразява на Кокинов относно „избора”, а самият Цацаров не оспорва автентичността на аудио материала. Репликата обаче остава без последствия. „Разследвахме, но не се установи кой и как е направил този запис”, заяви г-н Цацаров. Класически „параграф 22\". Наивно е да мислим, че главният прокурор (който и да е той) ще се саморазобличи. Малко вероятно е това да направи и някой от неговите подчинени прокурори. А г-н Цацаров призна, че съществуващият механизъм за контрол върху главния прокурор „не съдържа необходимите гаранции”. Предстои да видим дали действията на прокуратурата по случая с апартамента, ползван от министър Горанов, ще се увенчаят с успех или ще послужат като индулгенция. Моята прогноза е за нова министерска оставка - но не поради ефективността на обвинението, а под въздействие на обществените настроения. \" Респектиране \"  на опонентите Второ: остават съмненията, че зрелищните акции на Комисията за противодействие на корупцията и отнемане на незаконно придобито имущество (КПКОНПИ), като например ненужната показност на ареста на кметицата на „Младост” Десислава Иванчева и на нейната заместничка Биляна Петрова, са просто средство за пиар на властта. Инструмент за „респектиране” на опонентите. Недоумение буди реакцията на съдии от Апелативния съд срещу разпоредената от председателя на ВКС проверка на променените мерки за неотклонение на Иванчева и Петрова. Доказателствата по делото пораждат въпроси и не е изключено Иванчева и Петрова да се окажат поредните, които съдят България. Бившият министър на отбраната Николай Цонев ще получи 100 000 лева от държавата. Делото за подкуп срещу него приключи преди три години с оправдаването му. КПКОНПИ е наследник на Комисията за установяване и предотвратяване на конфликт на интереси. Нейният председател Филип Златанов беше осъден на 3,5 години затвор, а тефтерчето му беше откраднато. Онова тефтерче, което показваше, че политици са „удряни” или „оправяни” по заръка на лица, чиито инициали съвпадат с имената на висши политици. Нападки срещу неудобните Трето: представителите на съдебната система, които осветяват органичната ѝ зависимост от силните на деня, систематично са подлагани на натиск. Емблематични са нападките в определени медии по адрес на председателя на ВКС Лозан Панов, които зачестиха след негова остра реч, оспорваща заключенията в последния мониторингов доклад. Според Панов, „съдебната ни система е затънала в дълбоки зависимости”, а страната „уверено върви към автокрация\".     В отговор се нароиха публикации, упрекващи председателя на ВКС, че се държи не като магистрат, а като политик, при това обиден. Направени бяха и поредните опити чрез лични нападки, включително срещу семейството му, да се обезсмисли неговата позиция и да се омаловажат няколко подозрителни инцидента, в които имаше заплаха за живота му. За да не заспим Бихме могли да добавим и други факти, като например скандала с избора на председател на Софийски градски съд. Но нека спрем дотук. Докладът на ЕК може и да вещае „зелена светлина” по пътя на България към еврозоната и Шенгенското пространство. Но българското общество много ще сгреши, ако позволи този документ да бъде превърнат в сладка приказка за лека нощ. Хапче за сън, което да приспи нашата бдителност.    ", "date": "2018.12.06", "title": "Приказка за лека нощ: в България всичко е наред"}
{"url": "http://www.classa.bg/%D1%81%D0%B2%D1%8F%D1%82/item/390190-%D0%BC%D0%B0%D0%BA%D1%80%D0%BE%D0%BD-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BF%D0%BE%D0%BC%D0%BE%D1%89", "text": "В името на Европа Еманюел Макрон има нужда от помощ – не от нашето презрение или омраза. Един млад френски президент реформатор, обещал „европейско възраждане“, се оказва в затруднено положение начело на страна, която бързо се превръща отново в „болния човек на Европа“. Многозначителен момент беше, когато миналия уикенд размирници обезобразиха лицето на статуята на Мариана – символа на републиката, на Триумфалната арка в Париж. Само три седмици по-рано световни лидери се събраха там с Макрон за стогодишнината от края на Първата световна война. Ако „печалните страсти“, за които Макрон е предупреждавал много пъти, обхванат Франция, ще бъде засегнат цял континент, не само политическата кариера на един човек.     Крайните сили в Европа активно се радват на затрудненото положение, в което „жълтите жилетки“ поставят Макрон. Удоволствието е несъмнено – от твърдолинейните привърженици на Брекзита във Великобритания (както леви, така и десни) до крайнодесния лидер Матео Салвини в Италия, да не говорим за пропагандната машина на Путин. Те виреят именно благодарение на катаклизмите и хаоса в либералните демокрации. Наградата, към която се стремят екстремистите, е политическо превземане на Европа на изборите за Европейски парламент през май догодина. Събитията във Франция са заплашителни, а тяхната значимост далеч надхвърля границите на една страна. Преди немного време Макрон гордо определи себе си като главен враг на Салвини и унгарския премиер Виктор Орбан – двама лидери, чиито отличителни политики вземат на прицел мигрантите, политическите противници и върховенството на закона. Макрон е отслабен, в отбранителна позиция и още по-изолиран. Сцените във Франция през последните две седмици може да изглеждат на някого като съживяване на въстанието от май 1968 г., но може би по-уместно е сравнението със събитията от 6 февруари 1934 г. На този ден банди от крайнодесни националисти участваха в поход във френската столица и влязоха в сблъсък с полицията. При насилието загинаха 15 човека. Събитията на този ден послужиха като основополагащ мит за онова поколение на крайната десница във Франция. Макрон със сигурност е допуснал грешки. Повечето протестиращи имат истински оплаквания, макар и хаотично изразени. Те се смятат за „незабележими“ хора, към които парижките елити се отнасят с презрение, а сега станаха доста забележими със своите светлоотразителни жилетки. Общественото мнение е на тяхна страна. Един от най-красноречивите им членове е младата медицинска сестра и майка на две деца Ингрид Льовасьор от Нормандия. Миналата седмица тя направи трогателно изявление по телевизията за това как се мъчи да свърже двата края и как има усещане за дълбока несправедливост: „Някои хора се оплакват, че блокираме пътища, но не се оплакват, когато попадат в задръствания на път за ски курорти, нали?“, попита тя меко. Кризата във Франция обаче има по-заплашителни скрити тенденции, олицетворявани от друг говорител на жълтите жилетки – Кристоф Шалансон. Шалансон, който е ковач от южния департамент Воклюз, е открито антимюсюлмански настроен и призовава на власт да дойде ръководено от армията правителство, „защото това, от което се нуждаем, е истински командир, генерал, силна ръка“. Междувременно се опитват да се завърнат крайнодесни организации като „Аксион франсез“. Вчерашното съобщение, че данъчните повишения ще бъдат временно спрени, вероятно е твърде недостатъчно и закъсняло действие. Тревогите във Франция са тройни. Има страх от загуба на власт и престиж, страх от икономическото въздействие на глобализацията и страх от загуба на „национална идентичност“. Страната също така страда от дълбоки вътрешни разломи, които един президент сам трудно би могъл да излекува за едва осемнайсет месеца. Цели социални групи се чувстват противопоставени едни срещу други: млади срещу стари, безработни срещу работещи, жители на селата срещу жители на градовете, неквалифицирани срещу образовани. Подобни разделения съществуват в много страни, но във Франция те придобиват екзистенциално измерение заради идеала на егалитаризма, традиционно свързван с републиката. Много французи имат чувството, че реалността не отразява това, на което те имат право. Когато се кандидатира за президент през 2017 г., Макрон обеща „революция“ (това даже беше заглавието на неговата предизборна книга), за да задоволи широкоразпространената нужда от вътрешно обновление и възстановяване на престижа на Франция, не на последно място на европейската сцена. Сега президентът изглежда парализиран у дома, а скоро може да бъдат погребани неговите европейски планове. Също както отслабената Меркел не направи кой знае колко, за да помогне на Макрон за рестартиране на европейския проект, така и отслабеният Макрон сега ще осигури нова храна за екстремистите и популистите на континента. Льопеновците, орбановците и салвиниевците чакат в готовност. Ако не намерим решения, има опасност европейските избори във Франция да се превърнат в референдум срещу Макрон. И така, френският президент губи блясъка на защитник на либералите и проевропейците. Но да се разглежда това като добра новина за Европа и демокрацията като цяло е изключително опасно. То е като да си пожелаваш влакова катастрофа, за да може някои вагони да бъдат сменени. Социалните неволи във Франция са реални и трябва да им се обърне внимание. Но именно силите, които биха спечелили от общата разруха и уличното насилие, ще ни тласнат към бездната. Погледнете смъртните заплахи, отправени към тези жълти жилетки, които казаха, че са готови да преговарят с правителството. Преди няколко години изтощената и напрегната Италия преживя своите дни на протести „вафанкуло“ (посланието беше: „майната ви“, отправено към върхушката), от които доби своята сила популисткото „Движение 5 звезди“. Какво се случи оттогава? Тази година Италия попадна в хватката на крайната десница. Сегашните дни на „вафанкуло“ във Франция ще доведат до подобен сценарий, ако трезво мислещите хора не помогнат по някакъв начин на Макрон да възстанови минимално доверие. Не може да има европейски демократичен проект или социална справедливост без европейска демократична Франция. Лицето на Мариана трябва да бъде възстановено.     БТА", "date": "2018.12.06", "title": "Макрон има нужда от помощ"}
{"url": "http://www.classa.bg/%D1%81%D0%B2%D1%8F%D1%82/item/390187-%D0%B5%D0%BA-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B5%D0%B2%D1%80%D0%BE%D1%82%D0%BE-%D0%BA%D0%B0%D1%82%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE-%D1%81%D1%80%D0%B5%D0%B4%D1%81%D1%82%D0%B2%D0%BE", "text": "Какво ще стане ако еврото, което отпразнува своята двадесет годишнина, приеме статута на втората най-важна глобална валута? Именно тази идея ще бъде обсъдена от Европейския съвет през следващата седмица, съобщава Euractiv.  поглед към статистиката, икономистите от европейския изпълнителен орган установиха, че единната валута е била изпозлвана от 60 държави по света. Освен това тя е втората най-значима валута както като резервна валута, така и когато става въпрос за международни разплащания.          И в двата случая тя все още остава в сянката на американския долар. „Ние не искаме да заменим долара, а да има избор между двете валути”, заяви представител от Европейската комисия. Аргументите за еврото се отнасят и за неговата стабилност. През последните 20 години еврото се е доказало като по-стабилна валута от долара, който е подложен на по-големи колебания. Това е първият случай, когато Европейският съюз ще разглежда своята валута като стратегическо средство, а не като обикновен инструмент за улесняване на функционирането на своята единна икономика. В изявлението си по повод състоянието на блока председателят на Еевропейската комисия Жан-Клод Юнкер подчерта необходимостта валутата да играе главня роля на международната сцена. Франция категорично подкрепя тази идея. Имайки се предвид търговския дефицит на страната, французите не се колебаят да подкрепят идеята за силна валута, която да ограничи този дисбаланс. ЕК смята да поиска от държавите да обмислят налагането на еврото в своите междуправителствени споразумения, свързани с енергетиката. Енергийният сектор, който внася в блока гориво за около 300 млрд. евро годишно, е силно изложен на колебанията на долара, което го превръща в рисков фактор Доверието в еврото се основава на количеството ликвидност, което предлага тази валута. Тази инициатива едва ли ще се осъществи в краткосрочен план, но отразява истинската загриженост за доминантната позиция на долара и риска, който се крие в сегашното положение за ЕС. С", "date": "2018.12.06", "title": "ЕК иска да използва еврото като стратегическо средство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390181-%D0%B4%D0%B5%D0%BC%D0%B8-%D1%80%D0%BE%D1%83%D0%B7-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Куп знаменитости развяха дръзки деколтета, пищна гръд, сочни дупета и много плът в доста секси рокли. Всичко това се случи на коледна вечеря, организирана от он-лайн търговеца Ол Поли в Лондон. Най-шармантна от всички се оказа 23-годишната моделка Деми Роуз. Тя се появи в толкова горещо секси рокля, че всички изгубиха ума и дума от пищните й гърди и сочно дупе. Но на какви провокативни облекла заложиха знаменитостите, както и много снимки, ще видите на jenata.blitz.bg Роклята на Деми се изключително прилепнала по тялото й, а за капак покрай гърдите й имаше доста големи прорези.     Освен нея и куп други дами нагорещиха страстите до червено с визиите си.                Освен всичко късото рокле безпроблемно показваше дългите й и шоколадови крака.Друга дама – Талия Сторм, пък заложи на кожена рокля, която бе в розово бонбонест цвят.           Блондинката бе и с бледорозово кожено палто, но щом го захвърли си проличаха пищните й форми, а тя с охота позираше пред обективите на фотографите.Амбър Търнър също събра мъжките погледи, но със сатенена рокля, която също подчертаваше греховното й тяло.", "date": "2018.12.06", "title": "Деми Роуз се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390182-%D0%B5%D0%BC%D0%B0%D0%BD%D1%83%D0%B5%D0%BB%D0%B0-%D0%BF%D0%BE%D0%BF%D0%B8%D0%BB%D1%8F-%D0%BF%D1%80%D0%B5%D1%81%D0%BB%D0%B0%D0%B2%D0%B0", "text": "Емануела излезе от къщата на Биг Брадър, но продължава да следи изкъсо какво се случва под покрива на Големия брат. Във вчерашния лайв името й бе спомената заради конфликта с Цецо. Напомняме, че двама се джафката сериозно, като гримьорът я обвиняваше, че е развела половин България, а изпълнителката му отвръщаше, че е част от обслужващия персонал.      Враждата бързо затихна, след като приятелят на певицата влезе в къщата и Цецо подви опашка. Вчера Преслава изрази мнението си, че двама бързо ще забравят проблемите си и отново ще бъдат приятели, а гримьорът ще продължи да се грижи за визията на зеленооката певица. Тези думи на младата майка обаче вбесиха Емануела, която изригна в социалните мрежи и обяви, че между нея и Цецо всичко е приключило.      Тя не пропусна да ухапе задочно Преслава, като обяви, че тя не става за коментатор, защото е тъпа, за разлика от Кулагин, пише HotNews. Не за първи път Преди и Еми влизат в конфликт. Докато добричлийката бе бременна, Емануела засне клип, в който реже косите на жена, която досущ прилича на Преслава. Тя отдавна е трън в очите на Емануела, която за пореден път влезе в открита война с колежката си.", "date": "2018.12.06", "title": "Емануела попиля Преслава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390183-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D1%8A%D1%82-%D0%BD%D0%B0-%D0%B3%D1%80%D0%B8%D1%88%D0%BE-%D0%BF%D0%BE%D0%BA%D0%B0%D0%B7%D0%B0", "text": "Александър Зверев, който наследи Григор Димитров на трона на Финалите на АТП, печелейки ги, както първата ни ракета миналата година, показа новото си гадже. Тя се казва Олга Шарипова и е от руски произход.  Считаният за следващата голяма звезда в най-популярния индивидуален спорт пусна снимка със сексапилната бивша тенисистка от съвместната им почивка след тежкия му сезон. В момента двамата са заедно на ваканция в Дубай, а преди това рускинята придружаваше Зверев и в Шанхай. Тогава тя бе щракната да стои до Саша по време на тренировката му.      За Шарипова е известно, че е набор на Зверев и е тренирала тенис в младежките си години, но не е стигнала до професионално ниво. Най-вероятно именно оттам двамата се познават.", "date": "2018.12.06", "title": "Наследникът на Гришо показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390184-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Възможно е спешно бизнес пътуване, подписване на договори и ново запознанство в любовен план. Толкова много впечатления ще получите днес, че ще бъдете възхитени. Сложностти могат да се появят с получаването на пари. Особено, ако прехвърляте на лична сметка. Опитайте се да останете спокойни, пред лицето на всякакви ситуации. ТЕЛЕЦ ( 21 април - 21 май )  Може отчаяно да се влюбите в човек, който преди не ви е бил симпатичен. Странно, но факт. Ако разберете, че чувствата ви са взаимни, тогава не спирайте. Работата ви, ще изисква максимална подреденост и вникване подробно в детайлите. Компетентно управлявайте средствата и бъдете по-икономични. БЛИЗНАЦИ ( 22 май - 21 Юни ) Трябва да станете по-малко критични в оценките си, за действията на околните. Ако покажете хладнокръвие, това ще е за добро. Интуицията ще ви помогне да разрешите дългогодишен проблем, свързан с вас и близък приятел. Ще откриете за себе си нещо, което преди ви е изглеждало незначително. От рискови и опасни спортове, трябва да се откажете.   РАК ( 22 юни - 23 юли ) Трябва да покажете компетентност по тези въпроси, които ще обсъждате с колегите и шефа. Ако изкажете мнение, аргументирайте се. Строго планирайте пътуванията, работните моменти и личната сфера, така ще постигнете положителни резултати. Благоприятна и полезна за вас ще бъде среща с приятел-бизнесмен. ЛЪВ ( 24 юли - 23 август ) Очаква ви натоварен ден. Вие ще бъдете в центъра на вниманието, ще направите интересна екскурзия и ще създадете добри контакти. Творческите личности, трябва да покажат своя талант, независимо от наличието на пари или влиятелни връзки. Способни сте на много, ако слушате интуицията си. За среща, по-добре изберете друга вечер. ДЕВА ( 24-ти август - 23 септември ) Необходимо е, да съберете волята си в юмрук и да работите, докато трудът ви, не донесе плодове. Ако ситуацията във финансовата сфера се промени към по-добро, не бързайте да харчичте всичко и не организирайте пазаруване. Колкото по инициативни сте в личния си живот, толкова по-добре за по-нататъшните отношения с любимия човек. Опитайте се, да не говорите твърде много за себе си. ВЕЗНИ( 24 септември - 23 октомври) Очаква ви щастлив ден, ако преди това сте работили върху себе си. Има шанс да реализирате желанията си, без специални загуби и съмнения. Благоприятен ден, за тези които работят в областта на икономиката, политиката и строителството. Разумният подход към отношенията с любимия човек, ще ви помогне да откриете нови хоризонти и дори да експериментирате.   СКОРПИОН ( 24 октомври - 22 Ноември ) Поради прекалената си упоритост, може да навредите на себе си и вашите колеги. Може да отчуждите онези, които преди това, са ви помагали искрено. Необвързаните, могат да се влюбят, а семейните не трябва да изясняват отношенията си със съпруга, особено в присъствието на други. Може да получите проект, който ще ви донесе ползи.   СТРЕЛЕЦ ( 23 Ноември - 21 Декември ) Отстоявайте своето мнение, за да намерите и укрепите своето място под слънцето. Проблемите в кариерата, ще бъдат решени, благодарение на постоянството и здравия ви разум. Не търсете нови приятели, а също и се откажете от откровени разговори с близките. За да се отървете от песимистичното настроение, трябва да се заемете с йога и да релаксирате. КОЗИРОГ (22 Декември - 20 януари ) Трябва да бъдете толеранни към всеки, с когото съдбата ви сблъска. Бъдете организирани и гъвкави, ако става дума за нова работа. Откажете се от хазарт, инвестиране на пари и оферти с търговски характер. Ако сте прекалено сдържани в чувствата, това ще доведе дисхармония в отношенията с вашият възлюбен.  ВОДОЛЕЙ ( 21 януари -  19  февруари ) Възможна е среща с лице, от което зависи вашата бъдеща кариера. Вярвайте повече на себе си, а не на думите на другите хора. За да постигнете стабилност, не се бавете с инвестициите. Има възможност да намерите нещо, което отдавна сте загубили. В допълнение, може да се сдобрите с някой и да установите топли отношения.   РИБИ ( 20 февруари - 20 март ) Сами, ще успеете да се справите с промените в личната сфера. Ще започнете да гледате към някои неща по различен начин, което ще ви е от полза. Перспектива в работата очаква онези, които незабавно решават всички професионални проблеми. Вярвайте на колегите, но също така бъдете бдителни при подписването на документи. Вечерта ви чака пътуване.", "date": "2018.12.06", "title": "Дневен хороскоп 6 декември"}
{"url": "http://www.classa.bg/%D1%81%D0%B2%D1%8F%D1%82/item/390185-%D0%B7%D0%B0%D1%89%D0%BE-%D1%83%D0%BB%D1%82%D1%80%D0%B0%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%BD%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%BF%D0%B0%D1%80%D0%B8%D1%82%D0%B5-%D1%81%D0%B8", "text": "Колкото повече расте броят на милионерите и милиардерите по света, толкова повече се увеличават хората, които притежават повече пари, отколкото изобщо могат да похарчат, дори за ги пръскат за пищни глезотии. След определено ниво на богатство допълнителният милион не може да промени радикално живота на човека. Тогава какво кара хората, които са достигнали тази точка на пресищане с пари, да продължат да искат още и още? Има няколко добри обяснения, до които са достигнали изследователи, прекарали значително време в компанията на най-заможните хора по света.     Един от тях е Майкъл Нортън от Бизнес школата на Харвард, който изследва връзката между щастието и богатството, като разработва елегантен модел за разбиране на този модел на поведение. Той извежда два основни въпроса, които хората се питат, за да преценят дали са доволни от живота си:  \"По-добре ли се справям от преди?\" и \"По-добре ли се справям от останалите хора?\".  Това се отнася не само за богатството, но и за въпроси като привлекателността, например. Проблемът е, че много от житейските ценности са твърде трудни за измерване. Ако за вас е важно да сте добър родител, не е лесно да премерите как се справяте днес в сравнение с положението преди една година. В някои случаи не е лесно да направите съпоставка между своето родителство и това на съседа си, например. Затова хората прибягват до сравнителни измерители, които могат да бъдат категоризирани със своята количествена стойност. Парите са точно такъв измерител. Много е лесно да разберете дали печелите повече пари в сравнение с миналата година. Или дали къщата ви е по-голяма от тази на съседа. Или дали притежавате повече къщи, отколкото сте имали в миналото. Инстинктът за мерене и сравнение не изчезва дори когато хората се сдобият с огромно богатство. Проблемът е, че въпросът \"по-щастлив ли съм\" може да има само една посока на развитие - нагоре. Ако едно семейство притежава 50 милиона долара, но се нанесе в жилище в луксозен квартал, където всички съседи са милионери, усещането им за собственото им богатство ще е много по-незадоволително. Оттук идва и непрекъснатото вдигане на летвата за богатството и щастието. Изследването на Нортън, с което той илюстрира феномена на вечно недоволния богаташ, е обезкуражаващо. В доклада си той се базира на данни от разговори с над 2000 души с нетно богатство над 1 млн. долара (някои - надскачащи много тази минимална граница), които са помолени да отговорят на два въпроса: - колко щастливи се чувствате по скалата от 1 до 10? - колко пари биха ви били нужни, за да стигнете до 10-то ниво на щастие? Резултатът: колкото по-високо се изкачвате в спектъра на богатството, толкова по-висока сума сте склонни да поискате, за да бъдете напълно доволни от живота си. Разликата е в мащаба на двойно и тройно повече пари. За конкретното си изследване Майкъл Нортън използва помощта на инвестиционна банка, която го свързва с някои от най-богатите си клиенти. Още преди години ученият е достигнал до подобни резултати, когато е проучвал група милионери от Холандия, склонили да отговорят на въпросите му (срещу заплащане). Изключително богатите хора често се мотивират да печелят още повече пари от чистата тръпка, която идва от умножаването на богатството чрез инвестиции, изкупуване на бизнеси и др. Джефри Уинтърс, професор по политология в Северозападния университет в САЩ, има обяснение: хората, които се издържат с труда си и харчат заплатите си за битови сметки, храна, кредити, лихви и образование, свързват правенето на пари само с разходите. За сметка на това - хората, притежаващи огромно богатство, използват парите си, за да правят пари. Това е изключително вълнуващ процес на постоянно подобряване на социалния статус. Двата начина за извличане на полза от парите (покриване на разходи <-> натрупване на още повече пари) водят до две различни точки на намаляваща възвращаемост. Ако например искате да имате мегаяхта с шест имения в шест различни държави по света, вероятно бихте могли да сбъднете мечтата си изцяло, като похарчите няколкостотин милиона долара. Ако обаче целта ви е да продължавате да трупате богатство - няма крайна сума, с която да сте абсолютно задоволени. Всеки милиардер се вълнува при допълнителното увеличение на личното си богатство. Въпросът, който свръхбогатите хора си задават по-често, не е \"Имам ли достатъчно пари, за да си купя тази скъпа яхта?\", а \"Имам ли толкова много пари като хората, с които се сравнявам в живота?\". Усещането за \"заможност\" не е свързано със сбъдването на детска мечта, покупката на луксозен имот или нещо подобно. Усещането за богатство произтича от сравнението с останалите личности в референтната ви група. Затова не е важно просто какво можете да си позволите да купите с парите си. Въпросът е: можете ли да си купите онова, което ви е нужно за поддържането на статус в общността, с която се сравнявате. Колкото по-богати са хората, с които се конкурирате, толкова по-агресивни са те в стремежа си да се наложат - не само по време на работа, на фондовите борси, но и в свободното си време, когато играят покер, например. Духът на единоборството се вселява дори когато става дума за благотворителност. Надпреварват се дори в сравняването на даренията си. В основата на този стремеж за конкуренция вероятно стои нуждата да изглеждаш винаги по-умен, винаги по-способен от останалите. Понякога мениджърите на инвестиционни фондове, които са забогатели с няколко късметлийски хода, усещат постоянна необходимост да доказват интелигентността си независимо от това, че парите им са доказателство за професионалния успех. Изводът е едновременно успокояващ и депресиращ - все пак дори хората, на които всички завиждат заради способността да задоволят всяка дребна своя прищявка, не са доволни от живота си.", "date": "2018.12.06", "title": "Защо ултрабогатите хора не са доволни от парите си"}
{"url": "http://www.classa.bg/%D1%81%D0%B2%D1%8F%D1%82/item/390186-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": "Можем само да гадаем   Доналд Тръмп в последния момент се отказа изплашено от среща с президента на Русия Владимир Путин. Руската страна се отнесе великодушно и благородно към излишния стрес на Доналд Тръмп. \r\n «Руската страна винаги е готова за разговор, освен това смята, че тези контакти на високо ниво са изключително важни. Но няма и да настояваме, и да молим американската страна, или да се натрапваме така да се каже – не е в наш стил. Сега всичко зависи от американците»,- коментира ситуацията помощник на руския президент Юрий Ушаков, отбелязвайки, че стоят редица въпроси по които има сериозни разногласия. \r\n   \r\n   Но въпреки, че официална среща не беше проведена, все пак Доналд Тръмп изтича в кулоарите на G20, за да прошепне няколко думи на Владимир Путин. Подробности от този момент в следващите видео кадри.  \r\n    ", "date": "2018.12.06", "title": "Подробности от срещата между Путин и Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390180-%D0%B4%D0%B6%D0%B5%D0%B9-%D0%BB%D0%BE-%D0%BF%D0%B0%D0%BA-%D0%BF%D0%BE%D0%BA%D0%B0%D0%B7%D0%B0", "text": "Преди време от показа на целия свят, че въпреки своите 49 години е в страхотна форма. Поп дивата използва скъпи продукти за грижа за тялото и един от най-добрите фитнес инструктори.                ", "date": "2018.12.06", "title": "Джей Ло пак показа..."}
