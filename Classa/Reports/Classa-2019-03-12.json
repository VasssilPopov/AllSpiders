{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393519-%D0%BA%D0%B0%D1%82%D0%B5%D1%80%D0%B8%D0%BD%D0%B0-%D1%85%D0%B0%D0%BF%D1%81%D0%B0%D0%BB%D0%B8-%D0%BA%D0%B0%D0%BD%D0%B8-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0", "text": "Пемиерата на на една дългоочаквана българска книга - \"Сливовиц\" на “ Катерина Хапсали, е на 21 март, четвъртък, от 19.00 часа, в клуб 1 на НДК.  Авторката на нашумелия роман \"Гръ;цко кафе\"  ни повежда на опияняващо пътешествие  \"Сливовиц\"  е книга за откриването на Дом, но не като място в пространството, а като място в сърцето. Млада жена с успешна кариера е на ръба на екзистенциална криза. По пътя към спасението тя преминава през илюзорна любов, физическо насилие, безсънни нощи и пресушени бутилки. И през пречистващо приятелство, което преодолява географските разстояния и свързва два човешки свята в духовно родство. По думите на Светлозар Желев „Сливовиц” е глътка леден огън, една дълбока, красива, тъжна, понякога болезнена, но искрена и в крайна сметка всепобеждаваща човешка история, истинска еманация на приятелството и любовта…Катерина Хапсали не е случайно име.  Тя е е известна българска журналистка и писателка. С романа „Гръцко кафе“, който светкавично се превръща в бестселър, влиза стремглаво в писателските среди. „Кафето“, както бързо става популярно сред читателите, грабва наградата „Перото“ в категория проза за 2015 г., както и приза „Цветето на Хеликон“ за 2016 г. През 2017 г. излезе дебютната стихосбирка на Катерина Хапсали - „През девет планини“.", "date": "2019.03.12", "title": "Катерина Хапсали кани на премиера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393514-%D1%80%D0%B0%D1%87%D0%BA%D0%BE%D0%B2-%D0%BD%D0%B8%D0%B5-%D1%81%D0%BC%D0%B5-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D0%BE%D0%BC%D0%BE%D1%89%D0%B8-%D0%B2-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%BE%D0%BE%D0%B4", "text": "Моята заплата -  , знаете при кого работя. На солети сме. По 6 лева повишение дадоха. Преди само водихме, сега строим, чистим. Това заяви пред красивата руса репортерка на \"На кафе\" Ина Чочева комикът и водещ на \"Като две капки вода\" Димитър Рачков. Изведнъж обаче артистът се пипна за корема и изпелтечи: \"Извинявай, пика ми се, сега ще се върна\", и пое към тоалетната. Естествено, малко по-късно отново бе на стола пред блондинката.      Той поговори за това каква тежест е да си публична личност: \"Не си слагам ореол, но се опитвам да спазвам всички норми. Като съм на екран е важно да спазвам всички норми и да съм пример за всички\", заяви той. \"Не държа да съм част от хайлайфа. Обичам да общувам с приятели от детските години\", призна той. Рачков разказа, че често го бъркат. \"Знаете, че има и други комици с подобни на моята фамилия - Радков, Рядков, Ранков.      Бъркат ме понякога. Влизам преди време в една търновска дискотека и управителят казва „Много се радвам, че сте сред нас. Държа да обявя на гостите, че сте тук. Приех. След малко обаче чувам от диджея на дискотеката - \"Дами и господа, сред нас е големият артист Краси Радков.\" Реших да си тръгна\", призна си през смях Рачков.      \"Предпочитам да съм този, който стои по-встрани. Достатъчно се маймуним по телевизията и искам да съм малко на втори план в живота\", разкри той. [null] \"Много обичам сина си. Не сме го подтиквали да играе, той сам искаше. Притеснявах, се че ще кажат, че сме го уредили детето си в сериала \"Откраднат живот\".      Той обаче иска да е артист, винаги ще го сравняват с мен и тежестта ще е много голяма\", смята Рачков. Малко по-късно, в коментар на интервюто си, Гала разкри, че всъщност е герой в едно от представленията на комика, на което той имитира, че тя и д-р Папазова дишат с вагината си. \"Крайно съм възмутена. Потънах от срам, когато го гледах. Трябва да си обнови репертоара. Доктор Папазова вече не се изявява при нас\", отсече троснато тя.      ", "date": "2019.03.12", "title": "Рачков: ние сме на социални помощи в \"Халваджиян ООД\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393515-%D0%BA%D0%B8%D1%87%D0%BA%D0%B0-%D0%B1%D0%BE%D0%B4%D1%83%D1%80%D0%BE%D0%B2%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%84%D1%8A%D0%BD%D0%BA%D0%B8", "text": "Последният епизод на култовото шоу \"Като две капки вода\" успя да създаде нов грандиозен скандал между един от членовете на журито и една от най-големите ни български звезди. Непристойни подигравки отстрана на Фънки към гласовитата Кичка Бодурова накараха нейните почитатели да настръхнат към него и да избухнат с остри коментари срещу съмнителното му музикално образование. А непристойното му поведение достигна и до ушите на самата певица, която от години живее в Америка. Кичка не му остана длъжна и изригна в типичния за нея стил.      Стефан Илчев се представи блезтящо в последния епизод на \"Като две капки вода\" в имитация на Кичка. Той бе доловил всяко нейно движение и дори вибрато в гласа. Това не остана незабелязано от членовете на журито, но Фънки за пореден път реши да се направи на интересен и да скочи срещу голямата ни звезда.      \"Това предаване взе нещо да се скапва. Това ресторантьорско начало на вечерта не е моето, което искам да видя. Знам възможностите на Стефан и не мога да си изкривя душата, че тази песен не беше нищо особено за него. Има лош късмет, че е попаднал на лоша песен. На Кица кое е гениалното\", бяха думите му за изпълнението на Стефан, който трети пореден лайф влиза в женски образ.      Макар голямта българска звезда Кичка Бодурова от години да живее в Америка, тя не спира да шподдържа контакт със воите почитатели в родината. Още по време на имитацията на Стефан те я информираха за големия му успех, но и за заядливите коментари от страна на Фънки, на който не му отива да скача по този смешен начин към вече доказани имена.      \"Искам да глагодаря от сърце на прекрасния Стефан Илчев за невероятната имитация. Разбира се, и на екипа от невероятни гримьори на най-гледаното българско предаване. Изпратиха ми видеото веднага. Даже спрях колата, за да го видя. Доколкото за това недодялано човекоподобие и нещастен недоказан музикант Фънки, защо се ядосвате, приятели. Гледам коментарите ви! И аз като вас не мога да разбера с какво е полезен на шоуто. Той дори не разбира подигравките, с които го \"обгръщат\". В България има още един, дето му се иска да бъде \"Лорд\". Плюейки другите с жлъч се опитва да гради собствения си имидж. Въпрос на разбиране - едни градят името си с талант и с него обикалят света, други се опитват да лаят като помияри и им се иска да бъдат и те велики\", изригна Кичка с коментар по случай острите думи на закръгления музикант насочени към нея.   Кичка отправи и призив към продуцентите на шоуто. Тя много иска да включат нейните песни \"У дома\", и \"България\" в шоуто. \"И крайно време е да посъветвате журито да коментира само изпълнението-имитация, а не какъв стил те харесват или не\". допълни обичаната ни певица.      ", "date": "2019.03.12", "title": "Кичка Бодурова скочи срещу Фънки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393516-%D0%B4%D0%B0%D0%BD%D1%87%D0%B5%D0%B2-%D1%81%D1%82%D1%80%D0%B0%D1%85%D1%8A%D1%82-%D0%BD%D0%B0-%D0%B3%D0%B5%D1%80%D0%B1-%D0%B5-%D0%B4%D0%BF%D1%81-%D0%B4%D0%B0-%D0%BD%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "\"Въпросът с данъчната амнистия, която получава Главно мюфтийство, не е просто политически и не само религиозен, а морален и социален\". Това каза народният представител от ПГ на \"БСП за България\" Димитър Данчев пред БСТВ. Той коментира, че ако тези дългове са натрупани в резултат на социална дейност, е съгласен те да бъдат опростени, но не и след като са трупани от неплатени към държавата суми.      \"Тук, обаче, виждаме сделката между ГЕРБ и ДПС и вече знаем, каква е стойността на първата вноска за продължаването на живота на това Народно събрание - 8,2 млн. лв.\", заяви Данчев. Народният представител уточни, че това са средства, дадени от всички нас - българските граждани. \"Ние сме хората, които плащаме цената за продължаването на живота на този парламент\", каза още той. Димитър Данчев коментира още, че е много вероятно да има и други вноски, които няма да са по-малки от тази. \"Страхът на ГЕРБ е изключително голям, защото ако и ДПС напусне парламента, в него не би останала и онази формална опозиция, която да оправдава живота му. А и Цветан Цветанов едва ли не призна, че кворумът в парламента зависи от ДПС\", каза още депутатът от левицата. Данчев коментира и твърденията, че това опрощаване на данъци ще подпомогне запазването на мира в страната. \"То поставя нови разделителни линии в обществото, а премиерът е този, който със своите действия застрашава националната сигурност на страната. Типично за него, той нескопосано се опита да прикрие нещата, събирайки на една обща снимка патриарха и главния мюфтия, но не се получи\", категоричен бе Данчев.    Управляващите раздават националното богатство, като за последно   \"Управляващите раздават националното богатство, като за последно. Само преди няколко дни през парламента бе прокарана нова промяна в закона за концесиите. Тази промяна цели да ускори процедурата по отдаване на Летище \"София\" на концесия, а с нея се прави абсолютно невъзможно спирането на процедурата\", каза още Димитър Данчев. Той уточни, че в законопроекта е вкаран специален текст, който казва, че всяка концесия, която касае трансгранични услуги, може да бъде прекратена само с решение на международен арбитраж. \"Това се прави умишлено от управляващите, защото БСП ясно заяви, че ако получи доверието на хората, веднага ще прекрати концесията. По този начин ще подхождаме и към плажовете и друга важна инфраструктура\", заяви народният представител.     Димитър Данчев коментира и предстоящата смяна на касовите апарати и заяви, че условията, заложени в наредбата, са изключително неясни. \"Това създава голям риск за малкия и средния бизнес. С тази ненужна и свръхтежка регулация мнозинството тласка малките и средни предприятия към сивия сектор\", категоричен бе той. Народният представител заяви, че това не е просто поредната смяна на касовите апарати, която се прави в последните четири години, а поредният опит за рекет.", "date": "2019.03.12", "title": "Данчев: Страхът на ГЕРБ е ДПС да не напусне парламента"}
{"url": "http://www.classa.bg/%D1%81%D0%B2%D1%8F%D1%82/item/393517-%D0%B4%D0%B5%D0%B6%D0%B0%D0%B2%D1%8E-%D0%B8%D0%BC%D0%B0%D0%BC%D0%B5-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-brexit", "text": "    Британският министър-председател Тереза Мей успя да постигне сделка за ревизирането на условията по развода на Великобритания с Европейския съюз, но не е ясно дали тя ще бъде достатъчна, за да се спечели подкрепата на парламента във вота днес, предава Bloomberg. След хаотичен ден, променяйки няколко пъти плановете си в Лондон, министър-председателят взе решение в последната минута да замине за Страсбург за късни преговори с председателя на Европейската комисия Жан-Клод Юнкер.     Повече от два часа по-късно - в 11:40 ч. местно време - уморените лидери проведоха съвместна пресконференция, на която обявиха промени в споразумението, които и двамата се надяват да сложат край на измъчените преговори по напускането на Лондон от ЕС. Остава да се види дали ревизиите ще убедят британските депутати да одобрят плана при гласуване днес вечерта. \"Изборът е ясен: или е тази сделка, или Brexit може изобщо да не се случи\", каза Юнкер. \"Нека излизането на Великобритания да бъде систематично. Дължим го на историята\". Според него преговарящите страни застават изцяло зад ревизиите, целящи да прекратят застоя около споразумението за Brexit. От своя страна Мей отправи собствена молба към парламента, където собствената ѝ консервативна партия е дълбоко разединена. \"Сега е моментът да се обедините, да подкрепите по-добрата сделка за Brexit и да изпълним исканията на британския народ\", каза тя. Камарата на общините отхвърли с огромно мнозинство през януари първоначалния вариант на споразумението. Тереза Мей положи усилия да договори с ЕС промени, които могат да убедят достатъчно депутати да подкрепят сделката. След срещата с Мей председателят на ЕК заяви, че \"сегашното споразумение е възможно най-доброто\" и предупреди, че нови преговори няма да има. \"Или това споразумение, или изобщо няма да има Brexit. Трети шанс няма да има\", предупреди председателят на ЕК. Според новите договорките общ инструмент с правна тежест, сравнима с тази на споразумението за напускане, ще гарантира, че ЕС не може да действа с намерение да използва безконечно предпазния механизъм по отношение на статута на Северна Ирландия, заяви на пресконференцията Мей, цитирана от БТА. Малко по-рано британският първи министър Дейвид Лидингтън, който се явява заместник на Мей, каза пред парламента, че правителството ще представи пред депутатите два документа: обща правно обвързваща декларация, че Великобритания ще може да излезе от предпазния механизъм, гарантиращ отворена ирландска граница, и общо изявление, което ще бъде добавено към политическата декларация за бъдещите отношения на Брюксел и Лондон. Ако парпламентът отново отхвърли сделката днес, Мей обеща в Камарата на общините да бъде организиран вот дали страната да напусне ЕС без споразумение още в сряда. Ако членовете на парламента изберат да наложат вето на Brexit без сделка, то тогава ще гласуват и дали да се отложи излизането на Лондон от ЕС като цяло.     На пресконференцията след разговорите с Юнкер Тереза Мей каза, че освен огласените в парламента два документа Великобритания ще подготви също едностранна декларация, в която се казва, че нищо не може да предотврати оттеглянето на страната от предпазната мярка за ирландската граница, ако преговорите за бъдещите отношения с ЕС след Brexit се провалят.", "date": "2019.03.12", "title": "Дежавю: Имаме сделка за Brexit"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393518-%D0%BF%D1%80%D0%BE%D1%84-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%84%D0%B5%D0%B4%D0%BE%D1%82%D0%BE%D0%B2-%D0%BF%D0%BE%D0%BA%D0%B0%D0%B7%D0%B2%D0%B0-%D0%B2-%D0%BA%D0%B0%D0%B4%D1%80%D0%B8-%D1%81%D0%B2%D0%BE%D1%8F%D1%82%D0%B0-%D0%BE%D0%B1%D0%B8%D1%87-%D0%BA%D1%8A%D0%BC-%D0%B8%D0%B7%D1%82%D0%BE%D0%BA%D0%B0", "text": "  Уникални фотокадри, заснети в Индия, Китай, Южна Корея, Фиджи и Вануату представя Агенция \"София прес\". Авторският фоторазказ на проф. Александър Федотов е под надслов \"С обич към Изтока\". Експозицията бе открита на 11 март 2019 г. от съпругата му - г-жа Снежана Тодорова, председател на УС на СБЖ и на Агенция \"София прес\", основател и председател на фондацията на негово име.   Сред гостите на събитието в галерията - книжарница на ул. \"Славянска\" № 29 бяха: посланик Джънг Джингю - ръководител на дипломатическата мисия на Република Корея у нас; г-жа Даниела Кънева - председател на клуб \"Приятели на Индия\", чийто член на УС бе проф. Федотов; университетски преподаватели, студенти, журналисти, общественици, приятели и съмишленици на световно признатия учен, запалени последователи и изследователи на тайнствата на Изтока.     Проф. д.ф.н. Александър Федотов се вглежда и е запечатал красотата на цветя, човешки лица, природни феномени и неповторими пейзажи, видял през обектива си, за да ни приобщи към своята любов и отдаденост на източните култури, да ни въвлече в пътешествието към необятното познание, в което той имаше привилегията да бъде посветен.     В приветствието си Н.Пр. Джънг Джингю открои водещата роля на личността на проф. Федотов за популяризирането на корейския език и култура у нас и огромния му принос за полагането на основите и развиването на двустранните връзки - икономически, политически, образователни, културни и др., между Република България и Република Корея.     Архивът от фотографии на проф. Федотов е огромен - над 30, 000 снимки, направени по време на пътешествия, гостувания и визити в над 160 страни по целия свят. \"Исках да покажа една малка частица от заснетото и най-вече кадри, от последните пътувания на моя съпруг в страните, с които той работеше най-активно и на които даде най-много от себе си - Китай, Република Корея и Индия\", каза по време на откриването на изложбата Снежана Тодорова. Тя подчерта, че фондация \"Александър Федотов\" ще има приоритетната мисия да популяризира знанията, трудовете и непубликуваните преводи, лекциите и изследванията на изключителния ерудит - изтоколог, който ни напусна внезапно през октомври 2018 г., за да могат те да достигнат свободно до публиката, до студентите и неговите колеги от международните научни среди.     \"Не са много хората, целунати от Бог и от Слънцето. Саша имаше невероятни познания, бе изключително любопитен и безгранично любознателен. Бе много светъл, с огромна положителна енергия, много щедър. 21-ви век вероятно ще бъде векът на Изтока и бих искала България да бъде съпричастна към всичко, което се случва в тази част на света\", развълнувано сподели Снежана Тодорова.     Куратор на изложбата е фотографът Николай Треймън. \"Всяка снимка е кодирана от любовта, която изпитваше проф. Федотов по време на своите пътувания и от страстта, с която той снимаше. Фотографията има удивителната способност да ни пренася в пространството и времето. Един образ се равнява на 1 000 думи, а обективът на проф. Федотов ще Ви разкрие удивителни гледки и красотата на далечни страни\", посочи Николай Треймън.   *** Проф. Федотов бе живия мост между Изтока и България, бе Колумб на българското изтокознание. Проф. Федотов е Вселена от светлина, мъдрост и познание, която тепърва ще осмисляме и разкриваме.   Вижте повече за изложбата и събитието в следващото видео:", "date": "2019.03.12", "title": "Проф. Александър Федотов показва в кадри своята обич към изтока"}
{"url": "http://www.classa.bg/%D1%81%D0%B2%D1%8F%D1%82/item/393509-%D1%82%D0%B5%D1%81%D1%82%D0%B2%D0%B0%D1%82-%D1%80%D1%83%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE,-%D0%BD%D0%B0-%D0%BA%D0%BE%D0%B5%D1%82%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BF%D1%80%D0%B8%D0%BF%D0%B8%D1%81%D0%B2%D0%B0%D1%82-%D1%85%D0%B0%D0%BB%D1%8E%D1%86%D0%B8%D0%BD%D0%BE%D0%B3%D0%B5%D0%BD%D0%BD%D0%B8-%D0%B5%D1%84%D0%B5%D0%BA%D1%82%D0%B8", "text": "След като предизвика вълнения в британски медии заради \"халюциногенния\" ефект, който може да предизвика, руското устройство за визуални смущения Филин, инсталирано на някои кораби на ВМС, бе записано в действие във видеоклип. Първият запис на Филин 5Р-42 в действие бе направен в Санкт Петербург и излъчен от канала Звезда на руското министерство на отбраната. Изпитанието е проведено във Финския залив. Както става известно в началото на февруари, Филин 5P-42 е система, предназначена да предотврати работата на системите за наблюдение и насочване на вражеските оръжия, което се постига чрез модулиране на яркостта на светлинното излъчване по такъв начин, че „ослепява\" временно съперниците. Фрегатите Адмирал Горшков и Адмирал Касатонов бяха оборудвани с такива устройства. \"Мнозина от доброволците, които са тествали устройството, са докладвали за следния ефект: плаващо светлинно петно пред очите, което причинява халюциногенен ефект, почти всички са забелязали замаяност, гадене и пространствена дезориентация\", каза за Звезда ръководителят на отдел Научно-техническа поддръжка на проекти на фирмата производител, Владимир Жаров. Медиите от Обединеното кралство, които са използвали същия цитат в статиите си, предполагат, че корабите, плавали близо до британските брегове, предизвикват халюцинации и повръщане, благодарение на това устройство. Въпреки това, те не споменават, че Филин е разработен за отбранителни цели и въпреки че изглежда толкова ярък като слънцето, той не причинява щети, нито причинява необратими увреждания на очите. Преди две седмици фрегатите Адмирал Горшков и Адмирал Касатонов поеха първото си продължително пътуване през югозападната част на Атлантическия океан. Придружени от флотилия от кораби, корабите ще извършат редица мисии в различни райони на океана с цел да осигурят военно присъствие на Русия в оперативно важни области. На 9 март, Адмирал Горшков премина успешно през Ламанша и навлезе във водите на Атлантическия океан.", "date": "2019.03.12", "title": "Тестват руско военно устройство, на което британските медии приписват \"халюциногенни\" ефекти"}
{"url": "http://www.classa.bg/%D1%81%D0%B2%D1%8F%D1%82/item/393510-the-new-york-times-%D0%BA%D0%B0%D0%BC%D0%B8%D0%BE%D0%BD%D1%8A%D1%82-%D1%81-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B5-%D0%B5-%D0%B8%D0%B7%D0%B3%D0%BE%D1%80%D0%B5%D0%BD-%D0%BE%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B0%D0%B4%D1%83%D1%80%D0%BE", "text": "Обвиненията от САЩ и от венецуелската опозиция срещу венецуелските сили за сигурност, на които те приписват на изгарянето на конвоя с хуманитарна помощ на 23 февруари по заповед на президента Николас Мадуро, имат \"проблем\"; всичко изглежда показва, че самите му опоненти случайно са изгорили товара, както разкрива разследването на The New York Times. Престижната медия реконструира инцидента чрез непубликувани изображения, до които имала достъп, както и от публикувани по-рано филми, включително на тези, които обвиняват Мадуро за пожара. Техният анализ показва, че коктейл Молотов, хвърлен от антиправителствен протестиращ, е предизвикал пожара. По-конкретно, според разследването на вестника, \"Хвърлена е самоделна бомба, направена от бутилка, срещу полицията, която блокира моста, който свързва Колумбия и Венецуела. Но парцалът, използван за запалване на коктейла Молотов, се е отделил от бутилката и отлетял към камиона, който половин минута по-късно вече бил запален\". В този смисъл медията заявява, че американската агенция за международното развитие - основният доставчик на помощ за карибската страна - не е включила лекарства сред своите дарения. Високопоставен източник на опозицията заяви пред вестника, че изгорената пратка съдържа медицински материали като маски и ръкавици, но не и лекарства. Снимките, прегледани от медията, показват, че кутиите съдържат хигиенни комплекти, с консумативи като сапун или паста за зъби. Когато се свързали с вестника, американските власти направили изявление, което описва по-предпазливо начина на пожара. \"Свидетелствата на очевидци показват, че пожарът започнал, когато силите на Мадуро насилствено блокираха влизането на хуманитарна помощ\", казаха те, без да уверяват, че правителствените сили са тези, които подпалват автомобила.", "date": "2019.03.12", "title": "The New York Times: Камионът с \"хуманитарна помощ\" не е изгорен от правителството на Мадуро"}
{"url": "http://www.classa.bg/%D1%81%D0%B2%D1%8F%D1%82/item/393512-%D0%B1%D0%B5%D0%B7%D0%BA%D0%B0%D1%81%D0%BE%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%BE%D0%B6-%D1%81-%D0%B4%D0%B2%D0%B5-%D0%BE%D1%81%D1%82%D1%80%D0%B8%D0%B5%D1%82%D0%B0", "text": "Много народи, особено в скандинавските страни, се стремят към безкасово бъдеще, в което физическите пари се заменят изцяло с цифрови. Докато някои експерти смятат, че безкасово общество наистина е бъдещето, ще отнеме години или може би десетилетия, за да се отървем от книжни парите, според Нафиз Алам, професор по финанси в Henley Business School (UK).   \"Определено, светът се отдалечава от физическите пари в брой, поради повишеното използване на електронен портфейл, като Apple Pay или Samsung Pay\", каза експертът, отбелязвайки, че предимствата на безналични плащания са \"несравнимото удобство, под формата на време, ефективност и сигурност.\" Въпреки това, той отбеляза, че \"най-голямото предимство всъщност е за регулаторите, които може да имат записи за всяка транзакция, което прави трудно да се нарушава закона за лицата, укриващи данъци, перачите на пари и спекулантите.\" Отпечатване на физическите пари е голям разход за централните банки и правителствата, който може да струва до 1,5% от БВП, каза Алам. Но според професора, безкасовата икономика може да бъде нож с две остриета за всяка нация.   \"Въпреки, че контролира незаконните дейности, като пране на пари и измами, същевременно се намалява поверителността и правото на личен живот\", каза Алам. \"Всяка сделка може да се запише и да се проследява от правителството, което ще се превърне в комунистическа организация, а не в либертарианско общество.\" В същото време, Стив Уортингтън, професор в Суинбърнския технологичен университет (Австралия) постави под въпрос идеята, че светът се движи към общество с по-малко пари в брой. \"Никога не ще стигнем до безкасово общество в живота си, защото тогава ние бихме живели в по-контролирано и наблюдавано общество.\", каза той.   Ефективността на борбата с престъпността в безналичните общества е значително надценена, според него. \"Понастоящем повечето парични транзакции се извършват чрез банки и се контролират, но това не е попречило на престъпността да просперира\".   Експертът добави, че \"е трудно да се повярва, че технологията ще промени положението на престъпността\". \"Мисля, че е воля на правителството да се бори срещу престъпността, което прави разликата\".   От своя страна Бернардо Батиз-Лазо, професор по бизнес история и банкова администрация в Университета в Бангор (Обединеното кралство), се фокусира върху недостатъците на бъдещето без парични средства, като „броят на уязвимите хора (бедни, млади, възрастни, самотни майки), които могат да бъдат пропуснати. \"   \"Тежи фактът, че цифровите системи са двоични: те работят или не\", добави експертът. \"Малък проблем с електричеството (като ураган в Ню Йорк), или в предоставянето на интернет или дори в информационните системи на една банка, спира цялата система.\"   Премахването на паричните средства прави малко за премахване на корупцията или неформалната икономика, но помага на правителствата да увеличат данъчната си основа, според Батиз-Лазо. Но в крайна сметка, според анализатора, има проблеми с независимостта, тъй като \"хората имат право на ниво на неприкосновеност на личния живот и избор при плащанията\".", "date": "2019.03.12", "title": "Безкасовата икономика - нож с две остриета"}
{"url": "http://www.classa.bg/%D1%81%D0%B2%D1%8F%D1%82/item/393513-%D0%B1%D0%B8%D0%B2%D1%88-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B3%D1%80%D0%B8%D0%B9%D0%BD%D0%BF%D0%B8%D0%B9%D1%81-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B5-%D0%B8%D0%B7%D0%BC%D0%B0%D0%BC%D0%B0", "text": "Патрик Мур, бивш президент на Грийнпийс, заяви: \"Изменението на климата е пълна лъжа и измама, импулсирана от корумпирани учени, които са закачени за публични субсидии, които ги облагодетелстват\". Изявленията бяха направени в интервю за радио Breitbart. Мур, доктор по екология, смята, че „екологичните кампании са свързани със зелените предприятия, които се възползват от огромни субсидии, огромни данъчни отчисления и правителствени мандати за увеличаване на богатството си. Междувременно те се радват и на пропагандна защита от медиите\", добави той. \"Науката се занимава със суеверия и има някаква токсична комбинация между религия и политическа идеология\", заяви активистът, отбелязвайки, че климатичната катастрофа е създадена, за да внуши страх и да контролира умовете на хората. По време на интервюто Мур коментира, че преди Грийнпийс се е грижил за хората и е имал хуманитарна и екологична ориентация. Той обаче смята, че се насърчава новото екологично споразумение \"срещу хората\", за което остро критикува организацията. В допълнение, бившият директор каза, че въглеродният диоксид е \"храна за живота, а не замърсяване\", твърдейки, че използването на изкопаеми горива всъщност \"е спасило живота от ранно изчезване\", защото CO2 намалява от последния ледников период и едва е останало достатъчно за растенията на Земята да издържат. Световната организация за екологични кампании заяви, че в действителност Мур не е съосновател на \"Грийнпийс\", както твърди той, и че речта му отговаря на \"платено лобиране от ядрената, дървообработващата и генетичната индустрия, ползващи се от милионни договори\". В допълнение, Грийнпийс казват, че той често цитира предишната си принадлежност към групата, за да \"получи легитимност в медиите и че е работил за корпоративни замърсители много по-дълго, отколкото е работил за Грийнпийс\". Организацията повтаря, че изменението на климата е най-голямата опасност за околната среда, пред която е изправено човечеството, и в същото време най-голямото предизвикателство. Те твърдят, че проблемът е причинен от натрупването на парникови газове от изгарянето на изкопаеми горива и унищожаването на райони, в които се съхраняват големи количества въглерод, като например тропическите гори в света. Неотдавна Обединените нации потвърдиха изменението на климата, като призоваха световните лидери да предприемат спешни мерки за смекчаване на последиците от него и предупредиха, че последните четири години са най-топли, откакто се водят регистрирани записи.", "date": "2019.03.12", "title": "Бивш президент на Грийнпийс: \"Изменението на климата е измама\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393511-%D0%B0%D0%BB%D0%B5%D0%BD-%D0%B4%D1%8C%D0%BE-%D0%B1%D0%B5%D0%BD%D0%BE%D0%B0-%D0%B8-%D0%B0%D0%BB%D0%B5%D0%BD-%D0%BC%D0%B8%D0%BD%D0%BA-%D1%89%D0%B5-%D0%B8%D0%BC%D0%B0-%D1%81%D0%B2%D1%8F%D1%82-%D0%B8-%D1%81%D0%BB%D0%B5%D0%B4-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC", "text": "Ще се взриви ли системата?  Разговор с Ален дьо Беноа и Ален Минк във \"Фигаро\": “Ние сме напът да открием, че “либерална демокрация” не се пише с една дума! Тя се пише с две думи и тези две думи не са синоними! Казано накратко, системата на демокрацията е системата на гражданите; либералната система е системата на индивидите. Демократичният принцип не е принципът на естествено равенство между хората, а принципът на политическо равенство на всички граждани, защото са граждани. Така че това са две доста различни системи. Либералите са сърдити на самия народ, особено когато той твърди, че е политически представен пред самия себе си. Ето защо, ако електоратът вземе напълно демократично решение, нарушаващо обаче определени либерални принципи, либералите няма да го приемат, поставяйки упражняването на демокрацията под условия. Светът е съществувал без либералния капитализъм, ще продължи да съществува и след него”, смята Ален дьо Беноа. “Не бива да изхвърляме бебето с мръсната вода от коритото, защото дори с трудностите, които срещаме, системата произвежда растеж. Въпросът е в присвояването на този растеж от наемните работници”, убеден е Ален Минк. “Славой Жижек казваше иронично, че е “по-лесно да се предвиди края на света, отколкото края на капитализма”. Е, аз не гледам така на нещата... Невинаги е имало пазарна икономика, хилядолетия сме минавали и без нея, и няма причина да сме осъдени на фетишизма към стоката до края на времето”, възразява Дьо Беноа и допълва: \"Изобщо не съм враждебен към идеята за Европа, нито дори към политическото й съграждане в континентална перспектива: аз съм враждебен към Европейския съюз, защото той се стреми да създаде Европа-пазар вместо да се постарае да изгради Европа-сила. Спечелен за господстващата идеология, Европейският съюз в крайна сметка дискредитира Европа, това е основният упрек, който може да му се отправи. Ще добавя, че за мен Европа е неделимото пространство на една цивилизацията, поради което не би могла да се ограничи с днешните граници на Европейския съюз. Не мисля, че има популистка идеология, а популистки стил, който може да се съчетае с всяка идеология. Популизмът е типично явление за преходните епохи. Той играе главно уволняваща роля, т.е. допринася за “разчистването” (dégagisme). Той вади от политическото поле партии и движения, които са остарели, след като са били обект на цунами на всеобщо недоверие. Той показва, че ерата на либералната демокрация приключва и ще започне друга ера.\"     - Ален Минк, описвате книгата си като “пътешествие до центъра на системата”. Съществува ли “системата”? Как я определяте? Част ли сте от нея? Ален Минк:  - Дали съм част от нея? Това е очевидно. Дали съществува? Да, но навсякъде, във всички страни, при всички режими има система на власт. Животът ми даде възможност да бъда на мястото, където се сливат четири системи на власт, които често се взаимопроникват: икономическата система, политическата система, медийната система и интелектуалната система. Всяка има своя логика, но тяхното взаимопроникване, което може да бъде епизодично, трайно или интимно, поражда фантазма за “системата”. Ален дьо Беноа:  - Всичко зависи от това какво наричаме “система”. Ако говорите за господстващата класа, ако използвам един стар термин… Ален Минк:  - Ето че сте марксист! Ален дьо Беноа:  - Защо не? Ален Минк:  - Тъй като твърдя, че съм последният френски марксист, не ми е приятно да ме конкурират! Ален дьо Беноа:  - Мислех, че единственото общо нещо помежду ни е, че носим едно и също име, но ето че ще се преоткрием! Така че или говорим за госпостваща класа, която някои днес възприемат като каста или финансова олигархия, или говорим за “капиталистическа система” като цяло. Маркс определяше последната като “автономен субект”, което ми се струва много добра формулировка. Наистина мнозина си представят капиталистическата система като конспирация, търсейки изкупителна жертва - лошите банкери, големите манипулатори и т.н., но тези, които извличат най-голяма полза от нея не са непременно онези, които я управляват. Ален Минк припомня, че съществуват класи на властта. Роберт Михелс и доста други са писали много за това. Но остава да се обясни защо господстващата класа на власт е приета в някои случаи, но не и в други. Можем да свържем това с кризата на представителството: не толкова самото съществуване на господстваща класа пречи на народите, а по-скоро фактът, че те вече не успяват да се разпознаят в нея. Тази криза на представителството преживяват либералните парламентарни демокрации. Говорихме за Маркс, аз по-скоро бих говорил за Русо… Ален Минк:  - Оставям го на вас! Ален дьо Беноа:  - Грешите, Русо е много интересна личност! Той казваше за “английската система” - либералната демокрация по негово време -, че народът е суверен само за един ден: в деня на изборите. Още на следващия ден след изборите той вече не е титуляр на своя суверенитет, тъй като се е отказал от него в полза на представителите, които е избрал. Докато един представител представлява и гражданите се чувстват представени и чути, може да има известно съгласуване на целите на ръководителите и на ръководените. В някои моменти връзката се разпада и тогава навлизаме в криза на общо недоверие. Точно това се случва днес, което обяснява резултата от референдума през 2005 г., възхода на популизма, движението на “жълтите жилетки”… - Бунтът на “жълтите жилетки” и по-общо на западните народи, бунт срещу системата ли е? Ален Минк:  - Истинският проблем се дължи на факта, че приемането на системата и елитите от населението изисква те да бъдат малко или много представителни и всички класи от населението да имат чувството, че имат достъп до важните места. И от тази гледна точка социалният асансьор се е счупил. Един хубав пример: когато аз бях в подготвителен клас преди петдесет години, имаше немалък процент на деца, произлезли от скромните класи, днес те са четири пъти по-малко. Това не е свързано с капитализма, а с образователната система. А постоянният упадък на нашата образователна система по показателите на   ми се струва драматичен прочит на френското общество. От мига, в който родителите смятат, че децата им ще имат все по-малки шансове за достъп до позициите, които си струват, те могат само да се бунтуват и да изпитват недоверие. Тук говоря за управляващите класи като цяло… Франция, подобно на човек, който спи лошо и се върти непрекъснато, променя мнозинството при всички избори от 1981 г. насам, което показва известна тревога… Ален дьо Беноа: -  Поразително е, че обяснявате днешната криза с упадъка на образователната система - която залязва, всички са съгласни с това!-, но криза на представителството се наблюдава във всички западни страни, независимо от образователната им система… Основната причина е другаде. Ако социалният асансьор не работи, то е, защото излязохме от епохата на “славните 30 години”, когато обществото беше представено класически под формата на пирамида. Това вървеше ръка за ръка с тезата за изобилието, теоретизирана от Алфред Сови, на която Макрон, с метафората си за “първите на въжето”, очевидно е един от последните й почитатели. В тази схема печалбите, които се трупат на върха на пирамидата, накрая се спускат повече или по-малко към основата, което води до непрекъснато разширяване на средната класа, от която не се излизаше, след като веднъж си влязъл. Откъдето и политическият проект на Жискар д’Естен за един голям “централен блок”, подновен от Еманюел Макрон в друга форма, въпреки че обстоятелствата напълно са се променили. Преди петдесет години две трети от французите бяха повече или по-малко доволни от съдбата си, а днес две трети от тях са недоволни. В наши дни обществото вече не е под формата на пирамида, а на пясъчен часовник: горе продължават да се трупат печалби, но те вече не се спускат надолу: бедността се разширява (един от двама французи не успява да върже двата края всеки месец), покупателната способност намалява и несигурността става общо правило. В средата, най-тясната част на пясъчния часовник, средните класи са в процес на декласиране, ако не и на изчезване, както ясно показа Кристоф Гилюи. Така че сме изправени пред нещо много по-сериозно и по-дълбоко от проста “криза на образователната система”. То се отнася до общото развитие на капиталистическата система. Старият индустриален или търговски капитализъм, който все още имаше определени национални корени, все повече отстъпва място на капитализъм от трети тип, главно спекулативен и финансов, който е напълно детериториализиран. Системата на капитала пое по този път, за да прогони призрака на общата девалвация на стойността. Стигнахме дотук благодарение на тази глобализация, която, вие, Ален Минк, описахте като “щастлива”, но едва ли тя беше такава за членовете на кастата, за която говорим…. - Именно, Ален Минк, вярвате ли все още в понятието “щастлива глобализация”? Ален Минк:  - Тя беше много щастлива за населението на слаборазвитите страни! За един китаец глобализацията е щастлива! Ален дьо Беноа:  - Толкова по-добре за китайците. Но ако обратната страна на (относителното) забогатяване на слаборазвитите страни е вносът на слабо икономическо развитие в Европа, не бива да се учудваме, че народните класи вече не се разпознават в него! За тях глобализацията означава преди всичко делокализация, деиндустриализация и планове за уволнения, които вървят ръка за ръка с конкуриране при условия на дъмпинг с работници от другия край на света, с имиграция, която расте неконтролируемо, със социално декласиране, масова безработица и т.н. Всички тези реалности означават, че все повече деца от средните класи ще живеят по-зле от родителите си. Ще добавя, че развитието на структурата на труда е такова, че той самият се превръща в рядка стока. С възхода на роботиката и изкуствения интелект, съчетани с повишаването на производителността, която трябва да се справи с конкуренцията, ние произвеждаме все повече стоки с все по-малко хора. Една касиерка или строителен работник няма да се преквалилифицира на компютърен инженер, както някога селяните са могли да станат работници! Утре ще се окажем с “хора в излишък”, ако използвам думите на Клод Льофор, хора, с които не знаем какво да правим и които ще влязат в порочния кръг на социалното подпомагане. Трудно е да съживим растежа, когато платежоспособното търсене намалява, броят на хората на социални помощи расте и все по-малко хора купуват произведените стоки… Ален Минк:  - Капитализмът е машина, чиято същност е да произвежда ефективност и неравенство. Когато работи с пълна скорост, какъвто е случаят в глобализирания свят, тя произвежда много ефективност и много неравенства. Въпросът е: къде са силите, които да уравновесят тези растящи неравенства? Класическата историческа сила бяха синдикатите. Но те силно отслабнаха. Днес повишаването на заплатите не се договаря със синдикатите, а се дава от работодателя, както Луи ХVIII даде Хартата на французите. Това е фундаментална промяна, още повече в развиващите се страни. В Бразилия например, не е имало социалдемократическа фаза, защото няма силна синдикална контравласт, въпреки че синдикалист бе избран начело на държавата… Първи постулат:    капиталовите доходи се увеличиха значително за сметка на трудовите доходи през последните тридесет години, откакто реалните лихвени проценти станаха положителни и инфлацията не надвишава лихвените проценти. Втори постулат: въпреки че не сме една от най-отворените икономики - например скандинавците са много по-отворени - няма възможност за значително повишаване на заплатите в произведствения апарат. Така че моето абсолютно убеждение е да се свържат заплатите с капитала чрез дялово участие на служителите. Няма други приемливи отговори. Имайки предвид това, не бива да изхвърляме бебето с мръсната вода от коритото, защото дори с трудностите, които срещаме, системата произвежда растеж. Въпросът е в присвояването на този растеж от наемните работници. Един проблем, разпространен във всички страни, който се изостри в САЩ: преди тридесет години най-богатият процент от населението си присвояваше 7 до 8 на сто от националния доход, срещу 20 на сто днес. Откъдето и масовото обедняване на цели части от населението, създаването на бели бедняци, вотът за Тръмп… Тук се корени популизмът. Присъединявам се към социологическата диагноза: голямата средна класа на “двама от всеки трима французи”, за която мечтаеше Жискар д’Естен преди последователните икономически кризи и първата петролна криза, вече не е възможна, защото кълбото - ако използвам друга метафора - се разхлаби. Вярно е, че вече няма средна класа, а голямо разхлабено кълбо. Към това се прибавя един специфичен проблем: периферната Франция, която не е Франция на бездомниците, а Франция на дребните работници, които имат жизненоважен проблем с покупателната способност. Ален дьо Беноа:  - Обяснявате, че капиталистическата система произвежда ефективност и неравенство. Но “производство на ефективност” не означава нищо. Ефективността квалифицира само средствата за постигането на една цел, без да казва нищо за стойността на тази цел. Може, например, да си ефективен в производството на много добра дрога или при разбиването на метални каси. А ако ефективността се състои в производството на все повече неравенства, ще се окажем пред голям проблем… Тук сме изправени пред основната движеща сила на капиталистическата система, ако я разглеждаме като “цялостен социален факт”, както казваше Марсел Мос: принципът на неограничеността, който е самият принцип на възпроизводството на капитала. Винаги трябват все повече търговия, все повече транзакции, все повече печалби, все повече пазар, за да се увеличава непрекъснато капиталът чрез ефекта на свръхнатрупване. В тази перспектива, непрекъснатото разширяване на “ледените води на егоистичната сметка”, ако използваме отново думите на стария Маркс, изисква премахването на всички граници, на всичко, което може да възпрепятства развитието на търговията, независимо дали става дума за политическо решение, териториална граница, морална преценка или културна традиция, която пречи на хомогенизирането на планетата. Нека отбележим също, че този принцип на неограничеността, който превръща капитализма в система, основана на арогантността, на прекалеността, е свързан едновременно с инфлацията на правата и неограничеността на желанието, превърнато в нужда, което обяснява сливането на икономическия либерализъм и социалния либерализъм, за който толкова добре говори Жан-Клод Мишеа. Проблемът е, че “все повече” не означава непременно “все по-добре”. Освен това, когато се премахнат границите, се премахват ориентирите, създава се проблем в самата цивилизация, към който си прибавят всички икономически проблеми, за които току-що говорихме. И със сигурност не “акционерното участие на служителите” ще реши проблема, защото то самото ще постави работниците в положението на двойна безизходица, тъй като интересът им като акционери може да противоречи на интереса им на наемници. - Ален Минк, вие описахте Макрон като “квинтесенция на френския елит”. Триумф на “кръга на разума” ли е това? Или, въпросът ми е към Ален дьо Беноа, на либерално либертарианската идеология? Ален Минк:  - Случаят “Макрон” е много интересен, с това, което разкрива за френската шизофрения: французите проклинат елита, но са изумени от големия дебат, в който всички наблюдатели виждат причина за изкачването на Макрон в социологическите проучвания. Което означава, че във френското общество все още има дълбока почит към елита. Ален дьо Беноа:  - В този “голям дебат” на Макрон аз виждам по-скоро начин да избие рибата с потоп от думи. Въпреки това е вярно, че избирането на Еманюел Макрон беше истинска историческа дата: за първи път, откакто президентът се избира на общи избори, на президентските избори през 2017 г. видяхме двама финалисти, които не са свързани нито с левицата, нито с десницата, позиционирайки се отвъд разцеплението, което дотогава структурираше политическия живот. Когато възходът на популистките партии е за сметка на институционални партии, които са били основните вектори на разцеплението ляво-дясно, тогава това говори много за мащаба на случващите се промени. Макрон отново доказа това с формирането на правителство на десни и леви либерали. Това превръща правителството в нещо като модел на либерализма, но отвъд тази оценка има нещо, което предизвиква едновременно интереса на социолога, политолога и историка на идеите: а то е, че вече наистина сме излезли от следвоенния период и от големия цикъл на модерността… Разцеплението дясно-ляво отстъпва място на ново разцепление, по-фундаментално, между либерали и антилиберали. С други думи, едва сега Берлинската стена пада в умовете. Навлизаме в друг свят. - Не показва ли бунтът на “жълтите жилетки” границите на управление на “разумните хора”? Ален Минк:  - Струва ми се, че обожанието на “Фигаро Магазин” към “жълтите жилетки” съответства на очарованието на социалистите революционери от Октомврийската революция през 1917 г.! Нека се поуспокоим: първо, не става дума за социално движение, в което има проект и елит, който иска властта, а по-скоро модерна форма на жакерията… Мисля, че не бива да гледаме на френското общество единствено през призмата на “жълтите жилетки”. Аз съм недоверчив впрочем към думата “народ”: през 2005 г. писаха, че “народът е спечелил срещу елитите”, но ако елитите са 45 процента от населението, значи сме голяма демокрация. Виждаме, че според някои проучвания Макрон ще получи около 30 на сто от гласовете на президентските избори. Невидимата Франция, е Макроновата Франция: тази, която се чувства добре в глобализацията. И истинският еталон за мярка са резултатите от втория тур на президентските избори през 2017 г.: Париж, Бордо или Тулуза гласуваха с повече от 90 процента за Еманюел Макрон… Някога дясната Франция беше невидима, днес това е Макроновата Франция. Франция на хората, които, грубо казано, искат да продължат да се чувстват добре в системата, такава, каквато е, от работника до служителя на големите компании. Ален дьо Беноа:  - Казвайки, че пазарът е сравним със закона за гравитацията и че “няма алтернатива” на пазарната икономика, Ален Минк изпада във фатализъм. Славой Жижек казваше иронично, че е “по-лесно да се предвиди края на света, отколкото края на капитализма”. Е, аз не гледам така на нещата. Когато разсъждавам дългосрочно, виждам, че невинаги е имало пазарна икономика, че хилядолетия сме минавали и без нея, и няма причина да сме осъдени на фетишизма към стоката до края на времето. Познавам теории, които твърдят, че търговският обмен е универсален и винаги го е имало, но по-скоро споделям мнението на Карл Полани, който смяташе, че пазарът, в модерния смисъл на думата, е бил установен доста късно и традиционните общества функционират по-скоро върху логиката на даването. Но по-тревожното е, че от мига, в който заявим, че няма алтернатива, както прави Ален Минк след Маргарет Тачър (   - “Няма алтернатива”), ние автоматачно излизаме от политиката. В политиката винаги има алтернатива, защо ако нямаше, Историята щеше да приключи. Но Историята е областта на непредвиденото и понякога дори на невъобразимото. Спомнете си, че в навечерието на рухването на съветската система, почти никой не предвиждаше тази вероятност! Успокойте се, Ален Минк, политическата природа е точно като природата: тя изпитва ужас от празнотата.    Светът е съществувал без либералния капитализъм, ще съществува и след него. Ален Минк:  - До сетния си ден ще остана броделианец. Вярвам в теорията на Бродел за трите нива на икономическата система: ниво на господство на международния капитализъм, ниво на пазарния пласт и, най-отдолу, най-примитивния обмен на обществата. Тя остава доста обяснителна за света, в който живеем. И не мисля, че има алтернатива на този ред на икономическия свят. Ален дьо Беноа:  - Тук преставате да сте марксист! Ален Минк:  - О, да, за щастие, всичко има граници! Ален дьо Беноа:  - С изключение на логиката на капитала! Ален Минк:  - Ако трябва да останем в британското сравнение, бих казал, че не съм тачърист, а блеърист! Ален дьо Беноа:  - Но не забравяйте, че Тачър казваше също, че “няма общество” ( ). С това тя се присъединяваше към либералната докса, според която не обществото е първо, а индивидът, който “влиза в общество”, само ако има полза от това. Така индвидът е поставен преди социалното цяло, което в този случай е простата сума от индивидуалните воли. Именно това е антропологичната основа на либералната идеология: идеята, че човекът не е политическо и социално животно, както твърдеше Аристотел, а  , същество, което не е непосредствено социално, фундаментално независим от себеподобните си, притежател на вътрешноприсъщи субективни права, индивид, който избира рационално и се стреми непрекъснато да максимализира своя интерес, държейки се при всички обстоятелства като търговец на пазара. Ален Минк:  Марксист в анализа на света, блеърист в политиката! Макрон впрочем е блеърист: този подход не отрича обществото, той не смята априори, че пазарът е регулатор на социалния живот. Ален дьо Беноа:  - Следователно марксист, с уклон към Тони Блеър! Този път не сме далеч от Граучо Маркс! - Слушайки ви, имаме чувството, че въплъщавате разцеплението прогресист/националист, за което говори Еманюел Макрон? Ален Минк:  - Между нас стои разцепление, чиито термини са много ясни и не по-малко интересни. Разцеплението демократи-републиканци: един републиканец смята, че единственият източник на легитимност е народният вот; един демократ смята, че демокрацията е сбор от народния вот и съществуването на игра на власт и контравласт, регулирана от правото, и, следователно, независими институции, като Конституционният съвет или централната банка. Ние сме на много различи позиции. Ален дьо Беноа:  - Ален Минк ми приписва антиевропейски чувства, които не са мои. Изобщо не съм враждебен към идеята за Европа, нито дори към политическото й съграждане в континентална перспектива: аз съм враждебен към Европейския съюз, защото той се стреми да създаде Европа-пазар вместо да се постарае да изгради Европа-сила. Спечелен за господстващата идеология, Европейският съюз в крайна сметка дискредитира Европа, това е основният упрек, който може да му се отправи. Ще добавя, че за мен Европа е неделимото пространство на една цивилизацията, поради което не би могла да се ограничи с днешните граници на Европейския съюз. От друга страна, не мисля, че можем да дефинираме политиката само според мащаба й. Трябва да се запитаме също какво представлява същността на политиката. Либерализмът не е идеология на свободата, а идеология, която поставя свободата в служба на индивида, възприемайки я като освобождаване от всичко, което надхвърля този индивид. Но няма политика на индивида. Именно това е причината, поради която либерализмът се отнася с недоверие към политиката. Той не приема идеята за политически суверенитет, защото признава само суверенитета на индивида. Ако депутатите гласуват закон и той бъде анулиран от Конституционния съвет, либералите ще смятат този закон за нищожен. Но защо Конституционният съвет, чиито членове не са избрани, трябва да има последната дума? Политиката трябва да има последната дума. Ален Минк:  - Няма да се убеждаваме, но е важно разцеплението да бъде изречено в тези термини. Ален дьо Беноа:  - Не републиканците, а демократите смятат, че при демокрацията единственият титуляр на политическия суверенитет и легитимност е народът, който въплъщава и учредителната власт. Дьо Гол казваше: “Във Франция Върховният съд е народът”. Вие оставате в либералния възглед, според който суверенитетът трябва да бъде ограничен, освен, очевидно, ако не става дума за суверенитета на пазара. - Това разцепление напомня също за разцеплението между либерална демокрация и нелиберална демокрация, чийто силен глас е Виктор Орбан. Ален Минк, не сте ли по-скоро либерал, отколкото демократ? Ален Минк:  - Очаквам да видя как Орбан ще приеме да бъде свален на общи избори… За мен републиканец, в добрия смисъл на думата и въпреки нашите различия, бе Жан-Пиер Шевенман или Филип Сеген. Ален дьо Беноа:  - Ние сме напът да открием, че “либерална демокрация” не се пише с една дума! Тя се пише с две думи и тези две думи не са синоними! Казано накратко, системата на демокрацията е системата на гражданите; либералната система е системата на индивидите. Демократичният принцип не е принципът на естествено равенство между хората, а принципът на политическо равенство на всички граждани, защото са граждани. Така че това са две доста различни системи. Казахте преди малко, че винаги трябва “да изпитваме недоверие към думата народ”. Уви, не само към тази думи изпитват недоверие либералите! Те са сърдити на самия народ, особено когато той твърди, че е политически представен пред самия себе си. Ето защо, ако електоратът вземе напълно демократично решение, нарушаващо обаче определени либерални принципи, либералите няма да го приемат, поставяйки упражняването на демокрацията под условия. Удивителен е контрастът, за пореден път, между възхвалата на системата на власт и контравласт - прословутите  - и твърдението, че не трябва да се опитваме да ограничим търговския обмен, за който се смята, че функционира прекрасно благодарение на намесата на “невидимата ръка”, новото превъплъщение на Провидението, на един саморегулиращ се пазар. Този контраст буди размисъл. Марсел Гоше казваше, че, “ако човешките права бъдат призовавани непрекъснато, накрая ще парализират демокрацията”. Струва ми се, че стигнахме дотук. Ален Минк:  - Но не може да смятате, че има само една визия за световния пазар. Мисля, че човек може да бъде демократ в политическо отношение и да смята, че световният пазар трябва да бъде регулиран, доколкото е възможно. Китайският капитализъм и руският “компрадорски” капитализъм не функционират по същия начин като нашия. Както и нашият не функционира по същия начин като американския капитализъм. Световният пазар е бойно поле и тези регулации, които винаги са били несъвършени, са напът да изчезнат. Ален дьо Беноа:  - Проблемът е, че от класически либерална гледна точка, не е нужна никаква регулация. Това би означавало, казва Хайек, да изпаднем в “конструктивизъм”! Но именно защото пазарът действа като динамика, с противоречиви сили, чистата и съвършена конкуренция е химера, а идеята за “мека търговия” - бабини деветини. Търговските войни са не по-малко разрушителни от другите. Пазарът е силово поле, с победители и губещи. Къде във вашата типология бихте поставили например китайския капитализъм, този любопитен вид животно… Ален Минк:  - Той е като лисица в кокошарника на световния пазар, а отношението на Германия към него е повече от интересна: германците възхваляваха достойнствата на отворената игра… докато най-хубавата им компания по роботика стана жертва на китайска оферта за поглъщане. Момент, в който германците се съгласиха да преговарят в европейски мащаб в Брюксел. - Значи не би трябвало да имате резерви към търговската война, която започна Доналд Тръмп? Ален Минк:  - Мисля, че войната му с китайците не е отрицателна, но не е нужно да погребва Световната търговска организация, а да накара китайците да пракикуват регулацията. - Ален дьо Беноа, смятате ли, че “популизмите” могат да бъдат истинска алтернатива на системата? Ален дьо Беноа:  - На първо място, не мисля, че има популистка идеология, а популистки стил, който може да се съчетае с всяка идеология. Освен това смятам, че живеем в преходна епоха: днес виждаме как изчезват очертанията на един свят, който познавахме и понякога обичахме, и в мъглата се задава очертанието на бъдещ свят… Популизмът е типично явление за преходните епохи. Той играе главно уволняваща роля, т.е. допринася за “разчистването” ( ). Той вади от политическото поле партии и движения, които са остарели, след като са били обект на цунами на всеобщо недоверие. Той показва, че ерата на либералната демокрация приключва и ще започне друга ера. Ален Минк:  - Аз смятам, че съществуват различни форми на популизъм. Мисля, че Макрон е израз на популизма на мейнстрийма: методите на популизма в служба на идеология, която не е популистка -    социалната икономика на проевропейския пазар. Ален дьо Беноа:  - Аз самият определих Макрон като “контрапопулист”, популист наопаки. - Виждате ли в Орбан, Салвини или Тръмп заплаха за системата? Ален Минк:  - Тръмп не е заплаха, защото демокрацията, която обичам, накрая ще се отърве от него. Преди всичко не трябва да смятаме Тръмп за глупак, но мисля, че системата е по-силна от него. Италианският случай ще бъде ключов; смятам, че Салвини ще се опита да посегне на Конституцията, защото е почти фашист! Много наблюдатели го знаят. Салвини ще излезе победител от съюза с Ди Майо, който е само клоун, не идеолог. В съюза на фашист и клоун винаги печели фашистът. Ален дьо Беноа:  - Това, което мислим за Тръмп, Салвини или Орбан, е анекдотично. Това, на което трябва да се спрем, е едновременността на тези явления, на които поставяме удобния етикет “популизми”. Независимо дали ни харесва или не случващото се, защо всичко това се случва едновременно, не само в страните от Южна Европа, но и вече в страните от Севера? Очевидно това е ключовият въпрос, отговорът ми е, че това потвърждава, че вървим към обща преконфигурация на политическия пейзаж. До какво може да доведе всичко това? Популизмите са толкова разнообразни, толкова различни, че можем да предвидим, че няма да доведе до едно и също нещо навсякъде. Все още не е дошъл моментът да направим равносметка. Що се отнася до бунта на “жълите жилетки”, който не прилича на нито едно социално движение през последните десетилетия, бих се изкушил да видя в него нещо като “генерална репетиция”. Но ми е интересна също микросоциологията, която може да се направи от тази страхотна жакерия. Тези, които седмици и седмици наред се оказват на кръговите кръстовища, много често преди това са били чужди едни за други. Те живееха, както цялата периферна Франция, в масова анонимност и социално разединение. А след това те се научиха да се опознават. Откриха, че имат едни и същи проблеми, една и съща горчивина, едни и същи стремежи, една и съща ярост. Тоест те преоткриха ползите от общото, от това общо, което либералният индивидуализъм беше смлял, изтръгвайки всяка предишна защитна солидарност. Ален Минк:  - Мисля, че очарователното в популизма, е едновременността. Всеки идва от различна ситуация, но пристига по същото време. Що се отнася до кръговите кръстовища, бих казал, че те замениха всички онези общностни институции, които съществуваха, Комунистическата партия, религиозните общности и синдикатите. Това е израз на една липса и на факта, че всички институции са обезценени като институции, с изключение, забележете, на предприятието. - Единият вярва в алтернативата, другият - не. Как определяте тази алтернатива, Ален дьо Беноа? Смятате ли, че има “комунитаристка” алтернатива? Ален дьо Беноа:  - С голям интерес прочетох американските “комунитаристки” автори, но винаги съм бил недоверчив към вноса на модели. Критиката на Майкъл Сандъл за Джон Ролс, например, е крайно увлекателна, но едва ли може да бъде пренесена от тази страна на Атлантика. Мисля, че ако има алтернатива, не можем да си я представим, без да изоставим основополагащите постулати на либералната антропология. Докато не поставим отново индивида в неговия контекст на принадлежност, наследство, проект, съдба, няма да разберем, че той е длъжник и на обществото за своята личност, способности и избор и ще останем в един вид духовна пауперизация. Вече виждаме, че навсякъде има изключителна нужда от общност и идентичност. Независимо дали им симпатизираме или не, исканията, свързани с идентичността, трябва да се приемат като симптом: когато се питаме какви сме, индивидуално или колективно, това означава, че нашата идентичност вече е сериозно заплашена. Ален Минк:  - Социалното ускорение е едно от нещата, което карат хората да изпитват много голямо притеснение и нужда да се изразяват. От тази гледна точка, големият дебат е проява, подобна на тази на кръговите кръстовища. Хората пътуват в студа, имат нужда да обсъждат, търят структури. Изчезването на комунизма на Запад беше вредно; то беше чудесна структура на рамкиране на разочарованията. Днес измерваме резултата от това изчезване. Ален дьо Беноа:  - Големият парадокс е, че либералният капитализъм беше по-ефикасен от съветския комунизъм за разпространението на практическия материализъм в световен мащаб! - Ален Минк, продължавате ли да вярвате в “системата”? Ще се взриви ли тя? Ален Минк : - Не може да се изключи, че всеобщото избирателно право ще доведе на власт популистите, също като в Италия. Не бива да забравяме, че имаше една седмица, в която не бе изключен втори тур Меланшон-Льо Пен. Ален дьо Беноа:  - Смятам, че има грешки, които не бива да правим. Първата е грешката на онези военни, които си мислят, че следващата война ще бъде копие на предишната. Втората грешка е вярата, че постоянно се случват трансформации: понякога има непредвидени прищраквания, които правят така, че внезапно се случва нещо, настъпва “внезапен качествен скок”. И тогава всичко става много бързо. Ако утре стане нова световна финансова криза, което някои не изключват… Ален Минк:  - Аз не я изключвам! Ален дьо Беноа:  - Във всеки случай, бъдещето не е написано предварително. Важното е винаги да се връщаме далеч назад и най-вече да бъдем способни да направим генеалогия на системите, които се разгръщат пред очите ни. Всеки знае фразата на Босюе, че “Бог се смее на хората, които оплакват последиците от злините, чиито причини са им скъпи”, но малцина са способни да проследят дълбоките причини за явленията. За тази цел краткосрочността е безполезна, по-скоро дълговременността ще ни осветли повече. Ето че и аз съм малко броделианец…    ", "date": "2019.03.12", "title": "Ален дьо Беноа и Ален Минк: Ще има свят и след либералния капитализъм"}
{"url": "http://www.classa.bg/%D1%81%D0%B2%D1%8F%D1%82/item/393504-%D1%82%D1%80%D1%8A%D0%BC%D0%BF-%D1%80%D0%B5%D1%88%D0%B8-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%BD%D0%B0%D1%82%D0%BE", "text": " президент Доналд Тръмп ще увеличи сериозно сметката за разполагането на американски войници на територията на съюзниците на Вашингтон, като ги приканва да платят не само пълния размер на престоя си, но и допълнителни 50% от тази сума, пише The Washington Post, позовавайки се на запознати източници. Като формула Тръмп назова „цена + 50%“.     Имайте предвид, че някои страни сами предложиха да платят на Вашингтон за разполагането на американски войски на своя територия. Така Полша предложи на САЩ да постави бронирана дивизия, заплащайки цена от 1,5-2 млрд. долара. Съединените щати заявиха, че няма да разполагат база в Полша.      ", "date": "2019.03.12", "title": "Тръмп реши да спечели от разполагането на американски войски в страните от НАТО"}
{"url": "http://www.classa.bg/%D1%81%D0%B2%D1%8F%D1%82/item/393505-%D1%82%D0%BE%D0%BA%D0%BE%D0%B2%D0%B8%D1%8F%D1%82-%D1%83%D0%B4%D0%B0%D1%80-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Спорадични случаи на мародерство. Спонтанни протести. Пациенти молят лекарите да не ги изоставят сами. Жителите на Каракас се готвят за още по-агресивни удари срещу пазарите и ресторантите, когато слънцето залезе. Венецуела изпадна в криза с доставките на електричество за пети пореден ден. Представители на опозицията твърдят, че има над 20 смъртни случая в резултат на спирането на тока. При шест от случаите става дума за бебета, две от тях са били родени преждевременно с усложнения поради недохранване. Британският \"Гардиън\" цитира лекарят Хосе Мануел Оливарес (член на Националното събрание от социалдемократическата партия \"Ново време\"), който съобщава, че 15 пациенти са починали в болница \"Мануел Нунез Товар\" в североизточния град Матурин заради спряното подаване на електричество.     Изключването на системата за електроснабдяване във Венецуела се случи в края на миналата седмица, като засегна по-голямата част от страната, включително столицата Каракас. Това е поредната катастрофа във всекидневния живот на страната, която сякаш се движи в непрекъснат кризисен цикъл. Унищожителните ефекти на хиперинфлацията върху националната валута и сривът на икономиката накараха милиони души да избягат зад граница. От януари насам Венецуела изпадна в нов етап на политическо високо напрежение, след като опозиционните лидери отказаха да признаят за легитимно преизбирането на президента Николас Мадуро. На 7 март спря работа подстанцията \"Сан Джеронимо Б\", която подава електричество до домовете и работните места на 4/5 от венецуелското население от мощната ВЕЦ \"Гури\". До момента не е посочен срок за повторното пускане в експлоатация на подстанцията, а повечето й служители са получили заповед да не идват на работа в понеделник. Това твърдят двама от работниците и един от мениджърите на националната електрическа компания на Венецуела \"Корпоелек\" пред \"Ню Йорк Таймс\". Тримата са предпочели да останат в анонимност, за да не бъдат подложени на наказания от правителството. Близката резервна подстанция \"Сан Джеронимо А\", която подава много по-слаба мощност от по-малката ВЕЦ Матагуа, работи с прекъсвания от неделя. Снабдяването от \"Матагуа\" и още няколко топлоелектрически централи даде възможност на властите да пуснат ток в столицата Каракас под режим през деня. Правителството твърди, че енергийната криза е предизвикана от неизяснена техническа повреда в \"Гури\", която доставя 80% от електричеството на страната. Николас Мадуро и министрите му казват, че спирането на тока е резултат от саботаж и кибератаки, организирани от САЩ и опозицията, без да предоставят каквито и да било доказателства. Енергийни експерти, подизпълнители в енергийния сектор на Венецуела и служители на \"Корпоелек\" отхвърлят обвиненията в саботаж, като коментират, че тази криза е резултат от дългогодишна липса на инвестиции, корупция и изтичане на \"мозъци\" от държавната енергетика. \"Голямата мистерия е как тази авария не се е случила по-рано\", коментира \"Уол стрийт джърнал\". Подстанцията \"Сан Джеронимо Б\" свързва 8 от 10-те най-големи града в страната към ВЕЦ \"Гури\" чрез една от най-дългите електропроводни линии с високо напрежение в света. Обичайният звук от тока по далекопровода сега е заменен от пълна тишина. Кореспондентите на NYT виждат крава, която пасе насред трансформаторите. Няколко войници от Националната гвардия и екип от полицейски спецчасти охраняват подстанцията, но на място не се виждат работници. Подстанцията е от жизненоважно значение за стабилното електрозахранване на страната. Парализирането й означава, че подаването на ток вероятно няма да се възстанови поне до вторник. Междувременно правителството обяви понеделник за неучебен и неработен ден. Причината за спирането на тока продължава да е неясна. Синдикален лидер от \"Корпоелек\" на име Али Брисеньо коментира пред журналисти, че е възможно да е възникнал пожар под една от колоните на далекопровода, който да е довел до дестабилизиране на мрежата и да е довел до спиране на турбините на \"Гури\". Оттогава властите не успяват да ги върнат в експлоатация. Други експерти обаче смятат, че мащабът на кризата насочва към по-сериозен технически срив в самата водноелектрическа централа. Служител от надзора на \"Корпоелек\", който се занимава с електроразпределението на \"Гури\", казва, че е научил от ръководителите на централата, че има повреда в оборудването й. Последният опит на властите да възстановят работата на ВЕЦ-а е довел до експлозия във вторична подстанция край \"Гури\" в събота. Всяка следваща повреда води до допълнително дестабилизиране на мрежата.     Рестартирането на турбините изисква намесата на подготвени експерти, които могат да синхронизират скоростта на ротация на деветте оперативни турбини на централата. Най-опитните оператори на ВЕЦ-а обаче отдавна са напуснали компанията, твърдят специалисти от енергийния сектор - поради ниските заплати и параноичната атмосфера, захранвана от вечното присъствие на тайната полиция на Мадуро.", "date": "2019.03.12", "title": "Токовият удар на Венецуела"}
{"url": "http://www.classa.bg/%D1%81%D0%B2%D1%8F%D1%82/item/393506-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0-%D1%82%D0%B0%D0%B2%D0%B0%D0%BD-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BE%D1%82-%D0%B8%D0%BD%D0%B4%D0%B8%D1%8F", "text": "Редки реликви, опаковани във вестници, които останали в продължение на много години на тавана на къщата на британска двойка, вероятно струват много хиляди долари. Съкровището, намерено в окръг Berkshire, Обединеното кралство, се състои от седем предмета, включващи сабя със златна инкрустация, пистолет и златен печат. Предметите са принадлежали на семейството на султан Типу, владетел на Кралство Майсур, разположеон в южната част на Индия през XVIII век, съобщава Daily Mail. Ценните предмети са отнесени в Англия след смъртта на султана при обсадата на Серингапатам през 1799 година. Предметите били предавани от поколение на поколение 220 години и накрая този месец те ще бъдат продадени на търг. През януари двойката се свързала с Антъни Криб, търговец и специалист по продажбите на оръжия, за да му покажат сабята, която открили на тавана. Това е вълнуващо откритие - казал той, когато я видял.   \"Пистолетът несъмнено е най-забележителният, тъй като той не само носи символа на арсенала на султан Типу, но също така е и боен\", заяви аукционерът. „Има вероятност този пистолет да е използван от владетеля на Майсур в последната му битка срещу британците в четвъртата англо-мисорска война (1798-1799 г.), в която той е починал\", добави той.   Всички позиции ще бъдат продадени на търг поотделно на 26 март, без никаква предварителна оценка на стойността. Очаква се цената му да достигне няколко десетки хиляди долара.", "date": "2019.03.12", "title": "Намериха на таван съкровище от Индия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393507-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%81-%D0%B8-%D0%BD%D0%B0%D1%82%D0%BE-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%E2%80%93-%D1%84%D0%B0%D0%BA%D1%82%D0%BE%D1%80-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D1%80%D0%B5%D0%B3%D0%B8%D0%BE%D0%BD%D0%B0", "text": "Разширяването на Европейския съюз и НАТО със страните от Западните Балкани е ключов фактор за постигане на стабилност и сигурност в региона. Тази обща позиция изразиха след среща в Любляна президентите на България и Словения. Румен Радев припомни, че България и Словения са разположени в противоположни краища на Балканите, но и двете държави водят диалог и политика на сътрудничество в интерес на сигурността и на мира в региона. „Това е важен фактор за стабилността и европейската перспектива на Западните Балкани\", посочи българският президент. „И споделяме общото мнение, че разширяването на ЕС и НАТО със страните от Западните Балкани е ключов фактор за постигане на стабилност, сигурност и просперитет в нашият регион. Срещата на върха в София миналата година затвърди този приоритет\".     Словенският президент Борут Пахор потвърди, че през юни страната му ще бъде домакин на среща от инициативата „Три морета\", на която ще присъстват лидери на всички държави в региона. Двамата президенти обсъдиха и икономическото сътрудничество между двете държави. България и Словения могат да търсят нови форми на икономическо сътрудничество, посочи президентът Румен Радев пред представители на бизнеса в Любляна.   Българският президент и колегата му Борут Пахор откриха българо-словенски бизнес форум. В срещата участват представители на български компании от областта на информационните технологии, туризма, строителството и хранително-вкусовата промишленост. Над 70 са представителите на словенския бизнес \"Да търсим как заедно да произвеждаме, как заедно да развиваме нови идеи, как заедно да излизаме на трети пазари. И мисля, че в това е нашата сила\", каза президентът Радев. В края на октомври миналата година Любляна откри посолство в София, а от близо година между двете столици има директна авиолиния.", "date": "2019.03.12", "title": "Разширяването на ЕС и НАТО със Западните Балкани – фактор за сигурността в региона"}
{"url": "http://www.classa.bg/%D1%81%D0%B2%D1%8F%D1%82/item/393508-%D0%BA%D0%B8%D1%82%D0%B0%D0%B9-%D0%BD%D0%B0%D1%80%D0%B5%D0%B6%D0%B4%D0%B0-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-boeing-737-max", "text": "Китайският авиационен регулатор е наредил на китайските авиокомпании да преустановят използването на самолетите Boeing 737 MAX след катастрофата на самолета от този модел на Ethiopian Airlines, предаде Ройтерс.   Полет ET302 се разби в неделя близо до Bishoftu (Oromia, Етиопия). Всички 157 души - от 33 различни националности - които са били в самолета, са загинали, включително осем китайски граждани. Това е втората смъртоносна въздушна катастрофа за по-малко от пет месеца с този нов модел самолет. Миналия ноември JT 610 полет на Lion Air се разби на брега на Индонезия, тринадесет минути след излитане от Джакарта за Pangkal Pinang, убивайки 189 души на борда. Медиите, цитирайки източници от индустрията, запознати с въпроса, посочиха че китайските авиокомпании, които експлоатират близо 60 самолета от този модел, са получили заповеди от Китайската авиационна администрация (CAAC) и са преустановили тяхното използване. От своя страна CAAC потвърди, че заповедта е издадена. Мярката е взета от съображения за сигурност след неотдавнашния инцидент, според агенцията. Освен това CAAC потвърди, че ще издаде ново уведомление след консултации с Федералната авиационна администрация на Съединените щати и Boeing относно приетите мерки за сигурност. Boeing, най-голямата авиокосмическа компания в света, обяви, че ще отложи пускането на 777X - самолет с широко тяло - след катастрофата. Събитието бе насрочено за 13 март в Сиатъл (САЩ), но засега усилията на компанията ще бъдат насочени към подпомагане на засегнатата авиокомпания. Освен това, след като изрази съболезнованията си на семействата на пътниците и екипажа на пострадалия Боинг 737 MAX 8, компанията съобщи, че ще изпрати технически екип на мястото на произшествието, за да предостави помощ под ръководството на Службата за разследване на произшествия в Етиопия и Националния съвет по транспортна сигурност на САЩ.", "date": "2019.03.12", "title": "Китай нарежда на своите авиокомпании да прекратят използването на Boeing 737 MAX"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393500-%D0%B2%D0%BB%D0%B0%D0%B4%D0%B8%D0%BA%D0%B0,-%D0%BC%D0%B8%D0%BB%D0%B8%D1%86%D0%B8%D0%BE%D0%BD%D0%B5%D1%80,-%D1%85%D0%BE%D0%B4%D0%B6%D0%B0,-%D0%BC%D0%B8%D0%BB%D0%B8%D1%86%D0%B8%D0%BE%D0%BD%D0%B5%D1%80", "text": "Рекет, шантаж, сделка, паразитизъм, предизборно купуване на гласове - ако огледате коментарите около идеята за опрощаване на 8 млн. лв. дългове на Главното мюфтийство, със сигурност ще попаднете на поне една от тези присъди. Новината не можеше да дойде в по-неподходящ момент. От месеци НАП опъва нервите на целия бизнес с поредния административен батак около касовите апарати.      През това време партийно-обвързан началник на НОИ в Силистра беше арестуван заради издаването на фалшиви пенсионни документи под гриф \"Силно Мой Човек\". Накрая Владислав Горанов (\"агентът на НАП, който седма година живее под прикритие в апартамента на кръстника си\", както гласи най-новият виц) с усмивка защитава \"всеки способ\" за прибиране на държавни вземания - от внедряване на данъчни в селско хоро до командировката им на нудистки круиз.     И понеже чувството за хумор на финансовия министър не е сред най-атрактивните му таланти, сам Бойко Борисов запретна ръкави и реши да сложи точка на дебата със добрата стара тактика: страх.     Оказа се, че данъчно-осигурителната амнистия на Мюфтийството се прави в името на борбата с тероризма и в подкрепа на контраразузнаването, а идеалната цел е да не се допуска \"етнически ужас\", втори Възродителен процес, югославска касапница и други вариации по темата.  Държавата, чиято прокуратура и съд не наказаха  , сега имитира справедливост през кръпка в бюджета, с 30 години закъснение. Без да си дават сметка за щетите, които нанасят, и управляващите, и опозицията вкараха проблема за религиозното финансиране в най-мрачния възможен коловоз - на милиционерските похвати.     Милиционерски похват е да приравниш функциите на една религиозна организация към функциите на идеологически филиал на ДАНС, каквото се опитват да направят ГЕРБ и ДПС, включително главният мюфтия Мустафа Хаджи. Милиционерски похват е и популисткото оплакване на Корнелия Нинова \"А защо не опростим и дълговете на болниците\" - сякаш партията-наследник на БКП, която вкара Държавна сигурност в храмовете и третираше религията като \"опиум за народа\", има право да противопоставя болните срещу вярващите. Напълно обяснимо е защо реакцията на данъкоплатците е толкова остра - политическият елит си позволява да загражда вероизповеданията с цинизъм и дебелоочие, сякаш става дума за вносни, потенциално враждебни структури, чиято лоялност към обществения интерес едва ли не трябва да се откупува с такса \"Спокойствие\". Преди да бъде вкарана в ченгеджийския оборот, религията (която и да е религия) е доброволно самоопределение на свободни хора; тя е духовна идентичност, към която 5 милиона български граждани са обявили съпричастността си по своя лична воля (според данни на последното национално преброяване). Редовите свещенослужители не са \"търговците в храма\", а в много случаи извършват по-полезна социална дейност за хората в криза, отколкото цялата държавна администрация, взета заедно. Те не са рентиерите и лихварите. Не са тези, които продаваха църковните титли, издигаха собствени кандидати за кметове, изографисваха мустакати банкери по стените на манастирите и утопяваха блажните чинии по предизборни трапези. Не са тези, които парадират с накити, лимузини и необясним имуществен стандарт. Не са кресливите телевизионни \"апостоли\" на правата вяра, онзи отбор юнаци от картотеката на тоталитарните служби, които продължават и до днес да облъчват и отблъскват с езика на омразата. Дебатът за религиозното финансиране не е дебат за счетоводни баланси или за полицейщина. Не е дебат за \"галенето по главата\" от три папи. Това е дебат за причините, поради които доверието към религиозните ръководители от страна на онези 5 милиона вярващи българи е увредено или окончателно прекъснато. Обсъждането на едно или друго вероизповедание през призмата на външни зависимости, радикализъм и партийно напрежение, само разкъсва още повече тази нишка на взаимно доверие.     В идеалния случай, основната издръжка на религиите трябва да става чрез доброволно, осъзнато финансиране от самите вярващи. В други европейски страни то се случва чрез процент от подоходното облагане и отива в полза на конкретната църковна общност - не се прави поголовно и централизирано. Разрешаването на проблема за финансирането на религиозните организации не трябва да ги вкарва в още по-силна зависимост от \"кесаря\", а напротив - то трябва да върне отговорността за избора в ръцете на самите вярващи, както и задължително да направи отчетите за издръжката на вероизповеданията публични и ясни за всички, не само за нуждите на ДАНС. Току-виж хората си върнат вярата в доброто, семействата започнат да се връщат в храмовете по-често от веднъж в годината, а издигането на възмутителни мутри в религиозното водачество и църковните настоятелства повече не се допуска.", "date": "2019.03.12", "title": "Владика, милиционер, ходжа, милиционер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393501-%D0%BB%D0%B8%D1%81%D0%B8%D1%86%D0%B8-%D0%B7%D0%B0-%D0%BA%D0%B0%D0%BD%D0%B0%D0%B1%D0%B8%D1%81,-%D0%BB%D0%B8%D1%81%D0%B8%D1%86%D0%B8-%D0%B7%D0%B0-%D0%BA%D0%B0%D0%BD%D0%B0%D0%B1%D0%B8%D1%81", "text": "Един селянин, нашенски, намислил да ожени сина си за добро и работно момиче. Натоварил кола със сливи и тръгнал по селата да ги продава. И викал:   Сливи за смет! Хайде на сливите за смет!   Разбързали се жени, моми, баби да метат къщите, че то далаверата си заслужавала усилието. Селянинът вземал смет, давал сливи... И знаете как продължава по-нататък историята. Само че сега ще я разкажа в малко по-различен вариант. Скандинавски.   Няма да има           сори!),      Aко в Европа се чуе за нещо ново, чупещо стереотипите и дори скандално, то почти сигурно е тръгнало от северните държави. След ИКЕА, еднополовите бракове, евтаназията, H&M, АББА и Ингмар Бергман, сега Скандинавия е на път да революционизира още един бранш с доскоро изцяло криминален профил. Производството на марихуана. Но със задължителното уточнение: за медицински цели. На фона на другите скандинавски държави Норвегия изглежда крайно консервативна държава по отношение на всичко, което прави живота по-поносим: тютюнопушене, употреба на алкохол, импортни стоки на евтини цени, марихуана за рекреативни цели. Напоследък обаче управляващите политици започнаха да се ослушват за възможности да се включат в конопения бизнес, вдъхновени от почина на своите датски съседи. В Дания да се сдобиеш с марихуана за лични нужди посред бял ден е толкова лесно (и евтино!), колкото да си купиш баничка с праз от турска пекарна в хипстърския квартал  .  Нещата се получват още по-лесно, ако си с диагноза Паркинсон или след катастрофа гръбначният ти стълб е увреден. Тогава отиваш при личния, казваш му какви са ти оплакванията (болката сутрин е нетърпима, треморите те вбесяват и пречат на социалния ти живот, и т.н.) и той безпроблемно ти предписва Х пъти прием на канабис перорално на седмица. Датчаните са си добре. Освен че употребата на марихуана във всичките й проявления и форми е лежерно толерирана от закона, на правителствено ниво от няколко години насам се поощрява отглеждането от частни фермери на ценното растение за медицински цели. Затова и не е изненада, че датският клон на канадската фирма Aurora Nordic със седалище в град Одензе е в центъра на производството на канабис в Европа, с оранжерии, които се простират на 60 хиляди кв. м. площ и с клиенти като Германия, Франция и Италия. В Норвегия обаче идеята за отглеждане на канабис има доста по-неконвенционална мотивация от очакваната. Идеята страната да произвежда канабис за нуждите на собствения си пазар, вместо да внася отвън, идва от представители на Лявата партия. Норвежците мислят за лисиците! Е, и за болните от рак, разбира се, но най-вече за лисиците.  Идеята е срещу сериозно държавно субсидиране фермерите, които отглеждат животни заради кожата им, да зарежат сегашния си бизнес и да го заменят с отглеждането на Cannabis indica. Защо? По чисто хуманни причини. Норвежците са луди по дивата природа. Представата на много за перфектния уикенд е дървена хижа вдън гори тилилейски, без течаща вода и електричество. Те рециклират и най-малкото боклуче, възмущават се, ако дрехата им е изработена от слепи камбоджански деца, и, разбира се, много ги е срам, ако някой с възмутен тон ги попита: \"Тези ботушки от крокодилска кожа ли са?\" Дори кифлите им отговарят с извинителното: \"Ама аз не знаех... Подарък са ми от едно гадже.\"     Разбира се, заради предизвикателствата на северния климат, още от викингските времена алъш-веришът с животински кожи винаги е вървял по тези земи.  Понастоящем на територията на страната функционират около 270 ферми за животински кожи. В тях се отглеждат главно черни порове, белки и лисици. Палачинката обаче отдавна вече се е обърнала с хубавичкото надолу (главно заради агресивните действия на много местни и международни организации за защита на животните) и почти никой вече не гледа с добро око на бизнес, чийто предмет на дейност е дрането на животни. Редица социологически проучвания в страната показаха, че мнозинството от норвежците (62%) са против отглеждането на лисици и белки заради ценната им кожа. Разбира се, едно крайно демократично правителство, каквото е норвежкото, няма как да пренебрегне гласа народен. Не е изненада, че повечето партии (освен две), участващи в управлението на страната, пожелаха да се забрани със закон отглеждането на животни за добив на кожи. Гласуваният вече закон предвижда това да се случи до 2025. Само за справка: Подобен закон съществува отдавна в Англия, Уелс, Шотландия, Северна Ирландия, Ейре, Босна и Херцеговина, Австрия, Словения, Хърватска, и дори Сърбия и Македония. В други държави забраната е все още частична и обхваща само отглеждането на определени билоогични видове, най-често лисици. Порове, белки и лисици срещу марихуана.  Доколко ще са склонни фермерите да се захванат с новия бизнес за сметка на това, което е бил техен поминък от десетилетия? Засега настроенията в бранша са повече от минорни, но правитеството се надява с подходящата мотивация, както финансова, така и емоционална, да постигне желания резултат.      ", "date": "2019.03.12", "title": "Лисици за канабис, лисици за канабис!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393502-%D1%80%D0%B5%D0%BA%D0%B5%D1%82", "text": "  Няма закон за изменение и допълнение на Закона за вероизповеданията. Има закон за Главното мюфтийство. Което е политически дериват на ДПС и инструмент на Дианета (религиозния директорат на Турция), който е острието на неоосманистката политика на Ердоган за ислямизация на Турция, на Балканите и на Европа (само в Германия контролира над 1000 джамии).  Справка: Дианетът има 2,5 млрд. долара бюджет и 150 000 служители. Прибавете още 300 000 възпитаници на училищата за имами (имам-хатип), които Ердоган разстави в правителството, и още над 1 млн. турски младежи, които учат в имам-хатип, и ще получите преторианската гвардия на Ердоган. Общо - 1 450 000 верни на падишаха от Аксарай, който се изживява като султан и Шейх Юл-Ислям.       През 1999 г. правителството на Иван Костов сключва споразумение между Дирекцията по вероизповеданията и Дианета. В резултат всяка година Дианетът плаща на мюфтийството 2 млн.лв., изпраща 95 емисари, междувременно избуяват 30 мюсюлмански НПО-та, минаретата на 1500 джамии \"класират\" България на трето място след Германия и Франция и преди Англия по брой джамии. Ще минат десетина години и Костов ще получи внезапно прозрение: \"Дианетът мощно е влязъл в българското мюфтийство и се намесва в неговото управление и дела… ДПС участваше в избора на главен мюфтия… Дианетът ще продължи да доминира\".  Прав е. Дианетът ще продължи да плаща по 2 млн.лв. на мюфтийството. Нещото, наречено кой знае защо закон, не спира тези 2 млн.лв.      Няма закон. Има узаконяване на рекета. Ердоган рекетира Европа с мигрантски потоп, мюфтийството (ДПС) рекетира българската държава със закана за радикализация на имамите. \"Или ни опрощавате 8 млн. лв. задължения, или ние ще се радикализираме\", казва мюфтийството (ДПС), заело позата на пазител на националната сигурност. Позата е на охранител от времето на бухалките.  Няма закон. Има закана. Мюфтийството (ДПС) е класически рекетьор. \"Хем ще ни опростите 8 млн. лв., хем ще ни платите държавна субсидия 5 млн.лв., хем ще си получаваме от Дианета 2 млн.лв., и тогава, може би, едва ли не, няма да се радикализираме, понеже ние сме гарант за етническия мир, ние до етнорелигиозната карта не се и докосваме и нивгаш не сме я размахвали, понеже ние бдим за националната сигурност\", казва мюфтийството (ДПС).  Справка: Мюфтийството разполага с 4700 имота, които дава под наем и получава годишно 30 млн. лв. Наемател на мюфтийството се оказа - най-неочаквано! - Държавният куклен театър в Сливен. Построен с държавни пари и разменен срещу 2-3 апартамента от някакъв синкав кмет. Театърът плаща наем на мюфтийството, то си не мърда пръста да ремонтира театъра, покривът тече, сцената е прогнила.  Финансовото министърче  упорито повтаря, че всички - всички! - изповедания дължат на държавата 8 млн.лв. и че \"законът\" опрощава дълговете на всички - всички! - изповедания. На всички - всички! - изповедания \"законът\" отрежда ролята на параван. И главно - на Българската православна църква, която задължения няма. Зад този параван, и главно - за сметка на БПЦ и нейния авторитет - съдружието ГЕРБ-ДПС крие един длъжник. Мюфтийството. Което дължи на държавата 8 297 000 лв. (последна справка от НАП). При 30 милиона приходи! Тези 8 297 000 млн. лв. са натрупани от неплатени данъци, акцизи, такси, осигуровки и съдебни разноски. Нещото, наречено закон, повелява ние, данъкоплатците, да платим тези 8 297 000 лв. Мюфтийството (ДПС, Дианетът) непрекъснато води неоснователни дела, знае, че ще ги изгуби, губи ги, а после иска ние, данъкоплатците, да платим, задето ги е изгубило. През 2012 г. делата бяха 52 за 83 имота, сред които - 13 джамии, паметници на културата. После делата скочиха над 100 и придобиха епидемичен характер!   30 години мюфтийството се жалва (от Одрин до ООН), води и губи дела за \"връщане на вакъфските имоти\". На принципа \"ако мине\". И защото бди за националната сигурност и етническия мир, нали така. Що да не поразтресе малко тая сигурност и тоя мир! \"Вакъфски имот\" е султански, т.е. държавен имот, подарен на мюсюлмански храм от султана, неговите роднини или приближени и включва земи, гори, пасища и сгради. И съответната рая! В Османската империя вакъфи учредяват султаните, техните валидета, шехзадета, хасекита, везири, бейове, акънджии, висши сановници и представители на властническите династии. Вакъфът е инструмент на Шериата, на османския робовладелчески порядък, на османската власт, на личната власт на султана, на неговите настроения, прищевки и капризи.  До Освобождението от турско робство вакъфите владеят огромна част от България. В пространството на днешна България селищата (заедно с раята!), владени някога от вакъфи, са 1153. От тях 47% са основани от султаните, 18% от висши османски сановници, 11% от акънджийски династии, 9% от принцесите (дъщерите) на султана и т.н. Това е част от проучването \"Съдбата на вакъфските имоти в България в условията на прехода от имперско към национално държавно управление\" - проект, финансиран от Фонд \"Научни изследвания\" (договор ДН 10/14 от 17.12.2016 г.) с участието на учени от Софийския и Пловдивския университет. Всякакви претенции на мюфтийството (Дианета) за \"връщане на вакъфските имоти\" (ведно с раята!) са недопустими, несъстоятелни, нищожни и противоконституционни. Османска империя няма. Няма султани, шехзадета, валидета, хасекита, бейове, везири, акънджии и прочее. Ако някой е забравил - Денят на Възкресението Българско е 3 март 1878 г. Оня ден чествахме 141 години от Освобождението на България от турско робство.  Нито една българска Конституция - от Търновската до днес, не допуска по какъвто и да е начин и под каквато и да е форма възстановяване на Шериата, нито паралелно съществуване на Шериата като конкурент на българските светски закони.  Нито една българска Конституция - от Търновската до днес не допуска по какъвто и да е начин, под каквато и да е форма, заради чиито и да са претенции реанимирането на правилата (безправието!) на поробителя, на една несъществуваща империя.  Българската държава има една правна система. Няма две.  Българската държава има една Конституция. Няма две. Разбира се, хаджииванчовци и кириякстефчовци винаги се намират.     Няма закон. Има узаконяване на радикалния ислям. Когато плащаш рекет на бухалките, узаконяваш бухалките. За да не ти изпотрошат витрините. Да те \"пазят\" от самите себе си. Колкото повече плащаш (спиране няма!), толкова повече ги легитимираш. И признаваш тяхната власт над теб. Над твоя живот. Докато един ден откриеш, че бухалките, мутрите, муцуните, мафиотите, изпълзели от вонящите подмоли на обществото, облъхнати от бандитски чар, управляват държавата и пишат законите, че те са Законът, че те са Държавата.  Когато плащаш рекета на мюфтийството (ДПС, Дианета), щото инак имамите щели били да се радикализират, узаконяваш и насърчаваш ислямистите. За да не ти изпочупят държавата. Да те \"пазят\" от самите себе си. И приемаш, и легитимираш рекета, шантажа, изнудването като политическо средство. Колкото повече плащаш (спиране няма!), толкова повече ги легитимираш. И признаваш тяхната власт. Над Държавата. Над нашата Държава.    Няма закон. Има сделка. ГЕРБ-ДПС-мюфтийство. Има реверанси, поклони и пируети за сметка на българската държава и на българските граждани. Има едно па дьо троа (pas de trois), което в съдружие с Дианета преминава с дърварска лежерност в па дьо катр (pas de quatre). Цената на сделката е българската държава.  \"Ако не се беше взело това решение, целта на закона нямаше да бъде изпълнена\", издаде четата финансовото министърче, за което 8 млн. са пренебрежима сума, обаче мизерните 20 лв. на хороводците от Марково, са ужасно престъпление, сива икономика. Следващият път данъчни под прикритие да отидат не на нудистки круиз, а в някой гей клуб или на околовръстното.   Няма закон. Има сделка. Човек и добре да живее, винаги се появява ДПС. Дори човекът да е Галямата спасиба, който с иманентно присъщия си цинизъм и природна склонност към инсинуации, манипулации, спекулации, откровени лъжи и алабализми мотивира сделката с личното си участие във \"възродителния процес\" и \"голямата екскурзия\".  Предупреждавам Галямата спасиба!  ДПС винаги е част от успеха, но никога - част от провала, от отговорността и вината за него. Провалът с всичките му \"екстри\" винаги е за някой друг. ДПС винаги е победител с победителите и никога - губещ с губещите. ДПС е част от проблема (който създава) и от неговото решение (което предлага великодушно). Едновременно.  Всеки, който сключва сделки с ДПС, бива наказан и плаща жестоко. ДПС  наказания не го ловят. \"Политическата толерантност изисква, когато ДПС подкрепи ГЕРБ за дадено решение, ГЕРБ да каже: \"Благодаря, ефенди!\" - тези думи на Галямата спасиба преизпълниха с нега влюбените погледи на Жени-ГЕРБ. Това \"Благодаря, ефенди!\" струва скъпо. Какво е казало ДПС на логорейника Цв. Цв., не знаем. Може би \"Евалла, машалла, аферим, ашколсун!\".    Прочее, някой да е опростил дълговете на болници, детски градини, инвалиди, училища, театри, университети? Не. Защо? Защото лекарите, учителите, учените, децата, актьорите, инвалидите нямат бухалки.  А БСП седи под извънпарламентарната крива круша. Докога ще седи?      ", "date": "2019.03.12", "title": "Рекет"}
{"url": "http://www.classa.bg/%D1%81%D0%B2%D1%8F%D1%82/item/393503-%D0%B2-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%B8%D0%BC%D0%B0%D1%82-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BE%D1%82-%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": " национална партия (ШНП) планира да представи на британския парламент проектозакон, който да позволи провеждането на референдум за нейната независимост, в случай че Обединеното кралство се оттегли от Европейския съюз, заяви лидерът на шотландските националисти в Камарата на общините Ян Блекфорд. В ефира на БиБиСи Блекфорд заяви, че проектозаконът, който ще бъде представен следващата седмица, изисква признаването от британското правителство на факта, че шотландският народ в референдума гласува за запазване на Шотландия като част от Обединеното кралство, но  в рамките на ЕС.     „Ние също така предлагаме при това изменение признаването, че ако Великобритания напусне Европейския съюз, народът на Шотландия трябва да може да определи собствената си съдба, по-специално, той трябва да има такива правомощия, за да проведе референдум за независимост“.     Блекфорд обеща, че неговата партия ще се бори да спре Брекзит, тъй като Шотландия не иска да излиза от ЕС против волята си. По-рано първият министър на Шотландия Никола Стърджън изрази увереност, че след като Великобритания напусне Европейския съюз, Шотландия ще стане независима държава в резултат на референдума.      ", "date": "2019.03.12", "title": "В Шотландия имат намерение да гласуват за независимост от Британия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393498-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%89%D0%B5-%D0%B5%D0%B4%D0%BD%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D1%81%D0%BF%D1%8A%D0%BD%D0%BA%D0%B0", "text": "Големи са надеждите в София, че Фолксваген ще избере именно България за гигантската си инвестиция. Но ето, че сега Съветът на работниците иска да блокира изграждането на нова фабрика в Източна Европа.  Край на надеждите?         Съветът на работниците и служителите на концерна Фолксваген възнамерява да блокира изграждането на нова фабрика в Източна Европа, за която до момента най-добри шансове се дават на България и Сърбия. Вестник „Билд ам Зонтаг“ съобщава, че на решаващата среща на Управителния съвет тази пролет синдикалистите ще гласуват против гигантската инвестиция. Защо? В тази връзка германските медии припомнят, че концернът планира да инвестира около 1,3 милиарда евро в изграждането на нова производствена мощност за няколко модела от семейството Фолксваген. Фабриката трябва да започне работа през 2022 година, като планираният капацит е 350 000 коли годишно. Цитират се вътрешни източници от концерна, според които в момента се оглеждат десет възможни площадки за строителство в България, Румъния, Сърбия и Турция.     Вестник „Ханделсблат“ коментира, че Съветът на работниците и служителите оспорва и други решения на Управителния съвет, обвинявайки го в сбъркани стратегически планове. В случая с фабриката в Източна Европа синдикалистите смятат, че концернът разполага с редица ненатоварени мощности, които могат да се използват, вместо да се строи нова фабрика. Според ръководството на концерна, тази нова производствена мощност е необходима, тъй като в германския град Емден Фолксваген възнамерява да произвежда само електрически автомобили, а производството на модела Пасат да пренесе във фабрика на Шкода в Чехия. Говорител на концерна обяснява, че при това положение Шкода ще има нужда от допълнителни производствени мощности. Синдикалистите обаче твърдят, че вместо да се строи нов завод за 1,3 милиарда евро, трябва просто да се преоборудват вече налични мощности, което ще струва само около 200 милиона евро. България и Сърбия - предимства и недостатъци Сблъсъкът между синдикати и работодатели във Фолксваген в момента измества на заден план въпроса къде евентуално ще бъде построена новата фабрика. В интервю за ДВ проф. Щефан Братцел, директор на Центъра за автомобилен мениджмънт в Бергиш Гладбах, говори между другото за предимствата и недостатъците на България и Сърбия като инвестиционни дестинации: „Централен момент безспорно са ниските разходи за труд. В сравнение с тези в Западна Европа те са значително по-ниски и ще останат по-ниски за още доста години напред - това важи особено за България. Вторият важен фактор са цените на енергията, а освен това в Източна Европа са налице съответните структури на фирми-доставчици и поддоставчици\", казва Братцел. Според него в това отношение Сърбия стои малко по-добре от България. По-нататък експертът твърди, че членството в ЕС е изключително важен фактор при избора на мястото: \"Вижда се ясно какви са последствията за една страна, която напуска ЕС. Освен това в рамките на ЕС е по-лесно воденето на търговски преговори, защото връзката с партньорите е по-тясна, а това определено има своите предимства. Така че бих казал, че членството на една страна в ЕС е наистина сериозно предимство\", заключава Братцел.          ", "date": "2019.03.12", "title": "Фолксваген в България: още една сериозна спънка"}
{"url": "http://www.classa.bg/%D1%81%D0%B2%D1%8F%D1%82/item/393492-%D0%B7%D0%B0%D0%BB%D0%B5%D0%B7%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%83%D1%81%D0%B5%D1%89%D0%B0", "text": "Сорос и Макрон — свидетели на кризата на западната идеология   През май 2019 година ще се проведат избори за Европейски парламент. Предстои да бъдат избрани 705 депутати, представляващи почти 500 милиона граждани от 27 държави-членки на Европейския съюз.   Много политици и общественици сега посвещават речите си на перспективите на тези избори. Включително френския президент Еманюел Макрон и известния финансов спекулант Джордж Сорос.  Вземаме заедно две различни фигури, принадлежащи към различни поколения, защото ги обединяват паническите настроения по отношение към настоящето и бъдещето на Европа.   Бившият европеец Сорос, наричан «човекът, който е счупи банката на Англия», не може да сдържа опасенията си. 88-годишният финансов спекулант извежда списък на претенциите си към Европа адресиран към личния му враг Виктор Орбан, като настоява, че „всичко е остаряло“:   „За съжаление, на тези избори [на Европейския парламент през май 2019 година] антиевропейските сили ще имат сравнително предимство     Има няколко причини за това … В Германия, алиансът ХДС-ХСС работеше добре, докато не настъпва значително дясна партия … Ситуацията се променя след възхода на екстремистките «Алтернативи за Германия (AfD). Във Великобритания остарялата партийна структура препятства изразяването на волята на народа. Лейбъристите и консерваторите са вътрешно разделени, докато техните лидери, съответно Джереми Корбин и Тереза Мей, са толкова решени да държат Brexit, че трябва да си сътрудничат в името на това. В Италия електората, който подкрепяше Европа и имиграцията, попадна в ръцете на антиевропейски политици: партиите «Лига» и «Движение пет звезди» …     Всички общоевропейски алианси са изцяло подчинени на интересите на партийното ръководство … Трудно е да си представим по какъв начин проевропейските партии ще могат да победят на изборите през май, ако не поставят интересите на Европа над собствените си. За разлика от престарелия Сорос, 41-годишният Макрон в обръщението си към французите и европейците, публикуван в Le Parisien на 4 март, хвърли лозунга „За европейски ренесанс!“ Но в оценката на днешна Европа („всичко е остаряло“) Макрон и Сорос са прави. Никога досега — казва Макрон, — Европа не е била в такава голяма опасност.  Символът на това стана Brexit. Той символизира кризата на Европа, която не успя да отговори на нуждата на своите народи от срещу големите катаклизми на съвременния свят. И Сорос, и Макрон отъждествяват оттеглянето на Великобритания от Европейския съюз, от този наднационален (глобалистичен) проект за Западна Европа с триумфа на «анти-европейските» сили. И двамата се опитват да намалят значението на многообразието на европейските култури и народи , и да убедят обществото, че еднаквостта, еднообразието на извъннационалната система за управление е по-добра. Само че, самият европейският живот вече отхвърли тези опити. Европейският Съюз е отдавна на командно дишане. Проектът по укротяване на опърничавата си свърши работата, и сега Европа е зависима, с много проблеми и съответно лесна за манипулиране. Както изначално планират САЩ създавайки глобалния проект с кодово име «Европейски Съюз».         ", "date": "2019.03.12", "title": "Залезът на Европа се усеща"}
{"url": "http://www.classa.bg/%D1%81%D0%B2%D1%8F%D1%82/item/393493-%D1%81%D0%B0%D1%89-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-21-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Венецуела има най-големите петролни запаси в света и е пълна с други природни ресурси, включително злато, боксит и колтан. Но при правителството на Мадуро те не са достъпни за САЩ и транснационалните корпорации.   Вашингтон и осъденият от съда престъпник, назначен да свали правителството в Каракас, продължават да лъжат. Не ви ли се струва подозрително, когато изведнъж започва лавина от фалшиви новини за Венецуела, на тема „хуманитарна криза“, и тоталното игнориране на реалните хуманитарни кризи в Йемен и Газа? Не мислите ли, че има нещо наистина гнило в това, когато експертът Алфред Морис де Заяс, който беше изпратен от ООН във Венецуела, за да оцени ситуацията, не предизвиква интерес в поне някои западни медии или западни правителства?     Атаката на Вашингтон срещу Венецуела е нарушение на установеното международно право. „Принципите за ненамеса във вътрешните работи на суверенните държави се отнасят до международното обичайно право; те бяха закрепени в резолюциите на генералната асамблея , по-специално 2625-то (XXV) и 3314-то (XXIX), както и Виенската декларация от 1993 година и в Програмата за действие. Член 32 от Хартата за икономическите права и задължения на държавите, приета от Генералната Асамблея през 1974 година, предвижда, че никоя държава няма право да използва или насърчава използването на икономически, политически или други мерки, за да принуди друга държава да изпълнява своите суверенни права. В член 19 от Глава 4 на Организацията на Американските Държави се казва, че „нито една държава или група държави няма право да се намесва, пряко или непряко, по каквато и да е причина във вътрешните или външните работи на която и да е друга държава. Този принцип забранява не само използването на военна сила, но и всяка друга форма на намеса или опит за заплахи срещу държавата или срещу нейните политически, икономически и културни елементи. « Не ви ли се струва, че Вашингтон стигнаха твърде далеч, когато откраднаха 21 трилиона долара от Венецуела, които й принадлежат, наложиха санкции срещу страната в опит да я дестабилизират по такъв начин, и да поставят венецуелската власт на колене, обвинявайки венецуелския социализъм (особено национализацията на петролната компания). Именно заради това «сред народа възникна гладът», а след това САЩ «великодушно»предложи мизерните $ 21 милиона като «хуманитарна помощ», под прикритието на която да се влезе в страната и да се опоска до край. С «благородната цел «внасяне на демокрация».         ", "date": "2019.03.12", "title": "САЩ откраднаха 21 трилиона долара"}
{"url": "http://www.classa.bg/%D1%81%D0%B2%D1%8F%D1%82/item/393494-%D1%81%D0%B8%D0%BD%D1%82%D0%B5%D1%82%D0%B8%D1%87%D0%BD%D0%B8%D1%82%D0%B5-%D0%B3%D0%BE%D1%80%D0%B8%D0%B2%D0%B0-%D0%BC%D0%BE%D0%B3%D0%B0%D1%82", "text": "Огромно количество синтетични горива, генерирани от възобновяеми енергийни източници ще бъде необходими за пълното декарбонизиране на германската икономика, показва анализ на промишлената асоциация BDI, представен от Euractiv.    “За реализиране на амбициозните цели в областта на климата и енергетиката, ще е необходимо огромно количество синтетични горива, създадени чрез електрохимично преобразуване на пара и въглероден диоксид чрез използване на енергия от възобновяеми източници (т.нар метод Power-to-X)”, смята Карстен Роле, изпълнителен директор в германското звено на Световният енергиен съвет и ръководител на енергийната и климатична политика в BDI.     Според Роле най-мощният двигател в това отношение ще бъде транспортният сектор, като се очаква авиацията и корабоплаването да се възползват в най-пълна степен от синтетичните горива, особено при по-големите дистанции. Според прогнозите на Европейския съюз (ЕС) нисковъглеродното производство на електроенергия, както и ядрената енергия, ще покрият най-малко 50% от общото енергийно търсене в Европа до 2050 г., оставяйки над 40% за течните горива и другите видове зелени газове като водород.     Тези технологии се превръщат в привлекателни средства за генериране на енергия без въглеродни емисии. В Германия един от сценариите за чиста енергия до 2050 г. предвижда нуждата от внос на биогорива да достигне 340 тераватчаса. Според Роле въпросното количество енергия е приблизително равно на пълния капацитет на наличните в момента енергийни мощности на Германия. Сегашното потребление на електроенергия в страната възлиза на 380 тераватчаса , което означава, че около 90% от националните енергийни нужди могат да бъдат покрити от прогнозирания внос. Очаква се този внос да дойде основно от места като Австралия, Близкия изток, Африка и Латинска Америка, който разполагат с по-голям потенциал за развитие на възобновяемата енергия в сравнение с Европа. Според Световния енергиен съвет, глобалният пазар за Power-to-X може да достигне 10 хил. тераватчаса до 2050 г. при един от по-песимистичните сценарии. Това би означавало, че 40% от горивата при корабоплаването и авиацията ще бъдат генерирани по този модел. За момента германската индустрия е единствената в Европа, която разглежда Power-to-X като начин за декарбонизиране на потреблението на електроенергия. Според Роле потенциалното предимство на този метод е свързан с факта, че синтетичните горива могат да се съхраняват и използват по много начини в различни икономически сектори, които по принцип трудно подлежат на декарбонизация. Електроенергийният сектор в Европа също проявява интерес към технологията, особено по отношение на тежката индустрия като производството на стомана. Световният енергиен съвет прогнозира, че зелените синтетични горива могат лесно да увеличат своя количествен размер от 10 хил. до 20 хил. тераватчаса до средата на века като покрият около 50% от глобалното търсене на суров петрол.      ", "date": "2019.03.12", "title": "Синтетичните горива могат..."}
{"url": "http://www.classa.bg/%D1%81%D0%B2%D1%8F%D1%82/item/393495-%D1%83%D0%BA%D1%80%D0%B0%D0%B9%D0%BD%D0%B0-%D1%89%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8-%D1%80%D0%B0%D0%BA%D0%B5%D1%82%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "През февруари на изложение в ОАЕ Украйна показа ракетни системи. Бяха показани крилати противокорабни ракети \"Нептун\" с наземно базиране, както и високоточна система за залпол огън \"Ольха\" Президентът на Украйна Петро Порошенко потвърди днес, че страната планира да създаде ракетно оръжие с висока точност и повишен радиус на действие, предадоха руски и украински медии.  Според президента по този начин украинската армия ще стане още по-силна. \"Придържахме се към някои ограничения, които ни налагаше Договорът за ликвидиране на ракетите със среден и малък обсег, който действаше още от времената на СССР\", заяви той по време на работно посещение в североизточния украински град Житомир.    По думите му след като САЩ и Русия денонсираха този договор, украинските конструкторски бюра и промишленост вече не трябва да се съобразяват с ограничения в далечината на полета. \"На дневен ред е създаването на ракетно оборудване с висока точност и увеличен радиус на действие, което е в състояние да поразява мишени далеч в тила на противника\", каза президентът.  Миналата седмица Порошенко обвини Русия, че разрушава системата за контрол върху въоръженията, като имаше предвид Договора за обикновените въоръжени сили в Европа и ракетния договор. Тогава той заяви, че това обстоятелство сваля от Украйна \"някои задължения\" и й дава правото да разработва съвременни оръжейни системи, вкл. мощни ракетни комплекси, припомня ТАСС. Според руски медии подобни заявления от страна на Порошенко се оценяват в държавната Дума по-скоро като покана към западните страни да разположат свои ракети в Украйна, а не като задача, която се поставя пред собствената промишленост.  През февруари на изложение в ОАЕ Украйна показа ракетни системи. Бяха показани крилати противокорабни ракети \"Нептун\" с наземно базиране, както и високоточна система за залпол огън \"Ольха\".          ", "date": "2019.03.12", "title": "Украйна ще разработи ракетно оръжие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393496-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-i-%D0%B2%D0%B5%D0%BB%D0%B8%D0%BA%D0%B8,-%D0%B4%D0%B2%D0%BE%D0%B5%D1%81%D0%BB%D0%BE%D0%B2,-%D0%BF%D0%B0%D0%BF%D0%B0-%D1%80%D0%B8%D0%BC%D1%81%D0%BA%D0%B8", "text": "  Св. Григорий се родил около 540 г. в Рим. Родителите му били богати и знатни и ревностното благочестие било отличителна черта на цялото негово семейство. Майка му Силвия е причислена от Римската църква към лика на светиите. Неговата родственица Тарсила пред смъртта си. видяла Самия Христос, който я викал към вечен живот. Добрите примери и наставления подействували благотворно върху сърцето на момъка. Желаейки напълно да се посвети Богу, Григорий рано оставил светската служба, в която вече достигнал важен сан – префект (управител) на Рим. Той постъпил в манастира \"Св. апостол Андрей Първозвани\", с негови средства построен.      Всичкия си имот Григорий употребил За подпомагане на бедните и за построяване на манастири в разни области на Италия. А самият той живеел в бедност, спазвал строго въздържание и пребъдвал в постоянна молитва. Но не му било съдено дълго да продължава тоя начин на живот. Високите му достойнства привлекли всеобщото внимание и той бил пратен в Цариград с високо и отговорно поръчение – да уреди важни църковни дела. След смъртта на папа Пелагий единодушно бил избран Григорий в 590 г. за негов приемник. Дълго Григорий се отказвал от тоя най-висок пост в Църквата, писал и на император Маврикий да не утвърждава този избор; тайно се отдалечавал от Рим и се криел в градовете; но убежището му, по особена божествена личба, било открито и той бил принуден да приеме първосветителския сан. Папа Григорий бил изцяло предаден на Божията служба и на грижите за благото на поверените нему души. Изпълнен със смирение и пламенна любов към Бога и ближния, той гледал на властта като на трудно служение и често скърбял, че грижите за служебните работи го отвличат от духовно-съзерцателния живот. Като приел властта, светителят изпълнявал с усърдие и твърдост всички свързани с нея задължения. Обстоятелствата през онова време изисквали от него непрекъсната дейност. Лангобардите непрекъснато опустошавали римските области, в които няколко пъти свирепствували глад и заразни болести. Сред тия бедствия св. Григорий с неуморно усърдие и отеческа любов се грижел за своето паство. Скромните му доходи били употребявани за подпомагане на нуждаещите се; проповедите му ободрявали душите на бедствуващите; увещанията укротявали яростта на враговете. Но главна грижа на св. Григорий било разпространението на вярата и обяснението на словото Божие. В разни области на Италия имало тогава още много езичници, а мнозина от вярващите били увлечени от арианското лъжеучение. Св. Григорий се трудил неуморно да просвещава душите със светлината на истината и Бог благословил трудовете му. Покръстването на много езичници и укрепването на християнската вяра в Британия (Англия) са неразделно свързани с името на папа Григорий, който заради големите си заслуги е наречен Велики. Св. Григорий от малък бил със слабо здраве, но това не му пречело постоянно да работи. Той написал много книги: тълкования на някои места от Св. Писание, молитви, беседи и диалози за живота и чудесата на италийските светци. Заради това съчинение, написано в диалогична форма, той бил наречен Двоеслов (от гръцки Диалогос – Събеседник). Св. Григорий написал чудното житие на своя съвременник и учител преподобни Бенедикт Нурсийски. Нему се приписва и окончателното съставяне на литургията на преждеосветените Дарове , която до негово време се извършвала по устно предание. Св. Григорий бил крайно милосърден към нещастниците. Той на първо число всеки месец раздавал помощи, като посещавал болни и сиромаси, прислужвайки сам с най-голямо смирение. По тоя случай се запазило за него трогателно предание. Веднъж, когато той бил още монах в манастира \"св. Андрей Първозвани\", при него се явил един човек, който със сълзи му разказал, че бил стопанин на кораб и в буря изгубил кораба си с всичката своя и чужда стока. Григорий, като го изслушал, дал му шест златни монети. След един час просителят пак дошъл при него. \"Съжали се над мене, рабе Божий! – казал му той. – Ти ми даде малко, а аз загубих много.\" Григорий му дал още шест жълтици. Но тоя човек дошъл и трети път, казвайки: \"Имам голям дълг, помогни ми!\" Григорий нямал повече пари, но дал на нещастния едно сребърно блюдо. Няколко време след това св. Григорий, бидейки вече папа, заповядал веднъж – според обичая си – да приготвят у дома му обед за дванадесет бедни странници. За свое учудване той видял, че на трапезата седят не дванадесет, а тринадесет души. Казал това на домакина, но този го уверявал, че обядват само дванадесет човека. Тринадесетият бил невидим за всички, освен за Григорий. Подир обеда св. Григорий, като изпратил всички, дошъл при тоя, когото само той видял, и го попитал за името. \"Защо питаш за името ми? – отговорил той. – То е чудно!\" Св. Григорий настоял и узнал, че това бил неговият ангел хранител, който веднъж под вида на просек изпитал неговото милосърдие и оттогава бил при него неотлъчно, пазейки живота му. Св. Григорий паднал на колене и благодарил на Господа.      ", "date": "2019.03.12", "title": "Св. Григорий I Велики, Двоеслов, папа Римски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393497-12-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дат през 1229 г. армията на кръстоносците от Шестия кръстоносен поход навлиза в Йерусалим.    През 1860 г. за пръв път е отслужена църковна служба на български език.    През 1872 г. Иларион Ловчански е избран за Български екзарх.    През 1894 г. започва продажбата на Coca-Cola в бутилки.    През 1912 г. е основан Футболен клуб ПФК „Ботев\" (Пловдив).    През 1933 г. в Германия е свалено знамето на републиката и е издигнато знамето със свастиката на Националсоциалистическата партия.    През 1935 г. Персия се преименува на Иран.    През 1974 г. съветският космически апарат Марс-6 е спуснат успешно на повърхността на Марс.    През 1981 г. явлението Фотоелектретно състояние на веществата е вписано като откритие на акад. Георги Наджаков в Държавния регистър за открития.    През 1999 г. бившите членове на Варшавския договор, Чехия, Унгария и Полша се присъединяват към НАТО.    През 2000 г. папа Йоан Павел II иска публично извинение за прегрешенията на католическата църква пред човечеството.    През 2001 г. Софийският съд обявява авиокомпания „Балкан\" във фалит.    През 2003 г. Зоран Джинджич, министър-председателят на Сърбия е убит в Белград.              ", "date": "2019.03.12", "title": "12 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393489-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B5-%D0%B2%D1%8A%D0%B2%D0%B5%D0%B4%D0%B5%D0%BD-%D0%B2%D0%B8%D0%B7%D0%BE%D0%B2-%D1%80%D0%B5%D0%B6%D0%B8%D0%BC-%D0%B2-%D1%88%D0%B5%D0%BD%D0%B3%D0%B5%D0%BD%D1%81%D0%BA%D0%B0%D1%82%D0%B0-%D0%B7%D0%BE%D0%BD%D0%B0", "text": "Американските граждани от 2021 г. ще трябва да кандидатстват за виза при влизане в Шенгенската зона. От 2021 г. системата на оторизация за влизане в Европа (ETIAS), която регулира влизането в Шенгенската зона, ще действа върху американците.     Отбелязва се, че е взето решение за засилване на мерките за сигурност в региона и за намаляване на рисковете, свързани с незаконната миграция. За да издадат документ, гражданите на САЩ ще трябва да представят паспорт, кредитна или дебитна карта и да предоставят имейл адрес.        ", "date": "2019.03.12", "title": "За гражданите на САЩ е въведен визов режим в Шенгенската зона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393490-%D0%BD%D1%8F%D0%BA%D0%BE%D0%B9-%D0%BA%D0%BE%D0%B2%D0%B0%D1%80%D0%BD%D0%BE-%D0%B4%D0%B5%D0%B1%D0%BD%D0%B5-%D0%B1%D0%B5%D0%B7%D0%B7%D0%B0%D1%89%D0%B8%D1%82%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8%E2%80%A6", "text": "Дайте да го преправим този ЕС и да се върнем към Европа на отечествата, в която разните там \"джендъри\" няма да ни налагат своя \"розово-либерален фашизъм\". Вярвате ли на подобни измислици?  Това ли е българският интерес?       Две седмици след приемането на ВМРО в Алианса на консерваторите и реформистите в Европа (АКРЕ) досегашният (и кандидат за бъдещ) евродепутат от тази партия организира среща на консерваторите с тема \"Бъдещето на Европа: Традиционализъм, християнски ценности, патриотизъм\", а основното послание беше \"Новата Европа - Европа на отечествата и нациите\".     Разточителната предварителна реклама на срещата като „международна“ и „част от календара на АКРЕ“ се оказа попресилена - участието бе предимно местно, а „календарът на АКРЕ“ явно не бе успял да разбере навреме за нея. Но това са формалности. А и всъщност събитието беше много полезно - както (вероятно) за своите организатори, така и за страничната публика. Защото ѝ даде възможност да се ориентира в контекста и залозите на предстоящите избори за ЕП, като фокусира в себе си процеси, характерни и за българския, и за общоевропейския политически терен. Предизборен кипеж Макар и предизборната кампания формално да не е започнала, за много от тукашните политически играчи сега е най-усилното време. Борейки се да хванат поне една „ръка“ в предстоящото „раздаване на картите“ (което за някои е равносилно на оцеляване), те трескаво се групират и прегрупират, правят остри завои, свалят едни и надяват други идеологически маски. В това отношение явно повечето са преценили, че най-много ще се харчат консервативно-патриотичните идеи. Затова в тази ниша вече е тясно като в консервна кутия (дори и т.нар. системни партии са с единия крак вътре). А т.нар. публично пространство е задръстено с измислени страхотии и врагове, които трябва да стреснат електората и да го накарат да потърси консервативна защита. Част от играта е и придаването на важност чрез принадлежност или прикачване към някое от европейските политически обединения. Подобен кипеж се наблюдава и на общоевропейския терен. В борба за повече гласове и места в следващия парламент политическите семейства се прегрупират и без да подбират много-много търсят начин да се разширяват с нови национални играчи. В това отношение АКРЕ е типичен пример, най-вече защото има да наваксва голямата дупка, която заради Брекзит ще оставят след себе си британските тори. Затова се разраства българското присъствие - след човека-партия Бареков влезе ВМРО. И няма да е чудно, ако в края на краищата бъде припозната и откровено проруската „Атака“. Така миналата година италианското участие бе разширено с крайнодесните „Италиански братя“ (но пък Салвини и неговата „Лига“ засега гледат в друга посока). Сега най-вероятно предстои наддаване кой да приюти запътилия се извън ЕНП Орбан. Залогът :  бъдещето на ЕС Всички обясняват тази политическа хиперактивност с иначе безспорния факт, че на тези избори е заложено бъдещето (а може би и съществуването) на изправения пред „дълбок разлом“ ЕС. Според консерваторите, този разлом е прокопан от „политиките на глобалния либерализъм“ в лицето на ЕНП и ПЕС, които досега са управлявали заедно и носят отговорността за „мигрантската криза, бума на ислямския радикализъм, ерозията на традиционните ценности“. В българската си разновидност тази теза е по-истерична и леко изместена към полово-сексуалната проблематика: „джендъри“, „гей пропаганда“, „розово-либерален фашизъм“ и куп други измислици за това как някой коварно дебне беззащитните българи, за да им обърне сексуалната ориентация и да им смени пола. Прави впечатление и тезата за „двойните стандарти“, според която, например, те (Западът) ни смятат за второ качество хора, които не заслужават качествена храна, а могат да консумират каквото има и каквото остане… И така - либерализмът е нерадостното настояще, заплахата, отровата. А рецептата е написана: „лекарството“ за Европа са консерватизмът, християнските и семейните ценности, националните традиции, патриотизмът. Зададена е и посоката: бъдещето на Европа е в нейното минало - „Европа на свободните отечества и на нациите“. Което означава „връщане на компетенции у суверенните правителства и народи, които си сътрудничат посредством междуправителствени спогодби и споразумения\". Истинският разлом Моето уважение към споменатите ценности и традиции, но решаващо за бъдещето на ЕС няма да е противоборството между либералните и консервативните възгледи. То, разбира се, е напълно реално, но ожесточението, с което се води, често е модна поза за привличане на гласове. Или дори елегантно прикритие за крайнодесни и недемократични тенденции. Истинският „дълбок разлом“ е друг. Истинският „съдбовен избор“ е друг. За да обоснове тезите си, споменатият евродепутат от ВМРО твърди, че \"национализмът и националното самоопределение и националното самосъзнание са това, което е изградило днешна Европа\". Истината обаче е друга: основаването и развитието на ЕС е история на осъзнат отказ от национализма в името на мира, постепенно ограничаване на националния суверенитет и интегриране в единно пространство на демокрация, законност, права, свобода, солидарност. Именно това европейско обединение сега е поставено под въпрос. Разделителната линия: по-нататъшна интеграция или връщане назад към миналото, балансиране на интересите в името на дългосрочния общ просперитет или сблъсък на възраждащите се национални егоизми. Българският интерес Привидно българските консерватори предлагат някакъв среден път. Те са едновременно за солидарна (разбирай - с нас) и разумна (според нашите разбирания) Европа и за „България над всичко“ („Да направим България велика!“). Но предлаганото „лечение“ за ЕС ще има изненадващи за тях (или пък не?) странични ефекти. Представете си, например, какво ще стане с т.нар. „пакет Макрон“, ако пледиращите за „Европа на нациите“ надделеят, всички обявят, че техните свободни отечества са над всичко, суверенните правителства и народи си поискат обратно компетенциите. Тогава най-напред българските камиони и шофьори ще изгубят изобщо правото да превозват товари на местните пазари. След тях и всички останали ще загубят свободата да работят извън България. Накрая ще се върнат и визите. Запитайте се как ще завърши днешната патриотична борба срещу „двойните стандарти“ в ЕС. А какво ли ще стане с бюджета на Съюза и с неговите фондове за сближаване, когато надделее разбирането за еднопосочната солидарност и интеграцията по желание (комуто, колкото, когато и където му е изгодно)? Вече е ясно какво може да стане със законността, правата и свободата, в случай че се възприеме принципът на „суверенната демокрация“ - подчинена съдебна система, овладяни медии, закрити университети, смачкано гражданско общество, авторитаризъм, корумпирана олигархия. Крайният резултат от всичко това ще е печален. И изчезването на днешния ЕС ще е най-малкият проблем. Дали това е българският национален интерес?          ", "date": "2019.03.12", "title": "Някой коварно дебне беззащитните българи…"}
{"url": "http://www.classa.bg/%D1%81%D0%B2%D1%8F%D1%82/item/393491-%D0%BB%D0%B5%D0%BD%D0%B8%D0%BD-%D1%82%D1%8A%D1%80%D1%81%D0%B8-%D0%B1%D0%BE%D0%B3%D0%B0", "text": "  Само най-верни и близки от обкръжението на Ленин хора знаят, че в края на живота си, вече тежко болен, вождът на световния пролетариат се отрича от революционните си теории и прегръща учението на Христа. След първия удар на 23 март 1921 година, едва започнал да се съвзема, Ленин почти непрестанно мисли за Бог – в романа на Владимир Шаров „Бъдете като децата“ (Факел експрес, превод Здравка Петрова). „Истина ви казвам, ако се не обърнете като дечицата, никак няма да влезнете в небесното царство” – предупреждава в Евангелието на Матея Спасителят и Ленин, който постепенно губи разсъдъка си и става като дете, изцяло се прониква от тази идея.     Заедно с Троцки и Дзержински, в пълна конспирация, той организира таен кръстоносен поход към Йерусалим. В него трябва да вземат участие само деца – милионите безпризорни, които Гражданската война оставя без покрив и родители. Защото „всеки ден, изживян от човека на земята, е пълен догоре с грехове и само ни отдалечава от Бог“. И нито църквата с нейния хилядолетен опит, нито мъжеството на работническата класа ще върнат Божието царство на земята. Единствените, които могат да спасят света и човешкия род, са децата. Рицари на световната революция могат да бъдат само истински нищите духом.     Владимир Шаров  (1952 – 2018) завършва история във Воронежкия университет и работи във Всесъюзния научно-изследователски институт за документиране на архивите, където през 1984 г. защитава дисертация по история на Смутното време в Русия (началото на XVII в.). Разработва няколко оригинални исторически концепции и издава научния труд „Психология на руската история“. Чете лекции и доклади по руска история, литература и култура в Харвардския, Оксфордския, Кьолнския, Римския, Вашингтонския и други престижни университети.     Вл. Шаров е автор на сборници със стихове и есета и на девет романа, сред които „Преди и по време“ (1993), „Аз ли не жаля“ (1995), „Репетиции“ (1997), „Старото момиче“ (1998), „Възкресението на Лазар“ (2002), „Завръщане в Египет“ (2013), „Царството на Агамемнон“ (2018). Лауреат е на множество литературни награди.  Шаров си позволява да интерпретира крайно своеобразно и смело руската история от XVI до ХХ век. Всяка негова нова книга се превръща в събитие и е повод за възторзи и яростни дискусии. Романите му омагьосват с размаха на литературния замисъл, ослепителното въображение, поетичното слово и абсолютната оригиналност на повествованието. Едни го наричат жив класик, други – литературен провокатор, който работи на границата между историософията и религиозно-мистичното възприятие на действителността. Сравняват писането му с реализма на Толстой и фантастичните абсурди на Кафка, а на Запад го наричат „новият Достоевски“. Следва откъс от романа. О бщо взето кротувах, а после ни в клин, ни в ръкав ме обземаше ярост. Нахвърляше ми се като пристъп, без ред и график, и сигурно в такова състояние съм бил страшен, защото по едно време изведнъж схванах, че мама и татко се страхуват от нея повече, отколкото от епилепсията. Тогава се видях с техните очи и ги съжалих, разбрах, че страдат без вина виновни. Ето защо сам поисках да вляза в психиатричната клиника. В нашия район имахме „Кашченко“, там ме прибраха. В лудницата прекарах почти година, по-точно единайсет месеца и шест дни. Не е малко, тъй че от „Кашченко“ излязох друг във всяко отношение човек. Промените бяха започнали още в университета, а в болницата черупката, в която бях расъл, окончателно се разпадна.  Заради епилепсията и афектите ме сложиха във второ, полутежкото отделение. Във всяка психиатрична клиника не са рядкост хубавичките медицински сестри. Тук плащат прилично – има сума ти различни надбавки; за да си освободиш половината седмица, лесно можеш да вземеш денонощни дежурства, освен това в медицински институт можеш да влезеш с привилегии. Именно една от сестричките в отделението, Настя, след месец ме взе под закрилата си. Много дължа на Настя. Благодарение на нея се чувствах добре в болницата, във всеки случай по-добре, отколкото вкъщи, на улица „Леонтиевски“. Станах по-уравновесен, по-весел, дори започнаха да ми намаляват дозите глюферал и успокоителните. След половин година се заговори и за изписване. Но аз не исках да си тръгвам. По това време Второ вече бе станало мой дом, моя бърлога, така че не се решавах да изляза на бял свят току-така. В психиатричните клиники приемат такива неща с разбиране, не те гонят насила. После, като се поизморих от Настя, сам заговорих за освобождаване и щом в Пето отделение, санаториалното, се освободи легло, ме преместиха там.    „Петорката“, или прочутата Канатчикова дача, е нещо като преходно звено между затвора и дома ти. Построил я един търговец със същото име, инак Кашченко не се съгласявал да лекува неговата луда дъщеря. Тук все още не бяха разграбили нищо: същите огледала в стил ампир, високи до тавана и с махагонови рамки, хол в стил Луи ХV, и то с оригинални, прекрасно реставрирани мебели. Болницата е цял огромен град, майстори колкото щеш. Освен хол има и малка билярдна: маса, германска изработка с мраморна основа и умерено протрито сукно, истински топки от слонова кост. Един хроник, стар маркьор, работил някога в Парка за отдих и култура „Горки“, се грижеше всичко да е наред. Пак той струговаше и лепеше от различни видове дърво прекрасни щеки. По принцип в ръцете на хора, които според закона не отговарят за себе си, щеките са истинско оръжие, така че не им е мястото в една лудница, но завеждащият Пето отделение Валентин Николаевич Григориев, страстен играч, ученик на прочутия Семанов, си затваряше очите за тази нередност.  Ала рай никъде няма. В Канатчикова дача лично мен ме смущаваше не огромната, едва ли не за петдесет легла болнична стая, половината от която хърка сякаш предсмъртно, а веднъж в седмицата някой наистина умира. Във всяка болница хората предават богу дух, човек свиква с това, още повече че ти дават колкото ти трябва приспивателно изобщо без приказки. Но там, редом с ампира, редом с махагона и билярда има абсолютно безумен клозет. И той е луксозен, с гипсови орнаменти по тавана, с четири високи прозореца в готически стил – това е вече московски модерн, – а покрай стените с редица от петнайсет обикновени съветски седящи тоалетни и всичко както му е редът в лудниците – без прегради, нито странични, нито предни, та да не би, пази боже, някой да се обеси.  Разбира се, тоалетните са такива във всяко отделение, но тук изглеждат особено безумно. Човекът, който ги е измислил, сигурно е имал вкус – нямам никакви претенции към преливащите една в друга заоблености. Но след като се почуди и на тях се намести разкекерчен нещастник с перманентен от хаповете запек, така си и остава, кажи-речи цял час в безполезни напъни. На всичко отгоре – и вечно развалени казанчета, така че под теб като подигравка непрестанно ромоли чист, прозрачен, непресъхващ ручей. И досега си спомням стъписването, което ме обземаше, колчем влезех в тази зала: все пак има неща, които са ни учили да правим в самота. А инак, за да бъда справедлив, Канатчиковата дача, разбира се, никак не е лошо място.  Настя ме обичаше. Нощем в лудниците е тихо и освен болните почти няма хора. Когато лежах във Второ, имахме на разположение и лекарския кабинет, и стаята на старшата сестра. Обикновено Настя избираше дивана в кабинета на завеждащия отделението, но при необходимост не се отказваше и от кушетката в сестринската стая. Беше любвеобилна и ако по време на нейно дежурство го правехме по-малко от три пъти, обвиняваше поред мен, хаповете и целия си разтурен живот.  Когато научи, че в Канатчиковата дача се е освободило легло, тя каза, че иска да роди, че ще ме вземе от болницата и ще се оженим. Вярно, Наро-Фоминск не е Москва, но тя има там стая и откъдето и да го погледнеш, е по-добре от лудницата. Аз обаче се направих, че не съм я чул. Настя беше грижовна, предана, така че по-късно неведнъж съжалих за отказа си. И досега си спомням с добро и нея, и болницата. Благодарение на тях за пръв път след моето салтомортале се сдобих с тил, за пръв път разбрах, че ако нещата не потръгнат на свобода, има едно място, където, макар и различен, също има живот и в този живот аз ще бъда приет.    В болницата аз се досещах, че Настя шмекерува с лекарствата – намалява дозата на едни и добавя други, но не се връзвах. Смятах, че щом за десет месеца във Второ отделение не бяха се случвали пристъпи, всичко е наред. Може причината да е била не в лекарствата, а в самата Настя или в това, че в болницата никой нищо не иска от тебе, така или иначе още не бе минала и седмица от изписването ми, когато моите пристъпи отново започнаха. Наложи се да се върна към сериозните препарати, и то във все по-увеличаващи се дози. Правех всичко, което ми казваха лекарите, докато за пореден път се убедих, че след грехопадението на Адам в нашия свят не е останало чисто добро: лекарствата – разбира се, ако извадиш късмет – ще спрат пристъпите, но същевременно ще те превърнат в нещо като растение.  Почти година живях именно така, дори едва местех крака при ходене, а после зарязах това, реших – да става каквото ще. Завъртя се един вид рутинна руска рулетка. Никога не знаеш кога и къде ще те удари. Но пък знаеш, че след някой от пристъпите може да се съвземеш вече пълен инвалид с пречупен гръбнак или, задавен от собствения си език, изобщо да не се съвземеш. Засега вадя нечуван късмет, той е с мен вече много десетки пъти поред, така че има за какво да благодаря на Бог.  По природа съм хазартен тип и оптимист, но в училищните часове по математика успяха да ми обяснят, че подобен с нищо несравним късмет не може да е с мен вечно, в края на краищата никой не е опровергавал теорията на вероятностите. Общо взето, ако съдбата ми бе оставила поне някакъв шанс, никога не бих играл при подобни условия. В деня след пристъпа разбирам това особено ясно и благодаря по сто пъти, понякога и плача. А след като се успокоя, си обяснявам, че и животът на другите не е вечен.  По-рано си мислех, че ако бе пожелала, Дуся би могла да ме излекува не по-зле от Настя. След пристъп, когато дълги часове наред се излежавам в полузабрава, често сънувам едно и също – че живеем не на „Леонтиевски“, а на село, в къщата на баба, и гледаме прасе. Къщата е малка, затова са ме настанили с прасето в кочината, в две съседни клетки. Дели ни само дъсчена преградка, но не сме приятели. Какво ти приятелство, когато мен ме мъчи черна болест, беснея, мятам се в пристъпи, а съседът е спокойно, дебело прасе, хрупа си нещо от копанята. И няма страх от нищо, гадината, защото до Коледа има цял месец, а по-рано на никого и през ум няма да мине да го заколи.  И ето че при нас идва Дуся. Аз протягам ръце към нея, моля кръстница да ми помогне. Кълна се, че няма да я погледна повече проклетата водка, псувам я, горката, наричам я отрова. Разбира се, не забравям и да плача, хич не ме затруднява, открай време съм си ревлив като момиче. Колко са ме били заради тия сълзи, чак ме е страх да си спомня. И все пак ту се надявам на Дуся, ту не се надявам. Защото тя разбира, че не може да се вярва на нито една моя дума, пък и изобщо, макар да ми е кръстница, никога не ме е понасяла. Сега обаче, изглежда, плача добре, талантливо, с една дума, Дуся се колебае. На туй отгоре и мама се разридава, подир нея и татко. А прасето е спокойно, диша си равномерно, дъвче си. Изобщо съчувствие у него не търсù. Ама, хайванът с хайван, хич да не си мисли, че пътищата ни са различни, едно сме ние, едно. Какво като сълзите ми пет пари не чинят, и бащините ми – и те, защото той сега кърка не по-малко от мен, но виж, Дуся дори много обича мама. Обича я, жали я и почти нищо не може да ù откаже.  Че Дуся, моята кръстница, една наистина голяма ясновидка, от самото начало не хранела никакви илюзии за мен, научих отдавна, докато слушах една проповед на бившия духовник на Дуся отец Никодим със светско име Алексей Полуектов. Но тогава не обърнах внимание на това.", "date": "2019.03.12", "title": "Ленин търси Бога..."}
{"url": "http://www.classa.bg/%D1%81%D0%B2%D1%8F%D1%82/item/393488-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%82%D0%B5-%D1%81%D1%85%D0%B5%D0%BC%D0%B8-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-%D0%B8%D0%BC%D0%B0-%D0%BB%D0%B8-%D0%B2-%D1%82%D1%8F%D1%85-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0", "text": "Милиарди долари са изнесени от Венецуела и изпрани чрез посредници и банки. В подобна схема навярно е участвала и българска банка. ДВ разговаря с журналиста Инго Малхер, който е разследвал темата за венецуелските пари.         Журналистът от германския седмичник \"Ди Цайт\"е проследил дейността на един германски банкер, помогнал за препирането на над един милиард мръсни пари. Според неговите показания, участници в схемата са били и тримата доведени сина на президента Мадуро. Част от парите са се озовали в САЩ, а това е довело до намесата на американските власти. ДВ се свърза с Инго Малхер, за да потърси отговор на въпроса дали в тази схема се появяват хора и банки, свързани с България. Журналистът не беше попадал на \"българска връзка\", но разказа за милиарди мръсни пари, изнесени от Венецуела към Малта, Испания или Швейцария. Предлагаме Ви интервюто с Инго Малхер с известни съкращения. Впрочем, журналистът изрично помоли за връзка с източници в България, които могат да подпомогнат бъдещите му разследвания. Инго Малхер:  В края на миналата година в САЩ беше осъден германският банкер Матиас Крул, работил за швейцарска банка. Присъдата от десет години лишаване от свобода беше произнесена заради пране на пари и съучастие в прането на пари. Става дума конкретно за един случай, свързан с държавната петролна компания във Венецуела PDVSA и за користни измами, свързани с обменния валутен курс.      Според американската прокуратура, с помощта на служители в PDVSA група от хора са присвоили 1,2 милиарда долара именно чрез тази схема, използваща валутните курсове между местната валута „боливар\" (Венецуелски Боливар VEF – бел. ред.) и долара и еврото. Част от тези пари после са попаднали в ръцете както на високопоставени венецуелски политици, така и на доведените синове на Мадуро, а германският банкер е получил комисионна от 600 000 евро. Как точно са били присвоявани парите? Инго Малхер:  Във Венецуела курсът на местната валута към долара е твърдо фиксиран от Централната банка. Но не всеки може да си купува долари по този курс, защото това би ускорило галопа на инфлацията и би довело до още по-бързо обезценяване на местната валута. Ето защо долари могат да купуват само определени фирми - и то с изрично разрешение. Една от тези фирми е PDVSA. Всички останали са принудени да си купуват долари по черния курс, който е около десет пъти по-висок. В случая измамниците притежават долари. С тях купуват на черния пазар местна валута „боливар\" и предоставят голям кредит – именно в боливари – на PDVSA. После държавната петролна компания връща този кредит в евро или долари, а „кредиторът\" получава десеторна печалба. А защо  PDVSA  се нуждае от кредити? Инго Малхер:  Оперативният бизнес винаги се нуждае от добри кредити – и ги взима. В нормалния случай би трябвало да издават акции или облигации, за които да се наддава. Но те не са го направили, а просто са сключили договор за кредит между PDVSA и измамниците. За тази цел са необходими вътрешни хора, които взимат подкуп. Само с тяхна помощ може да се сключи подобен договор за кредит. Тъкмо поради това прокуратурата на САЩ твърди, че това са мръсни пари. След което парите се изпират в чужбина. Как става това? Инго Малхер:  Използвани са били много и най-различни модели. Известно е, че една много голяма част от парите първо е била насочена към фирми-пощенски кутии в Малта, които принадлежат на подставени лица. После парите се завъртат в различни бизнеси в Малта и в други страни – купуват се облигации или недвижими имоти, например. В Испания са били купувани много недвижими имоти. Част от парите са били трансферирани през няколко банки, докато първоизточникът вече стане непроследим. Трудно ли се прикриват следите на такива пари? И дали самите банки лесно приемат такива парични преводи?     Инго Малхер:  Всичко е много сложно и може да сработи единствено, ако имаш съучастници, които добре се ориентират във финансовата джунгла. И най-вече – ако имаш съучастници вътре в банките и дори банкери, които притежават собствена частна банка.  Българските власти разследват подозрението, че в такава схема е участвала и една българска банка, където са пристигали пари от  PDVSA ? Смятате ли, че в случая също става дума за пране на пари? Инго Малхер:  Теоретически това, разбира се, е възможно. Ако в България има хора, които знаят повече по въпроса, много ще се радвам да установя контакт с тях. Страни като България (но и Германия) са привлекателни за такива операции. Едно от важните условия е в страната да има стабилна валута – например еврото. Измамниците освен това преценяват в кои държави има подходящи структури, където имат добри контакти с местни банки и банкери. Така парите могат да изтекат към България, примерно, или пък към Швейцария или Германия – навсякъде, където банковият надзор е относително слаб. В такива страни се търси банка, през която могат да се извъртят парите, търсят се доверени лица и финансови посредници, които срещу сравнително висок хонорар могат да осъществят трансакциите. Реалистично е и в България да се е случило същото, ако съдя по факта, че властите в САЩ се отправили конкретно запитване до българските институции. Това е сериозен индикатор, понеже в момента САЩ издирват по цял свят парите на PDVSA. Те със сигурност са отправили запитвания към редица страни, включително и към България. Вие чували ли сте за някаква „българска връзка“ във Вашето разследване? Инго Малхер:  В моето разследване около дейността на германския банкер Матиас Крул името на България не се е появило нито веднъж. Имате ли представа за каква обща сума незаконно изнесени от Венецуела пари става дума? Инго Малхер:  За случая с германския банкер вече стана дума – там сумата е 1,2 милиарда долара. Известен е и още един случай с швейцарски банки, където сумата е доста по-висока – 4,5 милиарда долара. На фона на тези разкрития аз предполагам, че общата сума е още по-висока.          ", "date": "2019.03.12", "title": "Венецуелските схеми за пране на пари: Има ли в тях и \"българска връзка\"?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393485-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BC%D0%B0%D1%80%D1%82", "text": "ОВЕН ( 21 март - 20 април ) Направете така, че да бъдете в центъра на вниманието на другите. По някаква причина упорито се стремите да снизите самочувствието си, което ви пречи но пътя към успеха. Във финансовата сфера всичко ще се върне към нормалното, т.е. ситуацията ще стане още по-лоша. Основното нещо е, да не влизате в дългове, защото ще трябва да връщате ваши пари. ТЕЛЕЦ ( 21 април - 21 май )  Ще настъпят положителни промени в живота ви. Те ще бъдат свързани с личната и професионалната сфера. Разбира се, не разчитайте на кариерен възход, макар че ще имате предпоставки за това. Главното е, да не намалявате темпото. Болезнените и пренебрегвани битови проблеми, ще трябва да решавате в движение. В противен случай, ще се карате със семейството. БЛИЗНАЦИ ( 22 май - 21 Юни ) Препоръчително е да се уедините и погрижите за себе си. Външният ви вид изисква промяна? Запишете час в салон за красота. Но се доверете на опитни специалисти, които вече познавате. В личната сфера, трябва да се отървете от всички ненужни неща. Включително, от ревността и грубия език. Едно пътуване по работа, може да се окаже интересно.   РАК ( 22 юни - 23 юли ) Днес ще трябва постоянно да се занимавате с проблемите на другите хора, да се обаждате на някого или да просите нещо. Но, не се упреквайте твърде много за слабостта. Напротив, колкото по-благосклонни сте към другите, толкова повече ще получите в замяна. Във финансовия сектор, са възможни грешки. Ако решите да инвестирате в бизнес, то печалбата няма да дойде скоро. ЛЪВ ( 24 юли - 23 август ) Препоръчително е да подредите всичките си дела - нови и стари. Планирайте почивка със семейството, отидете сред природата, отпуснете се на слънце. Здравето е добро, но трябва да се пазите. С други думи, закалете тялото си, не преяждайте и пийте повече течности. Но от алкохола, е по-добре да се откажете, за да не страдате от махмурлук. ДЕВА ( 24-ти август - 23 септември ) Ще започне нов цикъл в живота ви, който ще е забележим дори за хората около вас. Ще се издигнете толкова рязко в кариерата, че дори успешните ви приятели ще завиждат. Може да се запознаете с влиятелни хора, по време на бизнес пътувания и да направите сделки. Дори и с финансите, всичко ще върви перфектно. ВЕЗНИ( 24 септември - 23 октомври) Не се връщайте там, където отдавна не ви чакат. Това се отнася както за предишна работа, така и за минала любов. Промяната идва, имайте търпение. Чудесен ден за спорт, занимания с хобито и разходка сред природата. Проблемите във финансовата сфера, ще ви изглеждат нерешими. Добре че ви подкрепя, стар и мъдър приятел. СКОРПИОН ( 24 октомври - 22 Ноември ) Възможно е, неочаквано пътуване. Да тръгнете на път, ще трябва спешно, но не се паникьосвайте. Понятието \"неканени гости\", ще осъзнаете в пълният смисъл. Всъщност, ще бъдете изненадани, когато на вратата ви почукат далечни роднини. Но с финансите всичко ще е наред! Може да се разходите по магазините, без никакви притеснения.   СТРЕЛЕЦ ( 23 Ноември - 21 Декември ) Възможно е приятно пътуване, след което животът ви ще изглежда като ярко приключение. Не се страхувайте от новостите, промяната и необичайните неща. Всичко това наистина сте заслужили, радвайте се от сърце. С любим човек, няма да имате проблеми. Взаимоотношенията, ще се развиват толкова добре, че може да помислите за сватба и годеж. КОЗИРОГ (22 Декември - 20 януари ) Ще разберете какво е „любов от пръв поглед“. Оказва се, че това чувство не само ще ви вдъхнови, но и ще ви помогне да се видите от страни. Работните задачи не пренебрегвайте, бъдете изпълнителни. Пречките във финансовата сфера, ще са временни, не се тревожете. Вечерта ще бъде значима и незабравима.  ВОДОЛЕЙ ( 21 януари -  19  февруари ) Не е препоръчително да преувеличавате проблемите си, другите може би дори имат по-големи. Също престанете да се оплаквате на всички, че нямате късмет. Неочаквано пътуване, ще ви позволи да се отървете от болезнените мисли. Така ще се увлечете от приятен спътник, че ще забравите за всичко. Е само домашните проблеми, ще напомнят за себе си вечерта .   РИБИ ( 20 февруари - 20 март ) Пред вас, ще се проправи път към успех и слава. Колко време чакате това. Прекрасно ще се развиват взаимоотношенията с колеги, приятели и роднини. Възможно е да купите нещо голямо и скъпо. Трябва да следите за здравето си. Ако зрението ви се влоши рязко или ви боли гърба, консултирайте се със специалист.", "date": "2019.03.12", "title": "Дневен хороскоп 12 март"}
{"url": "http://www.classa.bg/%D1%81%D0%B2%D1%8F%D1%82/item/393486-%D0%B1%D0%B5%D0%B7%D0%BF%D0%BE%D1%89%D0%B0%D0%B4%D0%BD%D0%B0-%D0%B0%D0%BC%D0%B1%D0%B8%D1%86%D0%B8%D1%8F-%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F", "text": "Как един млад мъж стана учен за \"Ислямска държава\"     Във времето на своя голям разцвет терористичната групировка \"Ислямска държава\" е твърдо решена да се превърне в истинска държава. Джихадистите имат своя валута, своя данъчна система, свои съдилища, както и свои учени. Учени, които да вложат всичките си умения в произвеждане на оръжия за водене на абсолютната война на ИД. Някъде по това време Ахмед точно е приключил с докторантурата си по медицинска химия и разработване на лекарства и търси място, където да приложи всички придобити от него умения. А това, което го очаква е далеч от теоретичните проучвания. И \"Ислямска държава\", и \"Ал Кайда\" преди това, още от 90-те насам, се опитват да се сдобият с химическо оръжие. За разлика от останалите джихадистки групировки обаче ИД е далеч по-целеустремена към тази си цел.  Трудно е да се каже точно до каква степен стигат успехите на \"Ислямска държава\" в тази посока. Съответно е и трудно да бъдат потвърдени твърденията на Ахмед, който в момента е в затвор в Багдад. Въпреки това обаче казаното от него се потвърждава до голяма степен от думите на друг от учените на групировката - иракския геолог Сюлейман ал-Афари. Пред Washington Post той заявява, че е съблюдавал производството на иприт - изключително силно бойно отровно вещество.   Също така се знае, че ИД чрез глобалната си мрежа от собствени медии и канали в социалните мрежи успява да създаде корпус от учени, взаимодействащи си както лично, така и през форуми в дарк уеб. Тяхната цел е да създадат оръжия за масово поразяване. Ахмед става част от този корпус. В разцвета на силите си преди четири години усилията на \"Ислямска държава\" по набирането на кадри включват както достъп до по-добре оборудвани лаборатории, така и по-големи възнаграждения, отколкото един млад учен в Ирак (а и не само) може да си представи. Освен това обаче за Ахмед е ключова и тръпката - той знае, че може да разработи химическо оръжие, просто му трябва истинска лаборатория и необходимите материали. А ИД му предлагат всичко това наготово. Наскоро водената от САЩ коалиция и иракските сили обявиха, че в Мосул действително са открили такива съоръжения, в които са били разработвани химически оръжия. Именно за тази лаборатория е работил и Ахмед. Той разказва пред The Daily Beast подробно за възхода си от обещаващ, но разочарован от света млад учен, до (това, което той сам вижда за себе си) агент на социалната промяна и работата му за \"Ислямска държава\" и до залавянето му от кюрдските сили за сигурност.  Подобно на мнозина други той осъществява връзка с групировката през социалните мрежи. По това време той кара докторантурата си в Индия, където негов приятел и колега учен го насърчава да се свърже с ИД. По думите му макар самата идея за държава на исляма да го привлича, не идеологията е била водеща в случая. Напротив, неговото ключово желание, подобно на толкова много други млади хора в историята, е просто да покаже на света на какво е способен и да демонстрира научните си и технически умения. И именно това го привлича към ИД - възможността да се докаже като учен. \"Първо проявих интерес към тяхната идеология заради любопитството, който показваха към науката и технологиите. Бях убеден, че ще се присъединя към една автентична научна общност. Много учени от много държави вече се бяха присъединили към тях. Много ядрени физици и инженери, особено от Русия\", разказва Ахмед. Той обяснява, че физически така и не се е присъединил към \"Ислямска държава\", но подкрепя групировката виртуално, изпращайки на учените й на терен в Мосул редица ключови изследвания и научни статии по темата с разработка на химически и биологични оръжия, някои от които придобити чрез хакерство. По времето, когато Ахмед започва работата си за ИД през 2015 и 2016 г., крадейки и разпространявайки научни материали и търсейки нова и нова информация по специалността си, той наистина възнамерява да се присъедини към лабораторията в Мосул след дипломирането си.  Нещо повече - той е убеден в собствените си възможности да създаде търсените от групировката химически и биологични оръжия. По това време той възприема терористичната групировка като легитимна държава, която вече трайно се е установила и ще продължи да се разраства. Така, възползвайки се от статута си на докторант по медицинска химия към престижен университет в Азия, той започва да преравя всевъзможни библиотеки и онлайн научни форуми. Посредством различни приставки от дарк уеб той успява да разбие кодовете, защитаващи част от статиите, и да ги свали безпрепятствено, след което да ги изпрати на \"колегите си\" в Мосул. За да прикрие следите си, използва руски търсачки и браузъра Tor. Първото му разочарование идва обаче, когато разбира, че \"Ислямска държава\" иска просто да създаде иприд, хлор и невропаралитични агенти, докато актуалните достижения на науката за разработването на съвсем нови химически оръжия не ги интересуват особено. Въпреки това обаче той не се отказва и дори планира как да разработи такива оръжия за ИД. Водеща за него, дори и сега, остава вярата, че е работил в името на това да помогне на \"Ислямска държава\" да се защити по-добре от враговете си. И дори конфронтиран с това, че групировката е използвала различни химически оръжия върху цивилно население в Багдад, той продължава да твърди, че оръжията са единствено за защита. Изглежда също така, че Ахмед не подозира (или по-скоро не го интересува съвсем) за необикновената бруталност, с която ИД се бие в Ирак и Сирия, за зверставата, които групировката е извършила или за грубите й престъпления. Това, от което се вълнува обаче е признанието, което е могъл да постигне.  И дори религията няма кой знае какво значение за него. Оказва се, че преди включването си към ИД, Ахмед няма някакви кой знае какви сантименти към исляма - нещо, което самият той признава. \"Не бях много религиозен. Не съм се борил за Ислямска държава. Те (ИД) ме привлякоха с това, че бяха по-заинтересовани от науката и технологиите. Те мислеха напред във времето. Семейството ми се интересува от наука и технологии. Смятам, че религията е подозрителна\", обяснява Ахмед. Именно това е една от основните сили на групировката - способността да накара множество разочаровани млади хора да повярват, че е способна да сбъдне мечтите им, нищо, че въпросните мечти нямат нищо общо с Корана и това как ИД го тълкува. А Ахмед е дълбоко разочарован млад мъж. Той вече се е изправял на пазара на труда в родния си Ирак и се е сблъскал с връзкарството и корупцията, които са като невидима стена пред всеки, който иска да пробие по честен начин. Допълнително с това идва и религиозното разделение - той твърди, че защото е сунит, на него му е бил отрязан достъпа до научна работа в държавния сектор и областта на отбраната. След като в крайна сметка успява да се уреди с работа в една малка фармацевтична лаборатория (твърде малка за големите му амбиции), той се сблъсква още веднъж и с цялата корупция, заляла страната. И всичко това дълбоко го разгневява. Така той кандидатства за докторантура в чужбина и впоследствие установява контакт с ИД. През 2018 г. обаче е арестуван от кюрдските сили за сигурност по време на антитерористична операция в Ербил, столицата на кюрдското регионално правителство. След това той е предаден на американската армия в Ербил за по-нататъшен разпит и по-късно е прехвърлен на иракските власти в Багдад. Дори и в момента, вече отхвърлящ бруталността на \"Ислямска държава\" и терористичната им дейност, той все още възприема себе си като герой за някаква социална справедливост, която може да бъде постигната с химически оръжия. Нещо повече, той на няколко пъти вече е предложил услугите си в борба с ИД, засега без резултат.      ", "date": "2019.03.12", "title": "Безпощадна амбиция и химически оръжия"}
{"url": "http://www.classa.bg/%D1%81%D0%B2%D1%8F%D1%82/item/393487-contra-magazin-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BD%D0%B5-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B0-%D1%81%D0%B0%D0%BC%D0%BE-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "  Западът активно използва Владимир Путин като образ на врага, а междувременно би било добре да се радваме, че водещата позиция на Кремъл е заета от такъв балансиран и предпазлив стратег, пише австрийският Contra Magazin. Не е трудно да си представим как един по-избухлив човек би реагирал на многобройните провокации на Запада. Така че благодарение на руския президент САЩ и НАТО все още не са запалили Третата световна война, сигурен е авторът на статията.     Само поради претеглената геополитическа позиция на Владимир Путин, САЩ и НАТО все още не са започнали трета световна война, пише Марко Мейер в статия на австрийското списание Contra Magazin. За Запада руският президент сега е любим образ на врага. В политическите кръгове и медиите се използват всички средства, за да дискредитират действията му. Междувременно си струва да се радваме, че Путин седи в Кремъл, а не някакъв избухлив субект, който ще реагира остро на постоянните провокации на Вашингтон и НАТО, подчертава журналистът на изданието. Въпреки това, западният истеблишмънт не се интересува от това, защото Путин предотвратява завладяването на Русия от западната финансова олигархия – за разлика от своя предшественик Борис Елцин. Ако постът на президент на Русия сега се заемаше от по-избухлив човек, как би реагирал на държавния преврат в Украйна, извършен с активната подкрепа на Запада и насочен към интегриране на страната в НАТО, за да постави батареи от ракети на няколкостотин километра от Москва? За да отговори на този въпрос, авторът на статията предлага да си представим ситуация, в която Русия или Китай ще подкрепят смяна на режима в Мексико, с последващото идване на власт на проруски или прокитайски сили и възможност да поставят своите ракети на границата със САЩ. От гледна точка на Марко Мейер, всичко това много напомня за Карибската криза от 60-те години от миналия ХХ в. Затова той е на мнение, че всички трябва да се радват, че водещата позиция на Кремъл е заета от такъв разумен стратег, който, въпреки всичките западни агресии и атаки, постоянно се опитва да поддържа диалог и не се поддава на провокации за всичко. “Ерата на Путин” ще свърши, отбелязва Марко Мейер. При липса на промени в конституцията, срокът му за президент ще изтече през 2024 г. След това Владимир Путин може да си тръгне за заслужена почивка – и тогава какво? Досега не се вижда потенциален наследник на руския президент, подчертава австрийското списание. Ще бъде ли отново премиер и председател на „Единна Русия“ Дмитрий Медведев? Според изданието, това е малко вероятно. Авторът на статията обяснява това с факта, че по време на неговия мандат като президент, Медведев не спечели специална слава за себе си и позволи на французите да го подведат за Либия. Ако „стратегът Путин” наистина вече не иска да се кандидатира за президент, той ще трябва да представи своя наследник, който, според него, ще може да ръководи руската свръхдържава след като се оттегли, като не позволява на Запада да вкара страната в трета световна война. Остава само да се надяваме, че Владимир Путин ще намери подходящ кандидат, който ще получи съответна подкрепа сред руснаците и ще може достойно да се справи с наследството на действащия руски президент, пише Марко Майер. Все още обаче не е известно кой ще замени Путин в бъдеще – и затова трябва да се подготвим за най-лошото за всеки случай, заключава журналистът на австрийския Contra Magazin.        ", "date": "2019.03.12", "title": "Contra Magazin: Третата световна не е започнала само благодарение на Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393481-%D0%BF%D0%BE-%D0%BA%D1%80%D0%B0%D1%81%D0%B8%D0%B2%D0%B0-%D1%81-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0", "text": "Мислите си, че младостта задължително е обвързана с красота, а промените на тялото с годините не могат да бъдат спрени? Това е голяма грешка. Сега ще ви разкажем историята на Ели, която твърди, че всеки човек сам кове съдбата си и решава как ще се чувства в даден момент. Тя е прекрасен пример за това, че една жена може да стане много по-красива и да изглежда ослепително и умопомрачително по-добре с възрастта.   Най-важното е да искате     Ели Тъкар е на 43 години. Тя споделя, че никога не е харесвала толкова тялото си, колкото сега. След като децата й пораснали и станали независими, тя вече започнала да има повече време за себе си. Това пък й дало възможност да посети спортния център, близо до дома й.    Най-важното обаче е, че тя вече не се страхува, че нейната красота скоро ще избледнее. Често такива мисли превземат съзнанието на 20-годишните девойки. Днес тази жена изглежда така, както винаги е мечтала. Тя е преразгледала режима си на хранене и активно се занимава с йога.   Драматична промяна         Ели винаги е била слаба, но много безформена и отпусната. Сега тя публикува снимки, направени преди 10 години и през последните дни, а разликата е голяма. Изненадващото е, че наистина на 43 години, изглежда много по-добре отколкото на 27. Сега тялото й е гъвкаво, атлетично и стегнато.   Примерът е заразен     Съпругът на Ели е бил много изненадан от промените във външния вид на жена си и решава да последва примера й, Преди време той е имал проблеми с теглото, но вече всичко това е в миналото. След няколко години упорити тренировки, в момента изглежда повече от перфектно, а тялото му е здраво и атлетично.     В профила си в социалните мрежи Ели честичко споделя упражнения и как да бъдат изпълнени и видове хранителни режими. Тя отговаря и на десетките въпроси на последователите си. Според нея всеки може да постигне резултати, най-важното е да е мотивиран и да има желание. Възрастта няма никакво значение. Никога не е твърде късно човек да започне да подобрява външния си вид и да се чувства щастлив.                  ", "date": "2019.03.12", "title": "По-красива с възрастта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393482-%D0%B2%D1%81%D0%B8%D1%87%D0%BA%D0%B8-%D0%B8%D0%B7%D0%B3%D1%83%D0%B1%D0%B8%D1%85%D0%B0-%D1%83%D0%BC%D0%B0-%D0%B8-%D0%B4%D1%83%D0%BC%D0%B0", "text": "Точно преди седмицави разкри Преди време  ви разкрихме, че  . Също така се оказа, че  .   Не бе отдавна времето, в което   ви показахме и  . След това от   ви разкрихме, че  . Сега обаче  ще ви разкажем, че и снимки ще ви покажем, на едни безумно красиви жени. Нежният пол скрито им завижда, а мъжете пък направо губят ума и дума от външния им вид.     27-годишната Клер Мичъл от Англия     Тя първоначално страдаше от излишни килограми, после от недохранване, но сега намери идеалното телосложение.   33-годишната Емили Скай от Австралия     Тя е известен фитнес треньор и звездата от Instagram. Тези снимки са направени три месеца след като е родила. Бихте ли предположили? 42-годишната Джоан Питърс от Австралия     Тя е учителка, изпаднала в депресия след раждането на второто й дете, заради, което е натрупала и излишни килограми, но успява да намери сили и да се превърне в истинска красавица.   24-годишната Сара Годфри от Англия     Известен блогър, който не се страхуваше да споделя с почитателите си… всичко!   24-годишната Тами Хембров от Австралия     Тя е фитнес модел и горда майка на две деца.   24-годишната Пейдж Милс от Австралия     Въпреки дългите и досадни смени в болницата, тази секси медицинска сестра намира време и за тренировки във фитнеса.   27-годишната Сермин Кентмен от Англия     Тази красота е и опасна, тъй като тя е полицайка.      ", "date": "2019.03.12", "title": "Всички изгубиха ума и дума"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393483-%D1%80%D1%83%D1%81%D0%BA%D0%B8%D0%BD%D1%8F-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D1%81%D0%B5-%D0%BE%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B8%D1%85%D0%B0", "text": "Руската красавица и звезда в ММА Яна Куницкая спечели изключително оспорван и жесток кървав бой срещу американката Марион Рено. Престижната битка от смесените боеве се състоя по време на галавечер на UFC в американския град Уичита. \r\n   \r\n   Двете жени си размениха тежки удари и ритници, а след битката рускинята бе окървавена и изглеждаше така, сякаш е със счупен нос. Въпреки всичко и тримата съдии отсъдиха победа за Яна Куницкая след 29:28, 29:28 и 29:28. \r\n Това бе 12-а победа в кариерата на 29-годишната рускиня, като седем от успехите ѝ са постигнати с нокаут, а освен това е допуснала и 4 поражения. Американката има сметката си 9 успеха, 5 с нокаут, и също 4 загуби. \r\n   \r\n      ", "date": "2019.03.12", "title": "Рускиня и американка се обезобразиха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393484-%D0%B3%D0%BE%D0%BB%D1%8F%D0%BC-%D0%BF%D0%BB%D0%B5%D0%B9%D0%B1%D0%BE%D0%B9-%D0%BD%D0%B5-%D1%81%D0%B5-%D1%81%D0%BF%D0%B8%D1%80%D0%B0", "text": "Марко Бориело е считан за един от най-големите плейбои на италианския футбол. Бившият италиански национал не се спира и този път омая популярна хубавица. Става въпрос за манекенката и моден блогър Джилда Амброзио. Папараци ги щракнаха заедно на романтичен обяд, а медиите в Италия припомниха, че красавицата е бивше гадже на Стефано де Мартино. Това е мъжът, откраднал от Бориело голямата му любов - Белен Родригес.     Джилда Амброзио има над половин милион последователи в Инстаграм и е посланик на известна италианска модна марка, а самият Бориело иска да влезе в модата. Бившият нападател на отбори като Милан, Рома и Ювентус иска да създаде своя собствена марка за мъжки облекла.   Доскоро Бориело бе с друг модел - Стефания Сеймур, а през леглото му са минали и още горещи жени като актрисата и водеща Олга Кент, моделите Алесия Тадески и Нина Морич и други.              ", "date": "2019.03.12", "title": "Голям плейбой не се спира"}
