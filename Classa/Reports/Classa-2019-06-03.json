{"url": "http://www.classa.bg/%D1%81%D0%B2%D1%8F%D1%82/item/396338-%D0%B8%D1%80%D0%B0%D0%BD-1-%D0%BA%D1%83%D1%80%D1%88%D1%83%D0%BC-%D1%81%D1%80%D0%B5%D1%89%D1%83-%D0%BD%D0%B0%D1%81-%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%B5-$100", "text": "Пълномащабна военна операция срещу Иран ще потопи американската икономика и ще накара цените на нефта да стигнат ракетни висини, предупреди съветник на върховния лидер на Иран. За България това означава бензин по 3 лв. Заради това сега имало само медийна и психологическа атака срещу ислямската република.    ", "date": "2019.06.03", "title": "Иран: 1 куршум срещу нас и цената на петрола е $100"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396334-%D0%BA%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3%D1%8A%D1%82-%D1%80%D0%B0%D1%87%D0%B5%D0%B2-%D1%81%D1%8A%D1%81-%D1%81%D1%82%D1%80%D1%8F%D1%81%D0%BA%D0%B0%D1%89%D0%B8-%D1%86%D0%B8%D1%84%D1%80%D0%B8-%D0%B7%D0%B0-%D0%BD%D0%BE%D0%B2%D0%B8-%D0%BF%D0%BE%D1%80%D0%BE%D0%B8-%D0%B8-%D0%BA%D0%BE%D0%B3%D0%B0-%D1%89%D0%B5-%D1%81%D1%82%D0%B0%D0%B2%D0%B0-%D0%B7%D0%B0-%D0%BC%D0%BE%D1%80%D0%B5", "text": "Още преди седмица предупредихме, че настъпва един грозен период от петък до петък и наистина това време ще продължи до четвъртък включително. Това каза климатологът проф. Георги Рачев пред Нова телевизия. „Няма студени и топли фронтове. Над България е сравнително ниско атмосферното налягане със студ във височина, което дава възможност на купесто-дъждовните облаци. Те бяха брутални вчера между Пловдив, Пазарджик и Стара Загора, където нанесоха големи щети. Пострадаха много и Ботевград и Велико Търново.  \r\n   \r\n   В Пловдив валежите достигнаха над 100 л/кв.м, т.е. в продължение на 6-7 часа се изваля месечната норма за областта\", обясни той. „До четвъртък е напълно възможно отново да има наводнения\", каза още проф. Рачев. Климатологът обясни, че е възможно да се вдигнат нивата на реките в цяла Тракия. „Това е голямата опасност, защото в Тракия от петък до днес сутринта на много места валежите са сумарно над 200 л/кв.м. Това са за два дни три пъти месечната норма за валежи. Всичко това се отводнява в Марица. Службите, които са отговорни, е хубаво да го правят денонощно, за да не се окажат хората неподготвени. Отново ще бъдат съсредоточени валежите – за малко време, големи количества\", каза още проф. Рачев. По думите му, до четвъртък тези проблеми ще продължат. „От четвъртък ни почаква едно успокояване на времето. Не че няма да вали. От петък събота и неделя – по спокойно време и доста по-топло. След което ни очаква един период типично лятно време – сутрин слънце, следобед гръмотевици. До обед ще бъде много хубаво времето, както беше и през последните дни\", обясни климатологът. „За море става, защото в момента водата вече е над 20 градуса. За море ще става от средата на месеца при всички положения\", каза ще той. „По нашето Черноморие се очаква да бъде по-сухо и по-невалежно\", прогнозира климатологът. \r\n      ", "date": "2019.06.03", "title": "Климатологът Рачев със стряскащи цифри за нови порои и кога ще става за море"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396335-%D0%BE%D0%B1%D1%8A%D1%80%D0%BD%D0%B0%D1%85%D0%B0-%D0%BB%D0%B8-%D1%80%D0%B5%D0%B7%D0%B1%D0%B0%D1%82%D0%B0", "text": "Участниците от тазгодишния сезон на \"Като две капки вода\" му отпуснаха края на афтър партито на формата. С много алкохол, луди танци и фриволно поведение те отприщиха събраното напрежение през трите натоварени месеца в \"Капките\".  Някои от тях явно са прекалили с алкохола и са се почувствали съвсем в свои води. Купонът до такава степен изригнал, че част от звездите попаднали в необичайни за останалите ситуации. Мъж с мъж, жена с жена - това се наблюдавало на зрелищния тайнствен купон на риалити формата на клана Халваджиян.      Мария Илиева  без притеснение понечила да се целува с жена. По непотвърдена информация става въпрос за една от близначките Алекс и Влади. Нейният колега Папи Ханс пък дотолкова се разгорещил в танците с един от танцьорите на балета на шоуто, че позите им на сцената възмутили по-консервативната част от екипа.      Милко Калайджиев пък от своя страна не спирал да прегръща и целува Папи. Мустакът на Републиката се надявал, че актуалният \"Кекс\" ще запише дует с него и по този начин ще си вдигне малко имиджа и участията му ще набъбнат.     Мария Илиева пък се появила на купона с роклята, с която имитираше Бионсе. Секси облеклото привлече вниманието на всички с огромните цепки отстрани, които позволяваха и на слепите да зърнат най-интимните й части.        ", "date": "2019.06.03", "title": "Обърнаха ли резбата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396336-%D1%86%D0%B2%D0%B5%D1%82%D0%B0%D0%BD%D0%BE%D0%B2,-%D0%B0%D0%BA%D0%BE-%D0%BE%D1%82%D0%B8%D0%B4%D0%B5-%D0%B2-%D0%B4%D1%80%D1%83%D0%B3%D0%B0-%D0%BF%D0%B0%D1%80%D1%82%D0%B8%D1%8F,-%D0%B7%D0%B0%D0%BF%D0%BE%D1%87%D0%B2%D0%B0-%D0%B2%D0%BE%D0%B9%D0%BD%D0%B0-%D1%81-%D0%B1%D0%BE%D1%80%D0%B8%D1%81%D0%BE%D0%B2", "text": "Изключвам възможността Цветан Цветанов да започне да работи за друга партия. Това каза политологът Димитър Ганев в ефира на „Здравей, България”.   „Това е човек, който в продължение на 12 години е вкоренил себе си в нея. Ако той влезе в друг политически проект, това означава той да започне война с Борисов. На този етап няма индикации за това категорично”, добави той. Според него оставката на Цветанов е началото на процес на подмяна в ГЕРБ. „От такава промяна недвусмислено има нужда. От 2007 г. тази партия доминира в местната власт. 12 години след това е много трудно да кандидатстваш за доверието на гражданите, след като 12 години вече са видели доста от твоите резултати – на места добри, на места – не”, обясни политологът. „Ако Борисов тръгне на война със структурите, лоялни на Цветанов – това ще бъде братоубийствена война, която ще нанесе големи щети на ГЕРБ”, добави той.", "date": "2019.06.03", "title": "Цветанов, ако отиде в друга партия, започва война с Борисов"}
{"url": "http://www.classa.bg/%D1%81%D0%B2%D1%8F%D1%82/item/396337-%E2%80%9E%D0%B2%D0%BE%D0%B2%D0%B0,-%D0%B2%D0%BE%D0%BB%D0%BE%D0%B4%D1%8F,-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD%E2%80%9C-%D0%BF%D0%BE%D0%B2%D0%B4%D0%B8%D0%B3%D0%B0-%D0%B7%D0%B0%D0%B2%D0%B5%D1%81%D0%B0%D1%82%D0%B0-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D1%81%D1%82%D0%B5%D0%BB%D0%B8%D0%BD%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB", "text": "Едва ли има човек на планетата, обвит в толкова мистерия, колкото президента на Руската федерация Владимир Путин. Но всяка мистерия има своя край.     На български език вече може да откриете изследването „Вова, Володя, Владимир Путин\" (Сиела, превод Васил Велчев) от полската журналистка Кристина Курчаб-Радлих, което повдига завесата на тайните на властелина на Кремъл. Наричана „полската Политковская\", Курчаб-Радлих е пряк свидетел на ерата Елцин и на възхода на Путин, както и на свързаната с него война в Чечения. Един от най-ярките противници на политиката на президента, тя става носител на множество журналистически награди, а през 2005 г. е номинирана за Нобелова награда за мир. В безпрецедентната по мащаб и задълбоченост биография, посветена на руския държавен глава, журналистката не си спестява нито един факт и подкрепя всяко едно свое твърдение със смайващи документи и свидетелства.   „Вова, Володя, Владимир Путин\" включва информация, посветена на загадките около детските години на малкия Вова и какво прави Путин, за да ги прикрие; работата му за КГБ и какви задачи има в Източна Германия около падането на Берлинската стена; участието му в управлението на Санкт Петербург, свързано с невиждани по мащаб корупция и контрабанда; влизането му в полезрението на Елцин и издигането му до директор на ФСБ; кой носи отговорност за атентатите в жилищни блокове, които дават възможност на Путин да се изяви като безмилостен лидер във войната в Чечения; какво се случва около потъването на подводницата „Курск\". В рамките на над 700 страници Курчаб-Радлих успява да възкреси и спомените за терористичните атаки над театър „Дубровка\" в Москва и над училището в Беслан, както и бруталните „спасителни\" действия, да изследва детайлно връзките между руските тайни служби и „Ал Кайда\", както и събитията около войните с Грузия, Украйна и окупацията на Крим. В книгата присъстват и смазването на опозицията и протестите срещу властта в Русия и процеса срещу „Пуси Райът\", заедно с използването на руската православна църква като политически инструмент, доказателства за подкупването на принца на Монако Албер II, за да се осигури домакинството на олимпиадата през 2014 г., убийствата на Саша Литвиненко, Борис Берзовски, Анна Политковская, Борис Немцов и още много други актове на потъпкване на свободата на словото. „Вова, Володя, Владимир Путин\" е смазваща черна хроника на руската действителност от последните години на XX век и началото на XXI век.     Следва откъс.           ***   ... Още не бил навършил три години, когато за пръв път изгубил почва под краката си. Бил изтръгнат от уютното си родно огнище в Теречино, от обятията на жената, която сигурно е смятал за своя майка, и мъжа, който му е бил като баща, и се озовал там, където всичко му е било чуждо: нова майка, нов баща, нов дом. Психолозите твърдят, че сред факторите, които най-много влияят на емоционалното развитие на детето, особено тригодишното (сред тях спокойствие, нежност, задоволяване на потребностите), най-важната е потребността от безопасност. И щом „върху липсата на чувството за безопасност в най-голяма степен влияе раздялата с най-близките хора, а и колкото е по-малко детето, толкова по-силно я преживява, защото тогава връзката му с най-близките му хора е най-силна\", можем да си представим шока на малкия Владимир след транспортирането му на грузинска земя. Нервната система на тригодишното дете все още е слаба, а започналите да се формират собствено аз и вяра в себе си - доста крехки. Лесно е на този етап да укрепнат или да се потиснат. В последния случай според психолозите могат да настъпят сериозни разстройства, склонност към лъжи, агресия и дори психопатично поведение. Но нали майката е дала на сина си повод за копнеж и любов, значи може да не придаваме прекалена тежест на крякането на специалистите по човешката душа? Детето нали е имало дом? Имало е, макар и беден. Майка? Също, и то любяща. Освен това светлокосото и светлооко момченце се харесвало на новото си семейство, може дори да се каже, че му е било любимец. Навярно затова във времената, когато фотографските апарати се срещат рядко по селата, някой е направил на малчугана снимка. Лицето на Вовочка на нея не е щастливо. Пастрокът му Георгий е подарил тази снимка на брат си Вахтанг, живеещ в Гори. На обратната страна с неумел почерк е написано на руски: „За спомен на Нина и Вахтанг от Гога. Синът ми Вовка. Вовка много плачеше, не искаше да се снима, взе звънчето на фотографа и вкъщи, вкъщи... И така, вместо герой и воин, оказа се ревльо този Вовик\". Дори и на момчето там да му е било добре или поне сносно, това е било за кратко. Георгий работел в тухлен завод и тъкмо довършвал новата си къща. Вера Николаевна очаквала дете. На построка чуждото дете започнало да му пречи. А междувременно то свиквало с преследващата го дума nabiczwari, безродный, или без семейство, неизвестен баща, извънбрачно дете. Кавказ си е Кавказ, има си свои закони. Извънбрачното дете не се вмества в тях. Жената, която го е родила - също. Колкото по-голямо ставало момчето, толкова по-болезнено се убеждавало то в това. „Биеше ли го пастрокът му?\" - пита Ваха Ибрагимов Вера Николаевна. „Да го бие - не го биеше, но не го искаше тук\" - отговаря жената. А какво друго да каже за мъжа, с когото е преживяла хиляди дни и нощи и който се върти някъде тук наоколо... След години, събирайки с гребло сухите листа около гроба, Вера Николаевна ще каже: „Свадлив беше [...]. Имало е и трудни времена. Но винаги сме били заедно [...]. Той имаше нужда от мен [...]. Когато се биеше с някого, не разговарях с него месеци наред. Но той търсеше сдобряване, не аз [...]. Такъв беше нашият брак. И хубав, и лош. От всичко по малко. Такъв живот... Сама себе си не разбирам\". А какво има тук за разбиране? Избледнелите вече днес емоции някога са били ясни и изразителни, това е било любов. В Метехи е достатъчно да се отдалечиш от къщата на Вера Николаевна, да заговориш двама-трима отдавнашни съседи и да попиташ за малкия Вова, за да чуеш: „О, тук, до тази къща, където живееше, често клечеше, облегнал се на стената, и мълчеше. Горкото момченце [...]. Вера го бранеше, но Георгий го биеше, биеше го с каиш. И си попийваше [...]. Когато Вова беше заключен вкъщи, страшно измръзваше и започваше да крещи, а тук стените са тънки: „Лельо Лилия, лельо Лилия, помогни! Тук е страшно студено!\". Тъжно беше това\". „Случвало се е Гога да го бие с тояга и да го изгони от вкъщи на студа, а той се скъпеше за дрехи, макар и да не бяха толкова зле у тях: момчето винаги ходеше с летните си панталонки - спомня си съседът на Осепашвили, Мамуко. - Никой не обвиняваше за това Гога. Че на кой му се занимава с чужди деца? Особено ако всички ти се подсмиват зад гърба. Разправят: „Домъкна Верка извънбрачно дете, а от кого - не помни\". Гога дълго време търпеше това, но накрая се пречупи.\" „Откакто се преселихме, живеем като съседи - спомня си Дали Гризишвили. - Вова тогава беше навярно на пет годинки. Бяхме връстници. Той дребен, светлокос, движенията му бяха бързи, енергични, като на майка му... Не знаех, че се казва Владимир. Викаха му Вова. Всички го знаеха под това име. Беше ми жал за него, живееше много бедно. Винаги му давах ябълки, круши, грозде, защото имахме лозя. Той вземаше всичко. Обикновено ме чакаше на същото това място, близо до тяхната порта, знаеше, че винаги съм отмъкнала нещо за него [...]. Неведнъж сме си играли заедно. Беше един такъв тъжен [...]. Често ходеше на риболов [...]. Знаех, че не е син на Георгий. Много се сърдеше и плачеше, когато като дете му се подиграваха заради майка му, не можеше да понася това. Селяните знаеха, че това го дразни, тормозеха го, надсмиваха му се, а той вземаше това много навътре и плачеше.\" „Тихо, тъжно, затворено дете - чул Ваха Ибрагимов от Нора Гоголашвили, учителка на първите класове в основното училище в Метехи. - Учеше се много добре. А от игрите най-много обичаше борбата. По-късно се записа на самбо [...]. Ходеше със закърпени дрехи [...]. Купувах му учебници. Тежко им беше. Казвах на майка му, че ако го даде за осиновяване, с охота бих го взела. Много му беше тъжно. Лепеше се за мене като коте.\" „Казват, че сте били единственият приятел на Вова, че и двамата сте били отличници, вярно ли е?\" - заговаря Ваха Ибрагимов Габриел Даташвили. „Да. Освен мен Вова фактически нямаше приятели.\" „Беше ли кавгаджия? Пакостеше ли?\" - продължава да пита Ибрагимов. „Не, напротив, беше тихо, затворено момче. След часовете често ходеше с въдица на реката, сам. Понякога идваше при мен и си играехме заедно или на война, или на фехтовка се учехме, ритахме топка и се борехме. Той беше по-добър в това заради онова негово самбо.\" Един ден Вовка изчезнал. На ужасената Вера Николаевна било казано, че повече няма да го види. Междувременно почти десетгодишното момче било предадено в дома на бездетен майор в Тбилиси. Ролята на доставчик поела сестрата на Георгий. Отстъпила обаче на молбите и след два дни казала на майката адреса на сина є. Какво е можела да направи тази майка, освен да го изпрати колкото може по-надалеч оттам? В родния му дом в Урал. „Много исках да остана в Урал - казва тя след години на журналистите. - Исках да остана с Вовка, да се отърва от този селски живот, исках да се уча... Но можех ли? В Метехи ме чакаха две дъщери, а Георгий след два дни изпрати телеграма: „Веднага се връщай!\". И заплашваше да ме доведе с милиция... Фактически се получи така, че замених Вова срещу момиченцата.\" Преди отпътуването си малкият Путин подарил на единствения си приятел, Габриел Даташвили, своята снимка с подпис: „За спомен на Габриел от Вова\". „Толкова години я пазих - казва Габриел. - Наскоро я търсих, но е изчезнала. Нямам представа как и къде. Но ако Вова Путин си спомня живота в Метехи, трябва да помни и мен.\" „Вовка страшно плачеше, когато си тръгвах. Сърцето ми се пръскаше, но дори не го прегърнах. Но и в най-страшния ми кошмар не би могло да ми се присъни, че се сбогувам с него завинаги\" - казва пред камерата Вера Николаевна, а сълзите една след друга търсят път сред бръчките и гънките на лицето є. На 20 януари 2000 година Ваха Ибрагимов се обажда от Тбилиси в Москва на познатия си чеченец Зия Бажаев, който пита: - Чу ли? В Грозни е пъкъл. Руснаците използваха химическо оръжие. Направиха от нас полигон! - А какво може да се очаква от армия с такива командири? - Като че ли Путин е kuthla [чеч. „извънбрачен\" - б. авт.]. - Чух. Мислиш ли, че е истина? - Истина е - отговаря Ибрагимов. - Разговаряхме с майка му, доведената му сестра и свидетели на детството му. - Това би било бомба в Москва! Нали сега е предизборната кампания - въодушевява се Бажаев. - Но в Москва никой няма да рискува с такава тема - усъмнява се Ибрагимов. - Всички там са побъркани на тема Путин. - Аз обаче ще опитам - заявява Бажаев. След три дни настъпва поредната сцена в драмата и на 23 януари от Москва в Тбилиси звъни Зия Бажаев и тържествено обявява, че Артьом Боровик от телевизионната програма „Строго секретно\" се е заинтригувал страшно от темата и смята, че това е „истинска бомба\", но при условие че се намерят някакви снимки, защото без тях „нещата ще бъдат представени така, сякаш някакво западнало Метехи иска да си припише заслугата за възпитанието на бъдещия президент на Русия\". Препоръчва също това проучване да не се афишира и да не телефонират, когато успеят да намерят снимките. Изглеждало, че това е неизпълнима задача. Отминал февруари. Времето напредвало. Времето е враг на онези, които чакат, онези, които бързат, и онези, които мечтаят - както там и тогава, - че истината ще успее да разтърси света. Онзи далечен свят, в който дългата жълта сграда на някогашното КГБ , преименувано сега на ФСБ , на площад „Лубянка\" и елегантните кабинети на Администрацията на Президента на Руската федерация на площад „Стари\", и парадните кремълски зали, украсени в цветовете на бойна операция „Наследник\". Операцията ще завърши с изборите на 26 март. И няма да є попречи някаква си буря в чаша метехска вода. „През целия период на работата в Метехи, а и в Тбилиси, чувствахме как могъщи сили се опитват да ни пречат - спомня си Ваха Ибрагимов. - По онова време, когато вече се водеше войната на Русия с Чечения, на посланика на Чеченска република Ичкерия в Тбилиси, до неотдавна третиран така, както, да речем, посланика на Франция, му беше отнет дипломатическият статус и имаше правата на обикновен жител на Грузия. Все се появяваха господа в цивилни дрехи, изискващи да приключим визитата си в Метехи, и ни заплашваха с големи неприятности, ако не го направим. Нямаха официални искания по този случай. Правеха го по молба на шефовете си, колегите на бившия началник на КГБ Игор Гиоргадзе. Същия, който, обвинен в покушението срещу президента Шеварднадзе, успява да избяга от Грузия и да се скрие в Подмосковието във вила, охранявана от местните спецслужби. Гиоргадзе и Путин са се познавали добре: завършили са същата московска академия на КГБ, макар че Гиоргадзе - по-рано. Именно той подарява на Путин кавказката овчарка Малиш, която може да се види на много снимки на Путин от онова време. Самите гебешници [това е популярното название в Русия на функционерите на КГБ - б. авт.] не идваха чак до Метехи, явно се бяха успокоили, след като са взели на хората снимките на Вова и са им забранили да говорят за тях.\" Не се успокоили обаче чеченците и някои грузински журналисти. Давид Кикалишвили от телевизия „Рустави 2\" имал късмет: попаднал на живеещата в Тбилиси доведена сестра на Путин на име София веднага след като є се удало да се сдобие със снимка на брат си от познат гебешник. Точно онази снимка, с посвещението: „За спомен на Габриел от Вова\", изчезнала от дома на Габриел Даташвили, била показана в програмата на Кикалишвили „60 минути\". Чеченците се сдобили с копие. Следващият сюрприз осигурил самият Георгий Осепашвили: от брат си Вахтанг от Гори докарал направената преди почти половин век снимка на момченце с нещастна физиономия, снабдена с бележката за Вовка, че се е оказал ревльо. 7 март 2000 г. е. Отново звъни телефон. От гледната точка на Ваха Ибрагимов: „В Тбилиси с радост крещях в слушалката: - Има снимка! Получи се! Въпреки всичко! В Москва се радва Зия: - Отлично! Голям успех! Трябва бързо да се предаде тук. Пригответе се. След два или три дни Артьом ще ви се обади и ще каже кого и кога ще прати за материалите. Бърза, вече подготвя програмата в телевизията. От Тбилиси добавят още: - За Артьом имаме още важни материали от 1999 г. За взривяването на блоковете. А в Метехи ще отидем с хуманитарна помощ. Ще я дадем на Вера Николаевна. - Страхотно! - радват се в Москва. - Ще бъде отличен фон за програмата на Артьом. Само съберете колкото може повече журналисти. - Ясно! - отговарят в Тбилиси.\" Събеседниците приключват и спокойно пускат телефоните в джобовете си. Като че ли всеки с различно усещане. Ваха Ибрагимов участва в тези събития не заради себе си, а - колкото и патетично да звучи - заради чеченския народ. Докато Зия Бажаев, макар и също чеченец, подготвя целия този сензационен епизод с по-далечен план, като нещо, което може евентуално да попречи на предизборната кампания на нежелания кандидат за президент. Защото Зия Бажаев е бил преди всичко бизнесмен, неговата компания „Алианс\" вече добре се е закрепила на Запад, а откакто е реанимирала Херсонската рафинерия, една от най-големите в Украйна, е спечелила мощни позиции в нефтения отрасъл в Русия и цялото постсъветско пространство. Наетият за полета Як-40 по рутинно разписание е трябвало да вземе Бажаев. Освен това в планирания за 9 март полет не е имало нищо особено. Чак до момента, когато в късния следобед на 8 март Артьом Боровик неочаквано сменил московските си планове с киевски, взел телефона, набрал номера на Бажаев и казал: „Утре ще летя с теб\". Защо е променил плановете си? Може като собственик на холдинга „Строго секретно\" да е искал да доуточни условията на приемането през Бажаев на писмото на „Версия\"? Но нали са се виждали често и всичко по случая вече е било уговорено... Сигурно е искал лично да вземе неизвестните документи от септември 1999 година, свързани с неотдавнашните терористични атаки, разтърсили Русия: властта ги е приписвала на чеченците, макар че противниците є виждали в тях ръката на ФСБ. Документите, подготвени от Ибрагимов, биха могли да потвърдят тези догадки. Несъмнено се е интересувал и от тайната на детството на Вова. Нейното разкриване би допълнило серията критични към Путин статии, които вече са били публикувани в принадлежащите му списания. Имал обоснована надежда, че огласяването на неприятната тайна на кандидат-президента ще промени неговите шансове в предстоящите избори. И може би по всички тези поводи е предпочитал да телефонира до Тбилиси от Киев, а не от Москва, където - както разкрил пред Николай Зятков от вестник „Аргументи и факти\" - след последните публикации на тема Путин до такава степен се почувствал в опасност, че си осигурил лична охрана. Един от охранителите си спомня, че сутринта на 9 март 2000 година Артьом Боровик излязъл от дома си в прекрасно настроение. И с такова настроение се издигнал във въздуха в онзи Як-40 с номер 88170. А в Грузия същия ден от сутринта Ваха Ибрагимов се мятал като във вряла вода, подготвяйки огромен прием за очакваните гости. Съгласно поръчението „Събери колкото може повече журналисти\", уведомил когото успял - местни и чуждестранни журналисти, без руски. Очаквали се около петдесет души, а според кавказката традиция масата за гостите трябва да бъде богата, дори и в бедните села. Очакването обаче било безрезултатно. „От двата автобуса, които се появиха на пункта при Панкиското дефиле, грузинските власти не пуснаха нито един журналист. Под ескорта на милиционерски коли с почти изцяло затъмнени стъкла те бяха отведени обратно, без да спират никъде по пътя. Това беше още по-странно заради факта, че никой до този момент не беше имал трудности с придвижването до Метехи\" - спомня си Ваха Ибрагимов. Късно вечерта, след като се върнал в отдалечения си на много километри дом, пуснал телевизора си и чул: „Днес сутринта на летище Шереметиево...\". Ибрагимов останал сам в цялата история. Разгласяваната от него новина от Метехи навсякъде била обявявана като чеченски предизборен компромат. Междувременно на 13 март експлодирала отдавна обявяваната от медиите бомба: излязла малка книжка със скромното заглавие: „От первого лица. Разговоры с Владимиром Путиным\" („От първо лице. Разговори с Владимир Путин\"). Трябвало да послужи като визитна картичка на непознатия за народа герой. Към нея била приложена снимка на ученика Вова на възраст около четиринайсет години. Ваха Ибрагимов намерил снимката в интернет и веднага се понесъл с нея към Метехи. Предполагал, че разликата във вида на почти десетгодишното момче, което е напуснало селцето, и четиринайсетгодишното на снимката не може да е голяма, и бил любопитен за реакцията на хората, спомнящи си Вова. Филмирал срещите си с тях. Най-изненадана била Вера Николаевна: едва мярнала снимката, завикала: „Той е, той е!\", избухнала в плач и избягала. Други казвали (също пред камерата): „Това е той! Ясно, че е той!\". Викали: „Хиляда процента Вова\". Или свивали рамене: „Ами прилича си, но не бих си заложил главата\". Или: „Не мога да твърдя, че е същият. Знам само, че във втори клас седях на един чин с момче, на което му викаха Вова, а фамилията му беше Путин. В четвърти клас вече го нямаше в нашето училище\". Старите жени си изтръгвали снимката от ръцете и говорели: „О, Вовка се намери, а Верка така се вайкаше, че го е изгубила завинаги\". Някакъв старец си спомнил, че му измъкнал рибарска кукичка от пръста, друг - че си играели с него или ходели задно на риболов... Недружелюбната към чеченеца доведена сестра на Владимир, София, физически много подобна на него, крещяла, че ако на брат є му се случи нещо заради тях, ще ги убият, но когато се успокоила, признала, че когато видяла за пръв път Владимир Путин на телевизионния екран, едва не припаднала. И че някъде преди двайсет - двайсет и пет години го потърсила чрез Пермската милиция и изпратила телеграма до село Терехино, откъдето най-напред є отговорили, че вече го няма там, а после - да не го търси повече. А тя има много въпроси към него, защото в службата вече я гледат накриво, сякаш изведнъж се е побъркала, приписвайки си измислено родство. Накрая избухнала: „Е, какво питате?! Не виждате ли? Погледнете него и мен. Ако не е така, то интересно как би трябвало да изглежда брат ми\". Материалите, събрани от горкия чеченец, наистина се добрали до списание „Строго секретно\", но когато излезли в номер 16 под заглавието: „Нашли ли в горах Грузии мать президента России\" („Намериха ли в планините на Грузия майката на президента на Русия?\"), вече било 25 април. Изминал бил вече месец от изборите и новината за тъжното детство на президента ставала най-много за използване в сценария на някой некадърен сериал. От този момент нататък никой вече не забранявал достъпа на журналистите до западналото грузинско село Метехи. Специалните формулировки, използвани от властта при установяване на причините за катастрофата на самолета Як-40 с бордови номер 88170, навяват скука. В официалния доклад четем за „клапи, вдигнати под твърде остър ъгъл\", за „наземно замръзване на самолета, довело до намаляване на носещата сила на крилото\", за наличие на крилото на „замръзнали частици вода, сняг, слана, което е довело до преграждане на въздушните потоци и загуба на маневреност\", за „неправилен наклон на перките\", за „временно снижаване на работоспособността на двигателите\". Десетки страници, изпълнени с думи, създаващи завеса, която да отдели зрителя от разиграващия се на сцената епилог. Зад кулисите обаче през цялото време са се суетили онези, които не повярвали в правителствените протоколи: разследващите журналисти от холдинга „Строго секретно\", техните колеги от „Новая газета\" и стажантите по журналистика от Държавния университет в Ростов на Дон, които събрали цялото разследване в обширен, необичайно подробен доклад. Всички те вкарали в разследването експерти, специализирали се в катастрофите на този вид самолети. Уговорили се при това, че „за евентуално покушение ще говорят само ако се сдобият със сериозни доказателства\". И решили да го направят, въпреки че за много хора - както си признали - тези доказателства „могат да изглеждат неправдоподобни\", като от някакъв трилър.", "date": "2019.06.03", "title": "„Вова, Володя, Владимир Путин“ повдига завесата на тайните на властелина на Кремъл"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396330-%D0%B4-%D1%80-%D0%BA%D0%B0%D0%BB%D0%BE%D1%8F%D0%BD-%D0%BC%D0%B5%D1%82%D0%BE%D0%B4%D0%B8%D0%B5%D0%B2-%D0%B7%D0%B0-%D0%B4%D0%B0-%D0%BE%D1%86%D0%B5%D0%BB%D0%B5%D0%B5,-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%80%D0%B0%D0%B7%D1%87%D0%B8%D1%81%D1%82%D0%B2%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Предвид какво се случи в политическия живот около евроизборите смятам, че изборите наесен ще са напрегнати, ожесточени и непредвидими, казва политологът   - Г-н Методиев, какво се случва – хем ГЕРБ спечелиха изборите, хем Цветанов подаде оставка от всички постове?   - Борисов си взима контрола върху партията, която 13 години управляваше през медиите, а не чрез структурите. Сега вече я управлява директно. Цветанов си изигра ролята и вече е необходим само като изкупителна жертва. Всичко случващо се е свързано с политическото бъдеще на Борисов, за което му трябват институционална стабилност, гръб и позитивен образ. Той знае, че изходът е много важен – сам често разказва за опита си с Тодор Живков и Царя точно в този аспект. Не случайно отскоро започна да говори, че е на 60 години, че търси наследник, че ще даде път на младите.   - Оставката на Цветанов решава ли вътрешнопартийната криза, която започна с „Апартаментгейт“, или я задълбочава?   - Не мисля, че я решава. Дори изборната победа не я решава. Проблемът е системен, а Цветанов беше само част от върха на една пирамида, която е огромна по своите мащаби. Визирам не само висшия клир на партията, но и местни лидери, кметове, особено общинските съветници, които са в една привилегирована корупционна позиция на медийна сянка, съчетана с колективна безотговорност и разпределяне на огромни ресурси.   Борисов ще ги разчиства на всякакви нива и този процес ще е болезнен за мнозина. Парламентарната група на партията се оголи много и вече видимо е зле откъм експерти, оратори, мажоритарни имена, двигатели. Това ще усилва кризисните процеси, за които ме питате.   - Тогава Борисов ще успее ли този път да изкара докрай мандата си, както се зарича, или?   - На базата на логиката и европейските стандарти отговорът ми е - не. На базата на българската политическа реалност в момента не е напълно невъзможно. Видяхме, че Борисов се бори, включително и физически - на тия години не спа, а две седмици обикаля с джипката, когато усети, че властта му е в опасност.   Това показва само едно, че ще се оттегли единствено при нещо наистина форсмажорно. Много са факторите, както вътрешнополитически, така и външни, които могат да повлияят. При тази ситуация бих обърнал повече внимание на външните. Съюзниците му, с които демонстрира близки приятелски отношения и с които работи през годините, до един не са особено стабилни – Меркел, Вебер, Ципрас, Нетаняху, Ердоган, Вучич.   - Оставка подаде и лидерът на БСП Корнелия Нинова. Това като че ли още повече обтегна отношенията вътре в партията....   - Не. Те си бяха достатъчно обтегнати. Видя се кристално ясно на Националния съвет, който подреди листата за евровота. Така наречената вътрешна опозиция иска бърза писта към властта, а Нинова им пречи. Просто използват всяка възможност, за да реализират екзистенциалната си мечта за коалиция с ГЕРБ. Партия, ценности, принципи, морални категории изглеждат като неща, които не са водещи. Важното е, че младите депутати и активисти подкрепят Нинова. Бъдещето е тяхно, а втръсналите до болка стари муцуни, които се търкалят с десетилетия из публичното пространство, имат нулев съзидателен потенциал за политиката и държавата.   - Нинова иска преки избори за лидер, но вътрешната опозиция се възпротивява с основния аргумент, че такива още не са провеждани в партията и че ще „замажат“ проблемите?   - Е, ако членовете на една партия не са партията в чист вид, тогава тези, които го твърдят, трябва да я напуснат със скоростта на бързия влак. Няма по-демократичен механизъм от прекия избор в една организация. Аргументите може да са други, но този със замазване на проблемите ми звучи като интелектуална импотентност. И е обида за членската маса. Явно има страх, защото инструментът на прекия избор ще ограничи силно политическото им брокерство .Това, което се опитва да направи тя, е вътрешна миниреформация. Историята е показала, че подобни процеси са свързани с тежки колизии.   - Освен Нинова виждате ли друга личност, която може да я конкурира за лидерското място?   - Няма такава – нито биографично, нито като подготвеност, нито като резултати, нито като претенция. Нито и като визия, като енергия дори. Отделен въпрос е, че вътрешната опозиция е изключително хетерогенна, с тежки наслагвания през годините и няма как да излъчи едно лице, което да я представлява. Приличат ми на едни деструктивни герои, чийто потенциал е единствено за някой компромат, някоя завера, някое интервю тип „плюнка“, но оттам нататък няма нищо смислено, което да родят. Между другото колкото повече ги хвали и подкрепя Борисов, толкова по-нелепо изглеждат.   - Една интересна тенденция се получи след тези избори – не подкрепям никого и независимите събират голям процент. Какъв е изводът ви от нея?   - Един-единствен – в обществото трескаво се търсят политически алтернативи. На политическия пазар има глад за нещо ново, за освежаване. Виждате, че един честен човек като Минчо Христов успя да удари в земята като резултат цели две управляващи партии, визирам \"Атака\" и НФСБ, барабар с всичките им ресурси, вицепремиери и министри, телевизии, структури и т.н. Тоест има потенциал за пробив в държавата, за заобикаляне на официалните комуникационни канали, за нискобюджетна кампания в интернет.   - ДПС отново пращат други кандидати, а не спечелилите първите две позиции – Карадайъ и Делян Пеевски...   - Да, очевидно двамата имат ролята на стимуланти за партийните структури и изборния процес, без пряк интерес към работа в Европейския парламент. ДПС си има своя вътрешна логика и начин на функциониране, който е далече от публичността. Това остава най-непрозрачната партия в партийната система.   - ДПС ли ще е отново балансьорът в управлението?   - Не, те са част от управляващата коалиция. Отхвърлянето на президентското вето три дни след евровота, спасяването на кворума през целия месец май, избирането на Порожанов за министър, а и закъснялата му оставка са най-пресните доказателства. Балансьорът е Борисов, а плеядата около ГЕРБ се състои от \"Обединените патриоти\", ДПС и Марешки на повикване. ДПС е крепител на това правителство и единствено вербална опозиция на някакви виртуални националисти, които Карадайъ две години гони от правителството. Трябва да засилят говоренето едни против други, иначе съвсем ще лъснат за електоратите си.   - Идват отново избори – местни? Какви са вашите прогнози за тях?   - Първо, вече сме в кампания. Тази от евровота преля към местния. Видя се, че скандалите със строителството в София и Варна бяха интегрална част от полемиката за европейските избори. Този резултат на ГЕРБ се дължи до голяма степен на мотивацията и усилията на кметовете и общинските им съветници с цел да запазят местата си. Залогът е голям.   Местните власти като цяло се борят за оцеляване в една силно развиваща се антикорупционна парадигма в държавата, която още не е достигнала своя катарзис. Това, че двата избора са толкова близки, буквално около 20 седмици, е сигнал, че може да има съществени размествания. Избирателите често коригират, а не препотвърждават. В контекста на чистката в ГЕРБ, крамолите вътре в БСП, баталиите сред патриотите, разнородният състав на \"Демократична България\" и загряващите край пистата нови играчи, смятам че изборите ще са напрегнати, ожесточени и непредвидими.        ", "date": "2019.06.03", "title": "Д-р Калоян Методиев: За да оцелее, Борисов ще продължи да разчиства партията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396331-%D0%B7%D0%B0%D1%89%D0%BE-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D0%B8-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D1%80%D0%B0%D0%B6%D0%B4%D0%B0%D0%B5%D0%BC%D0%BE%D1%81%D1%82%D1%82%D0%B0", "text": "Едни от най-големите беди в най-новата българска история са масовото изселване в чужбина на младите и рязкото намаляване раждаемостта, заради които населението на държавата се стопи и достигна до печални равнища. Ужасяващо е, че тази тенденция продължава и демографските проблеми стават все по-тревожно неразрешими. И поставя под съмнение бъдещето на нацията и държавата. Обществото се вълнува и тревожно коментира. Демографската криза е път без изход. Макар че се предлагат различни мерки, за да се излезе от този път. Но усилията са напълно безуспешни. Гледните точки са различни, различни са и причините, които са причинили кризата и не позволяват да се спасим от нея. Най-често споменаваните причини за „бягството“ на младите са ниските заплати и малкото възможности, които българската държава им предоставя за професионално осъществяване.     Няма съмнение, че ниското заплащане на труда, липсата на работа по специалността, несигурността на работното място, скъпите жилища, високата цена на живота кара доста хора да се надяват на богата Европа да им помогне и приюти. Там те намират по-добри условия за труд и живот, макар че никак не им е лесно. В България обаче е лошо до непоносимост и става още по-лошо – колкото и да ги лъжат управляващите, че не е така. В българската следосвобожденска действителност икономическите миграции са нещо познато и естествено. Макар и не толкова масови, защото други са били условията и възможностите за приспособяване в чуждия свят. Затвореният живот тук се е отразил на желанието за пътуване и отдалечаване за дълго или постоянно от родния дом. Правото на свободно движение на хора е било почти непознато (или по-точно: малко използвано) и към него българинът е нямал претенции. Трудно е било да си живее в бедната и изтерзана родина, ала малцина са се решавали да отидат „на гурбет“ в Европа, за да спечелят и се устроят материално. Българите са били истински свързани с България, защото е тяхна майка. Днешната родината-мащеха, а не майка, им казва: „ти си свободен, както желаеше и мечтаеше, дадено ти е „правото на свободно движение“ - ходи, където ти видят очите, прави, каквото си си намислил и не чакай някой да ти дава и помага“. Така, гласно или негласно, неолибералната буржоазна държава говори на млади и стари. И ги е хвърлила „на кучетата“, за да се отърве от тях. Макар че дори и да е неолиберална (а тя според конституцията трябва да е социална) е длъжна не само да гарантира, но и да осигурява възможностите за труд, заплащане, образование и грижи за всеки отделен човек. Държавата се е отказала, без да има това право, от задълженията към своето общество и народ. Тя сама учи с поведението си млади и стари, че родолюбието е анахронизъм и че да си родолюбец е дори вредно и порочно. Тя им отваря вратите си, за да излязат от нея и я оставят на мира. Проблемът, за който става тук дума, набъбва все повече и повече. Държавата е напълно безпомощна да го разреши. Та как ще го реши, когато го формулира неправилно, не отчита истинските причини за възникването и разрастването му, и търси решенията му в погрешна посока. Малка България и малобройната българска нация са изправена пред напълно реалната опасност да изгубят територията си и толкова да се стопят, че да станат невидими. Българската нация не е свикнала да бъде разпиляна по целия свят и сама, доброволно да отстъпи традиционните си земи на други нации. Ние сме уседнал народ – при това винаги върху българската територия, която притежаваме изконно и която за нас е свещена. Не е в традициите и историята ни да се разпръсваме по всичките краища на света, да се цепим и разделяме, за да се оправя всеки сам, както иска и може. Аз не смятам, че проблемът е породен единствено от икономически причини. И че само с увеличаване на доходите ще го разрешим. Ако това е в основата на държавната политика, то значи държавата е интелектуално немощна и дори глупава. Парите могат много да направят, ала трудно ще накарат някого да обикне земята, на която живее, ако за него тя е чисто и просто земя, пръст, терен, върху който да си построи дом или дворец. Ако не обичаш родината си, винаги ще ти е все едно къде живееш; тогава ще ти е най-хубаво там, където се устройваш най-добре. Тогава може да се подведеш по обещания, че ще ти дават много пари, ако се върнеш. Обаче едва ли ще е важно дали това е родното ти място или някоя друга държава. Нека не се лъжем: голяма част от младите българи, които днес живеят извън страната, никога повече няма да се завърнат в родината, защото за тях тя не е родина в оня възвишен смисъл, който думата означава. Сигурно често им е мъчно за родителите и роднините, ала мъката бързо се разсейва в ежедневието. Те затова и не обръщат внимание на обещанията, че държавата ще ги възнаграждава по-добре и че ще им създаде условия за професионално осъществяване. Те отлично знаят, че българската държава няма да го направи или поне няма да е оня в мащаб, в който те са свикнали в чуждата държава. Същото се отнася до раждаемостта. Не високият стандарт поощрява многодетството. Точно обратното, ниският стандарт на живот и слабата култура са по-надеждни причини в едно семейство да се раждат много деца. Искам да кажа, че нито любовта към родината и осъзнаването на една територия за скъпо и любимо отечество, нито повишаването на раждаемостта, могат да се купят, нито дори да се заменят с пари и материални блага. С пари се мъчат да разрешат сложните проблеми неолибералите и капиталистите, за които парите са най-висшата ценност и смятат, че те са такава ценност за всички. Това е примитивно мислене, убого съображение на убоги хора, свикнали сами да се продават и купуват. Те обичат да се хвалят колко много държавни пари отпускат за една или друга цел, убедени, че колкото по-голяма е сумата, толкова общественият ефкт от нея ще е по-голям. Нали всичко е пари и с пари се купува. Една огромна индустрия за производство на неолиберални европейски ценности работи в нашата държава. Тази индустрия подтиква младите хора да я напускат, да не раждат и скъсат напълно с родината си. Тези, които конструираха машината, и тези, които я обслужват и настройват постоянно съобразно новите условия, се правят на изненадани и загрижени и говорят как ще връщат младите и ще преборват демографската криза. Как? Като повишават заплатите и помощите за трето дете. За нищо друго не се досещат, защото то им е чуждо и противно. На неолибералите и особено на сегашните български управници не им се вярва, че освен техните прословути “европейски ценности“, които не са нищо друго освен пресметливост, интерес, егоизъм, безродство, има и други, които са традиционни, православни, български. Те съдържат друго отношение към човека, обществото, семейството, отечеството, народа. Европеецът може и да няма семейство, да не обича децата, дома, родното село, да му е все едно дали е мъж или нежа, но споделящият българските ценности българин не е способен да живее сам, да не се грижи за деца и родители, да се учи и милее за народа си, да бъде далеч от него и да не е готов да се жертва за него. Тези именно ценности, а не „европейските“, днес трябва да се възпитават у младите, за да имат пред себе си истински положителни примери и цели, на които да подражават и към които да се стремят. А не да им се внушава, че сами ще определят пола си или че нищо лошо няма в еднополовите бракове. Когато държавата и обществото учат младите на неща, противни на националната идеология и ценностна система, те ги отблсъкват от всичко, правят ги нихилисти, тласкат ги към пороци, увещават ги да не обичат България и българите. Аз няма да пресиля, ако кажа, че днес, именно заради властта и държавата, в голямото си мнозинство младите не обичат родината и народа си, нехаят за тях, защото така са ги учили. Така е „готино“, модерно, уникално и абсолютно – според просташката фразеология на управниците и постмодернистите-неолиберали. И защо тогава младият човек, заминал някъде на Запад, в Америка или Южна Африка ще се връща? За да получи обещаваните повече пари ли? Или защо да ражда повече деца, когато тези деца след време ще бъдат просто „работна ръка“, конкурентно способна или неконкурентно способна „на пазара на труда“? Ще се завърнат, за да помогнат родната икономика да се въздигне, а държавата да стане по-силна и могъща? Вярва ли някой, че това би било възможно от хора, които са приучвани още от училище, от учебниците по история и литература, от телевизията и медиите да не обичат родината, а да я презират заради нейната бедност, и да гледат собствения си интерес? Не бива да си правим илюзии, че тези млади, които са останали в България, не са я напуснали от любов към родината! Те или не са се решили, или са имали някакви битови причини, или не са успели „навън“ и са се прибрали, защото няма къде да отидат. Е, не е редно да поставяме всички под един общ знаменател. Хора разни, всеки знае себе си и решава сам за себе си. Една нация и нейната държава са силни икономически, политически, военно, само ако са просветени, духовни, целеустремени, мислещи, осланят се на Бога, защото вярват в Него, и поставят доброто и общото дело над комерческия интерес и богатството. И ако имат силна интелигенция, осъзнаваща водещата си роля и отговорност пред тях. Тогава и тези, които управляват, ще бъдат разумни, образовани, културни. Понеже нищо от онова, което е необходимо, за да обичат младите отечеството си и да живеят всеотдайно за него, не се открива в държавата ни, те ще продължават да я напускат и няма да пожелават да се върнат заради нея. Демографската криза ще се задълбочава. Ще умират повече хора, отколкото ще се раждат. Ще бъде така, докато не започнем да се борим срещу поднебесните духове на злобата!    ", "date": "2019.06.03", "title": "Защо няма да се завърнат младите и няма да се увеличи раждаемостта?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396332-%D0%BA%D0%BE%D0%B9-%D0%B7%D0%B0%D1%80%D0%B5%D0%B6%D0%B4%D0%B0-%D0%BE%D1%82%D0%BD%D0%BE%D0%B2%D0%BE-%E2%80%9E%D0%B1%D1%83%D1%80%D0%B5%D1%82%D0%BE-%D1%81-%D0%B1%D0%B0%D1%80%D1%83%D1%82%E2%80%9C", "text": "Не стига, че Белград и Прищина са на нож след поредна провокация, според Сърбия, или планирана полицейска операция срещу „организирана престъпна група“, според Косово, ами и Скопие реши да размени нелицеприятни слова с Белград. Сякаш за да е пълна картината на поредна доза напрежение на Балканите, в която междусъседски „престрелки“ само нагнетяват отношения вместо да ги преодоляват в името на общо европейско бъдеще. Нали то е стратегическа цел на всички балкански страни? В деликатен политически момент управляващите в Косово решиха да предприемат действия в Северно Косово, където живеещите сърби са мнозинство, и да атакуват с полицейски части заподозрени за осъществяване на незаконни дейности.Да, ама в операцията взели участие и представители на специалните части, упражнили насилие и между другото арестували и руски гражданин, член на мисията на ООН в Косово. Обяснения от рода „говорел на сръбски с протестиращи“ и „пречел с джипа си на полицейските сили“ няма как да се приемат от Москва за достоверни и съответно оправдани. Русия си има своите механизми, наричани в историята имперски, за съответен отговор и търсене на вина. Едва ли само призивът към ООН да се намеси ще бъде начин за ответна реакция. Белград отговори със заповед на президента Александър Вучич за вдигане под тревога на сръбската армия по непризнатата от Сърбия граница с Косово. Последва размяна на становища, които отново отлагат за неопределено време процеса на преговори за изход от ситуацията на т.н. „косовски въпрос“. Едните искат признаване на независимост на всяка цена и без условия, а другите настояват за отмяна на въведени 100 % мита за внос на сръбски стоки в Косово, но и дума не обелват дали това е достатъчно, за да признаят независимо Косово. Дори и да нямат контрол върху територията на Косово, сърбите на този етап няма как да преглътнат горчивия хап. И Църквата им е против „преотстъпване на изконна сръбска земя“. А като ги плашат с идеи за създаване на „единна албанска територия в региона“, което навява спомени за т.н.“Велика Албания“, само консолидират националистически настроените сърби. Конфликтът се превръща в „трайно замразен“ и от това при всички случаи ще печелят геополитическите играчи, защото меренето на мускули на Балканите ще продължи. САЩ ще продължават да говорят за необходимостта да бъде изолирана Русия на Балканите и ще откриват нови военни база в региона, защото балканските страни една след друга по трасиран вече път стават членки на НАТО, нещо което руският външен министър Лавров нарече „създаване на санитарен кордон около Русия“, а Москва ще продължи да разчита на традиционни емоции, свързани с православие, етнос, кирилица, общи исторически връзки и близки културни и семейни ценности. В това отношение едва ли само Белград „остава приятел на Русия“, както твърдят западните медии и експерти. За другите „меки политики“ много не се говори. Странно е защо точно в този момент новоизбраният президент на Северна Македония, Стево Пендаровски, реши да заяви, че е „безотговорно да се говори за разграничаване на Сърбия с Косово“, защото „идеята с размяната на територии и корекция на границите е опасна“ т.е. сигурността на Балканите е под въпрос Последва изявление на министъра на отбраната на Сърбия, Александър Вулин, който посъветва Пендаровски „да мълчи за Сърбия и Косово, както мълчи за Велика Албания“. Според Вулин по-подходящо е Пендаровски „да си говори за бъдещето на Северна Македония, а Сърбия сама ще си решава вътрешни проблеми“. За Белград Косово все още е „вътрешен проблем“. А ако не вярва за Велика Албания, да погледне картата, в която е включена и Северна Македония и която се представя свободно пред ТВ-екрани от председателя на Собранието /парламента/ в Скопие, Талат Джафери. Онзи председател, който представляваше Северна Македония за честването на 24 май в Рим пред гроба на Св. Кирил, заедно с нашата делегация. Реакцията в Скопие относно словата на Вулин е светкавична с „малък е Вулин, за да заглуши Пендаровски“. Акцентът е, че Пендаровски бил „президент на всички граждани в Северна Македония“, а „албанците в Сърбия не приемат Вучич за свой президент“. Получава се нещо като в нашенската цинична поговорка „настанаше пилци,……..квачки“. Въпреки, че ние може да имаме претенции, че сме историческите „квачки“ по отношение на Вардарска Македония. Както се казва, само този скандал липсваше на Балканите. И то в Скопие, където тези дни се чества 2 години от управлението на правителството на Зоран Заев, СДСМ в коалиция с албански партии начело с ДСИ на Али Ахмети. Форум под наслов „Две години управление-отговорност пред гражданите“ с участието на премиера Зоран Заев, вицето Шекеринска, министър на отбраната, академичното тяло, политически лица, общественици ознаменува годишнината, а опозиционната ВМРО-ДПМНЕ излиза с изявление, разпространено от центъра й за комуникации, в което се казва, че „управлението погазва достойнството на народа“ и че „Заев управлява с криминален картел около себе си“. Изброяването на 500 хил живеещи под нивото на бедност, 47% младежка безработица, девалвирано образование и здравеопазване, сведени до минимум инвестиции, международни класации поставящи страната до Руанда, Намибия и Буркина Фасо, държавен дълг до 50% от БВП, дълг от 5 млрд дол, партизирана съдебна система, спадащ стандарт на население и т.н. са само част от критиките към управляващите в деня на 2 години от управлението им. Както се казва, позната история. Но в изявлението на ВМРО-ДПМНЕ държавата е наречена „Р Македония“, което отново подчертава, че новото й име не е прието от всички граждани на страната. Ако към тези „балкански драми“ се добави и ситуацията в Тирана с масовите протести на албанската опозиция, призивите на премиера Еди Рама „да не се използва насилие на предсрочните избори на 30 юни“ и слова за „не слушайте онзи старец Сали Бериша“, както и казаното от Ислал Лаука, Прищина, че „Косово е в опасност от домашна змия“/визира се президента Хашим Тачи с прякор „Змията“ от времето на АОК/, тогава наистина може да се прави извод, че „бурето с барут“ и днес е заредено с опасност от сътресения с нежелан ефект. Дивиденти при всички случаи няма да има за балканските народи. Един вид-нищо ново под балканското небе. Независимо от НАТО и ЕС, видно е.    ", "date": "2019.06.03", "title": "Кой зарежда отново „Бурето с барут“?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396333-%D0%B4%D0%B8%D0%BC%D0%B8%D1%82%D1%8A%D1%80-%D0%B4%D1%8A%D0%B1%D0%BE%D0%B2-%D0%B2-%D0%B1%D1%81%D0%BF-%D0%BD%D1%8F%D0%BC%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F,-%D0%B0-%D0%BE%D1%81%D1%82%D1%80%D0%BE-%D0%BD%D0%B5%D1%81%D1%8A%D0%B3%D0%BB%D0%B0%D1%81%D0%B8%D0%B5-%D1%81%D1%8A%D1%81-%D1%81%D1%82%D0%B8%D0%BB%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%B8-%D0%BD%D0%B5-%D0%B5-%D0%BC%D0%BE%D1%80%D0%B0%D0%BB%D0%B5%D0%BD-%D0%B0%D0%BA%D1%82,-%D0%B0-%D0%BE%D0%BF%D0%B8%D1%82-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5", "text": "Дълго време Димитър Дъбов отказваше интервю за БСП. В публичното пространство от поне година и половина е ясно, че човекът, който бе в основата за избирането на Корнелия Нинова за председател на БСП, е повече от разочарован от „кадровата си грешка“. Въпросите след загубата на европейските избори от „Позитано“ 20 и скандалите около последния пленум дават повод за сегашния ни разговор.   –  Какво става в БСП, господин Дъбов? Какъв е анализът Ви за резултатите от изборите?   – Преди всичко искам да отправя поздравления за работата на общинските, районните и областните организации на партията за направеното от тях по време на изборите, независимо, че ръководството ги нарочи за виновни за разултата с искане за промени. В последните 2 години БСП за втори път губи спечелени избори. Поради груби, субективни грешки на ръководството на партията и на председателя. Кои са те: На първо място е неумението да се вкара партията в най-добра кондиция към датата на избори. БСП бе подгрята още в края на 2018 г. с редица инициативи като „Визия за България“, „Визия за Европа“, заседания на Конгреса, събрания и конференции за запознаване с тези решения, започнаха номинациите за кандидати за Европейския парламент и когато три месеца преди изборите социолозите обявиха, че БСП е мобилизирана над 80%, за разбиращите от избори стана ясно какъв ще бъде крайният резултат. 80% мобилизация на партията винаги е носило много високи резултати, но ако това се случи към датата на изборите. А към 26 май пикът на БСП беше отминал. Никой не може да задържи такава висока концентрация 3-4 месеца, ако ще и партията му да е само от младежи. За съжаление, това неразбиране в ръководството продължава и сега след изборите. Натяга се партията – вместо кратък отдих, в който отново да се подготвим, се планират събрания за номиниране на председател, кампания и вътрешнопартийни избори, паралелно със събрания и конференции за обсъждане на кандидатури за кметове и общински съветници. Вместо да се концентрираме да печелим привърженици и да търсим широка подкрепа за нашите кандидати за местната власт, ние отново ще се вглъбим във вътрешнопратийни борби – патент на ръководството. Започва и отпускарският период, честванията на Бузлуджа и т.н. Това или е тотална некомпетентност, или умишлено съсипване на партията. Друга съществена причина за загубата е напускането на парламента – мястото, където винаги сме давали битки и в най-тежките моменти, когато сме били 40 души, наритани и опрени в ъгъла. Ние загубихме парламентарната трибуна и другия инструмент на опозицията срещу управляващите – парламентарния контрол. Затова и в кампанията не чухме нито едно политическо послание. Те се коват в Народното събрание.   –  Мобилизация или разделение на актива се постигна с противопоставянето БСП – ПЕС в навечерието на европейските избори?   – Това е следващата причина за резултатите. В подготвителния период за европейските избори бяха изведени на преден план различията с ПЕС и Социалистическия интернационал. Демонстрирано бе пренебрежително отношение към ПЕС и неговия председател. Това се видя и от серия публични изяви лично на Корнелия Нинова. Председателят на БСП персонално се ангажира с отстрелването на Сергей Станишев като водач, а по-късно и от листата въобще. Наложи се намесата на Националния съвет, оттам проблемът се пренесе в цялата партия и получи своя завършек от пренареждането и преференциалното гласуване като партиен вот за Станишев. Следващата причина за резултата на изборите бе предложената листа с имена и подреждане, различно от гласа на партията – преобладаващите предложения на конферециите в страната. В предложената от ръководството листа преобладаваше гражданската квота – сред първите петима има двама души – на първо и на четвърто място, което определено беше несиметрично подреждане. Особено спорно бе четвъртото място за човек без номинации от структурите на партията, попаднал чрез съвпадение на имена. Кандидатите не бяха добре подготвени, не станаха отбор, а някои говореха дори по време на кампанията срещу свои колеги от листата. Недоброто ни представяне на изборите се крие и в допуснатите, доста нетипични за една печеливша кампания, грешки. На първо място тя не беше европейски ориентирана. На второ – не беше достатъчно позитивна. Хората искаха да видят лъча на надеждата, светлина в тунела, а слушаха само негативи и какво не се е случило. Имаше елементи на битовизъм, на компроматна война със слагане на неясни документи и нотариални актове. Бе забравено едно правило – че с компромати избори не се печелят и че който нож вади – от нож умира. С лансирането на идеята за проверка на офшорните сметки и капитали по същество – бяха предупредени всички, които имат такива, да вземат мерки. Беше забравено, че няма банка в света, която да тръгне срещу своите клиенти, освен в случаи на тероризъм и пране на пари, защото ако подходи така скоро ще остане без вложители. Друга недомислица – в по-голямата си част – кампанията бе оставена на кандидатите. Членовете на ръководството, на Изпълнителното бюро и на предизборния щаб отсъстваха от предизборните срещи. В другите партии ръководителите на щабовете и ръководствата на партиите бяха заедно с кандидатите на всички срещи. Не особено уместни и ненавременни бяха проявите на президента, който наливаше масло в огъня, използвайки изборите и БСП за уреждане на своите сметки с ГЕРБ и Бойко Борисов. Въобще през последните 6 месеца станахме свидетели и на серия еднолични становища на председателя на БСП Корнелия Нинова, които са от компетенциите на Националния съвет.   –  Точно председателят на БСП Корнелия Нинова обаче казва, че всички решения се вземат от пленума, че иска в БСП да се чуват различни мнения?   – Ще Ви дам примери – решението за напускане на Народното събрание бе обявено първо пред медиите и след това бе подложено за обсъждане в Националния съвет. Решението Сергей Станишев да не е водач на листата бе обявено седмици преди провеждането на заседанието на Националния съвет. Решението Сергей Станишев да не е в листата въобще беше обявено седмица преди пленума, с което предизвика намесата на Националния съвет и на партията. Изказването, че БСП подкрепя Лаура Кьовеши за европейски прокурор при положение, че тя е в тежък конфликт с управляващите в Румъния социалдемократи, с които членуваме в едно политическо семейство. Не на последно място – играта на оставки. Корнелия Нинова подаде формално оставка не заради загубените избори – ако беше за това тя заслужава адмирации. Тя подаде оставка, за да се преизбере до един месец за още 4 години, изпреварвайки резултатите от местните избори, които очевидно смята за загубени. А трета поредна загуба за две години ще бъде нейното политическо фиаско. Оставката u не е морален акт, а опит да оцелее на върха в БСП.   –  Как ще избирате нов председател на БСП? Оказа се, че имате доста заплетен казус за новите или по старите правила. Отивате на пряк избор или конгресът ще избере председател? – На последния пленум разбрахме за намерението на ръководството грубо да прегази устава на БСП. Корнелия Нинова иска да използва прекия избор, убедена в преизбирането си, но в преходните и заключителните разпоредби на устава има нарочен запис, че до края на мандата на действащите органи, т.е. до февруари 2020 г., изборът на председател става от Конгреса на Българската социалистическа партия. В последните 6 месеца сме свидетели и на случаи, които мога да определя като политическа перверзия от страна на председателя на партията. В БСП са се случвали много неща през годините, но такива не сме виждали. А прегазването на устава в нашите редици е особено укоримо.   –  Политическа перверзия? Любопитна словесна находка използвате.   – За какво става дума – извеждането на БСП от левия политически спектър и левите послания и тласкането u към националистическата реторика. Превръщането u в евроскептична партия. Разчистването на хора, които отстояват тези позиции на БСП, представено като обновяване и модернизиране на партията. Загубването на образа на партия, в която има хора експерти, с които опонентите може да не са съгласни, но се съобразяват. БСП се изпразни от ценности, защитавани години. Така тя загуби и територия, и избиратели. Вместо политика и политически послания какво виждаме? Съвсем друго ниво – противопоставянето на Елена Йончева на Сергей Станишев, които, както е известно, някога живееха заедно. Издигането на ръководни позиции в предизборния щаб и в ръководството на парламентарната група на човек, който е дразнител на едно друго влиятелно семейство в политическия живот на страната. Предложението за Иво Христов за евродепутат със спорната подкрепа за него от президента. Замяната на проф. Иво Христов със съименника му. БСП направи цяла кампания под ръководството на апарата на Националния съвет, за издигане на проф. Иво Христов – посрещаха го из цялата страна, представяха му книгите, в резултат на което той получи над 100 номинации, а после беше изключително брутално заменен в листата от другия Иво Христов. Играта „срещи Петър Курумбашев в полза на Иво Христов“ и още много други неща. Сега отново се готви подобна схема – само за да не е Станишев ръководител на делегацията ни в Брюксел, за това се стяга третият в листата. Това не са случайни работи, а са плод на една лъжовна и безскрупулна дейност, провеждана от председателката на партията, в посока подмяна на БСП и превръщането u в нещо, което никой не знае какво е. Но знаем какво не е – лявата партия на България, готова да спечели управлението и да поведе страната в правилна посока.   –  Явно вътрешната опозиция в БСП вече сте много мобилизирани?   – Вижте, вътрешна опозиция в БСП няма. За такава можем да говорим, когато има несъгласие с политиките, с визията за развитие на партията. Когато има идейни и програмни различия. В момента в БСП има безпрецедентно и масово несъгласие със стила и методите на работа, налагани от председателя. Абсолютно несъстоятелни са опитите на Корнелия Нинова, да представи ценностни различия между нас и ръководството. Последният хит е, че сме за Истанбулската конвенция и против намаляването на ДДС. Що за глупост? Ценностни различия между нас има и те са по оста оцеляването на партията или оцеляването на председателя. Слава Богу, с всеки изминал пленум мнозинството от хората, искащи оцеляването и възраждането на БСП стават все повече. А опитът да се стовари отговорността за национални и централизирани избори, каквито са европейските, на местните структури непосредствено преди местни избори ще взриви партията.   –  Какво ще се случи все пак на заседанието на 49-тия Конгрес, което е обявено за 16 юни?   – Мисля, че той ще бъде едно продължение на заседанието на Националния съвет преди няколко дни и тези въпроси отново ще бъдат дискутирани на Конгреса. Независимо дали Нинова го иска или не – няма как да избяга от разговорите за момента – подходящ ли е за провеждане на пряк избор или трябва да се концентрираме върху вота наесен. Чух дори хора в отбора на Нинова публично да заявяват, че сега не е времето за такъв вид вътрешнополитически въпроси. Вместо да събираме сили и широка подкрепа за нашите кандидати за местните избори, ръководството отново ще ни вкара във вътрешна война.   –  При депозирана и приета оставка, кога БСП трябва да премине към избор на нов лидер?   – По устава на БСП след като се констатира оставката на председателя на партията, Националният съвет определя един от заместник – председателите за изпълняващ длъжността до провеждане на отчетно-изборната кампания и избор на нов председател на партията. Всичко останало е прегазване на устава. А и вкарването на ресурс и енергия в грешна посока – така ще подарим трета поредна победа на ГЕРБ. Стига толкова, вече два пъти загубихме спечелени избори.   –  Има ли възможност БСП да влезе в кампания за местните избори без да има избран председател? – Да, съвсем реално е. БСП винаги се е управлявала колективно. В последните години има наченки за еднолично управление на партията.   –  Вие бяхте сред хората, които застанаха навремето твърдо зад името на Корнелия Нинова за председател на БСП, колко голямо е личното Ви разочарование?   – Личното ми разочарование е огромно. Никой не подозираше, че тя може да… аз бях един от тези, които не само я подкрепяха, а помагах и на кампанията u. Разочарованието, разбира се, е такова, защото още след първата година тя показа качества, които никой не е подозирал, че притежава. И не само аз го изпитвам, а и много други, които смятаха, че партията ще тръгне по-ускорено напред с нейното избиране. Оказа се, че при Михаил Миков и да сме имали претенции, все пак бяха само партийни и се решаваха само с партийни средства и методи.   Нашият гост      ", "date": "2019.06.03", "title": "Димитър Дъбов: В БСП няма вътрешна опозиция, а остро несъгласие със стила на Нинова - оставката и не е морален акт, а опит за оцеляване"}
{"url": "http://www.classa.bg/%D1%81%D0%B2%D1%8F%D1%82/item/396329-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%C2%AB%D0%B2%D1%86%D0%B5%D0%BF%D0%B5%D0%BD%D0%B8%C2%BB-%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B2%D0%B5%D0%B4%D0%B5-%C2%AB%D1%83%D1%87%D0%B5%D0%BD%D0%B8%D1%8F%C2%BB-%D0%BF%D0%BE-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%81-%D0%BE%D1%82-%D0%B5%D0%BD%D0%B5%D1%80%D0%B3%D0%BE%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5", "text": "В рамките на няколко дена европейските потребители на руски нефт фактически бяха поставени на ръба на енергийна криза. \r\n СМИ съобщиха, че от Русия към Западна Европа уж постъпва некачествен нефт. \r\n Трудно е да си представим, че извънредното произшествие по нефтопровода «Дружба» е преднамерена акция на Русия. \r\n Но да разгледаме ситуацията тъкмо от тази й страна. \r\n И така: руските власти успяха да получат ценни сведения за това, колко време европейските страни ще могат да издържат без руските енергодоставки. Според Европейския Съюз, всяка държава-членка трябва да има запас от петрол за три месеца. \r\n         В резултат на «извънредното произшествие» се случи следното: Полша, Чехия и Унгария бяха принудени да разпечатат стратегическите резерви на страните си. Нещо повече, в страната-локомотив на ЕС Германия ситуацията доведе буквално до «излитане» на цените, защото някои подземни хранилища се оказаха напълно празни. \r\n На целя този фон в прибалтийските страни се провеждаха учения на НАТО по отблъскване на вероятна агресия от страна на Русия. \r\n Тук следва да си зададем следния въпрос: за каква война въобще може да става дума, ако европейските страни още в първия ден на конфликта ще се окажат отрязани от руските енергоресурси. \r\n Войната, драги ми смехурковци от ЕС, ще завърши с вдигането на бялото знаме в Брюксел още преди да е започнала. \r\n \r\n \r\n   \r\n", "date": "2019.06.03", "title": "Европа се «вцепени»: Русия проведе «учения» по изключването на ЕС от енергодоставките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396328-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%E2%80%9C%D0%B5%D0%B2%D1%82%D0%B8%D0%BD%D0%B8%D1%8F%E2%80%9D-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-%D0%B2%D0%B8%D0%B4%D0%B5%D0%BE", "text": "Краткото видео проследява хронологията от последните ОСЕМ МЕСЕЦА, през които на всеки три месеца цената на природния газ у нас неизменно расте, под диктовката на организираната престъпност.  \r\n   \r\n           Всъщност вижте краткото видео, То казва всичко. \r\n За пълнота на картината реших да поставя и по-подробното видео (1:40 мин.) от изцепката на Нуша електромерката от 2-ти септември 2018-та г. \r\n   \r\n   \r\n", "date": "2019.06.03", "title": "Истината за “евтиния” американски природен газ (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/396318-%D0%B1%D1%83%D0%BA%D0%B5%D0%BB%D0%B5-%D0%BE%D1%82-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC%D0%B0-%E2%80%93-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B5%D0%BB-%D1%81%D0%B0%D0%BB%D0%B2%D0%B0%D0%B4%D0%BE%D1%80", "text": "Наииб Армандо Букеле Ортис, на 37 г., ще встъпи в длъжност като най-младият президент в историята на Ел Салвадор, след като освежи салвадорската политическа сцена. Бизнесменът, собственик на дистрибутор на мотоциклети Yamaha и на компании, предлагащи рекламни услуги, постигна комфортна изборна победа на 3 февруари 2019 г., с 53% от гласовете на двете най-големи партии в Ел Салвадор: коалицията Консервативен републикански националистически алианс (ARENA) и Левия фронт за национално освобождение Farabundo Marti (FMLN). Те спорят и се сменят на власт след края на гражданската война в Салвадор през 1992 година. В съответствие с обещанието си за иновации, Букеле покани салвадорците да присъстват на церемонията по встъпването му на поста – за първи път на открито пред Националния дворец в Ел Салвадор. Букел е роден в Сан Салвадор, столицата на страната, на 24 юли 1981 г. Той произхожда от семейство, което симпатизира на салвадорските партизани и дори е давало убежище на лидери на партизаните като Шафик Хандал, един от петимата командири на FMLN. Учи право в Централноамериканския университет (UCA) в Сан Салвадор, но го напуска, за да се посвети изцяло на компаниите на баща си, индустриалния химик Армандо Букеле, представител на арабската общност в Ел Салвадор. Младежът започва политическата си дейност в редиците на левицата FMLN, която през 2012 г. го прави свой кандидат за кмет на Нуево Кусткаклан, град, разположен на 8.5 километра от Сан Салвадор. Неговият безгрижен стил му помага да спечели изборите и оттогава той става важна фигура в салвадорската политика. След това партията го определи за кмет на столицата Сан Салвадор за периода 2015-2018. Но един инцидент води да изключването му от FMLN през октомври 2017 г. Букела приписва експулсирането си от партията на поредицата от критики, които той прави за лошите резултати на правителствата на ФПМН. В средата на 2018 г. той използва своята популярност в социалните мрежи, за да обяви президентската си кандидатура за десния Национален алианс за национално единство (GANA), което му позволява да спечели изборите още на първо кръг, с мотото: \"Върнете откраднатото!\".", "date": "2019.06.03", "title": "Букеле от поколението на милениума – новият президент на Ел Салвадор"}
{"url": "http://www.classa.bg/%D1%81%D0%B2%D1%8F%D1%82/item/396319-%D0%BF%D0%B5%D0%BA%D0%B8%D0%BD-%D0%BE%D0%B1%D0%B5%D1%89%D0%B0-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D0%B4%D0%BE-%D0%BA%D1%80%D0%B0%D1%8F-%D0%B7%D0%B0-%D1%82%D0%B0%D0%B9%D0%B2%D0%B0%D0%BD", "text": "Китайският министър на отбраната Уей Фенхе обяви, че неговата страна е готова да \"се бори до края и на всяка цена, за да защити своите национални интереси, както икономически, така и военни, ако някаква външна сила се осмели да оспорва политиката на единен Китай и да отдели Тайван от континента. Китай трябва да бъде и ще бъде единен\". Изявленията на министъра бяха направени в рамките на форума за сигурност „Шангри-Ла Диалог\", ден след като американският му колега Патрик Шанахан се опита да събере международна коалиция срещу нарастващата сила на Китай в Индо-Тихоокеанския регион. Уей настоя, че те няма да дадат „нито един инч от своята свещена земя, а Китайската народно-освободителна армия служи изключително за самозащита, така че ще атакува само ако бъде нападната\". Докато заплахата от по-широк конфликт се разпростира в целия Тихи океан, министърът подчерта, че Китай и САЩ са наясно, че една война може да означава „бедствие\" и за двете страни. Той каза също, че Пекин е твърдо ангажиран с регионалния мир и стабилност и никога няма да провежда експанзионистична политика. \"Ако САЩ искат да говорят, ние ще запазим вратата отворена, ако искат да се бием, ще се борим до края\", каза министърът, позовавайки се на търговските търкания. \"Разговори - добре дошли, битка - ние сме готови, вие не ни плашите, по какъвто и да е начин\", подчерта Вей. Той добави, че въпреки възходите и паденията с Вашингтон, двустранните отношения са се увеличили през последните 40 години. \"Сътрудничеството е от полза и за двете страни, конфронтацията вреди и на двете\", заяви политикът, като подчерта важността на комуникацията между страните преди да завърши речта си. Министърът се възползва от възможността да критикува многократните действия за „свобода на корабоплаването\" на Вашингтон през Тайванския проток и призова САЩ да зачитат принципа „единен Китай\", който разглежда острова като неразделна част от китайската територия.   \"Министър Уей подчерта, че китайската страна решително се противопоставя на скорошната поредица от негативни действия на САЩ по въпросите на Тайван\", заяви говорител, добавяйки, че \"американската страна не трябва да подценява решителността и капацитета на Китай. да запази своя национален суверенитет и териториална цялост. \"", "date": "2019.06.03", "title": "Пекин обеща да се \"бори до края\" за Тайван"}
{"url": "http://www.classa.bg/%D1%81%D0%B2%D1%8F%D1%82/item/396321-%D0%BA%D1%8A%D0%BC-%D0%B1%D0%B0%D0%BB%D0%BA%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B8%D1%8F", "text": "Анализаторът Макс Кайзер коментира мерките, предприети от американския президент Доналд Тръмп срещу китайската телекомуникационна компания Huawei. Има обосновани опасения, че това би могло да наруши покритието в селските райони на САЩ. Доставчиците на телекомуникационни услуги в тези области зависят от оборудването на Huawei, защото предлага по-евтино оборудване от американските компании. Сега, след ветото, което администрацията на Тръмп наложи срещу китайската компания по обвинения в шпионаж, тези компании ще трябва да посрещнат разходи от милиарди долари или да затворят бизнеса си. Според него \"нито една голяма телекомуникационна компания като T-Mobile или Verizon не се интересува от тези малки селски райони в Колорадо, Монтана или Арканзас, поради което други малки доставчици, които зависят от най-евтиното оборудване, работят в тези области. И сега им казват, че трябва да сменят цялото това оборудване с ново, и то само с друго, произведено в Европа, което е много по-скъпо. Не знам как ще свърши това\", добави той. \"Това е балканизация на глобалния пазар на телефония\", казва Макс. Макс интервюира също Ранди Волър, бивш ръководител на Демократическата партия на Северна Каролина, за кандидатурите на Бърни Сандърс и Джо Байдън за президентските избори през 2020 година. Според госта, Сандърс \"е човек, който има страхотна платформа и хората избират от менюто какви идеи харесват или не харесват.\" Волър вярва, че \"ако Доналд Тръмп се представяше с Демократическата партия, той не би могъл да стане президент, защото в тази партия, за разлика от Републиканската партия, няма първични избори, в която победителят взема всичко и това е големият проблем\", заключава той.", "date": "2019.06.03", "title": "Към \"балканизация\" на световния пазар на телефония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396322-%D0%B7%D0%B0%D1%89%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D0%BD%D0%B5-%D0%B6%D0%B5%D0%BB%D0%B0%D0%B5-%D0%BF%D0%BE-%D0%BD%D0%B8%D1%81%D0%BA%D0%BE-%D0%B4%D0%B4%D1%81-%D0%B7%D0%B0-%D0%BA%D0%BD%D0%B8%D0%B3%D0%B8%D1%82%D0%B5,-%D0%BF%D0%B8%D1%82%D0%B0%D1%82-%D0%BE%D1%82-%D1%81%D0%B4%D1%80%D1%83%D0%B6%D0%B5%D0%BD%D0%B8%D0%B5-%E2%80%9E%D1%81%D0%BB%D0%BE%D0%B2%D0%B5%D1%81%D0%B0", "text": "        Нежеланието на екипа на културния министър Боил Банов да редуцира данъка върху добавената стойност (ДДС) за книгите,  като поне го изравни с този в        Крайно време е обаче чиновниците в Министерство на културата да излязат от обичайната дрямка и да инициират не само едно сериозно намаляване на ставката на ДДС върху книгите, но и върху вестниците и списанията, за да станат те много по-достъпни за четящите хора у нас, подчертават от сдружение „Словеса\". Очакваме също от страна на Министерство на културата и много по-активни и действени политики за насърчаване на четенето и за повишаване на интереса към книгите, които да са адресирани най-вече към младото поколение. Въпросните мерки обаче не бива да са само с кампаниен, спорадичен характер, а трябва да са дългосрочни и да са подкрепени задължително и с достатъчно сериозен финансов ресурс от страна на институциите, допълват от гражданското сдружение и напомнят, че няма по-смислена инвестиция от духовното издигане на една нация.     Време е и депутатите в 44-тото Народно събрание да изготвят и приемат един добър и работещ  Закон за книгата , който ще допринесе за улесняване на достъпа на всички граждани до книги и информация, ще регламентира и ангажиментите на институциите за подпомагане на целия книжен сектор, настоява сдружение „Словеса\". В този така важен закон следва да се предвидят програми и средства за насърчаване на издаването, популяризирането иразпространението на качествена българска художествена, научна и детска литература. Бъдещият Закон за книгата ще е гаранция и за една много по-голяма подкрепа и трайна ангажираност от страна на държавата в политиките и програмите в областта на превода на българска художествена литература на други езици, изтъкват от гражданското сдружение.", "date": "2019.06.03", "title": "Защо министърът на културата Боил Банов не желае по-ниско ДДС за книгите, питат от сдружение „Словеса\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396323-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BE%D0%B3%D0%BE%D1%80%D1%87%D0%B5%D0%BD-%D1%81%D1%8A%D0%BC-%D0%BE%D1%82-%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D1%80%D0%B5%D0%B7%D1%83%D0%BB%D1%82%D0%B0%D1%82", "text": "Аз съм много огорчен от изборния резултат. Удоволетворението от това, че съм избран, не може да засенчи огорчението от общия резултат, който е победа на апатията над здравия разум, на автокрацията над демокрацията. От гледна точка на политолога, разбира се, това е победа на ГЕРБ над БСП и останалите партии - това ще каже политолога, който мисли в по-къса перспектива. Това каза в сутрешния блок на БТВ „Тази сутрин\" Иво Христо, избран за евродепутат от БСП. От гледна точка на историята обаче, това е едно морално поражение за България.     Аз очаквах ГЕРБ да се срине напълно, тъй като няма нормално общество, което да толерира корупцията, която е осветлена, документирана, показана, заснета с всичките му там асансьори, къщи за гости, с оправданията на уличените лица - никое общество не би толерирало подобна партия, коментира Христов. Оказа се, че българското общество е някаква аномалия и то е склонно да преглътне и това, каза още избраният за евродепутат от БСП. Аз имам определени резерви към изборния резултат - не съм партия, за да го оспоря и не съм съд, за да преценя, но от наблюденията си в страната, от прочита на изборните резултати, не съм убеден, че това е обективен изборен резултат, че това са честни избори, заяви още Иво Христов.", "date": "2019.06.03", "title": "Иво Христов: Огорчен съм от изборния резултат"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396324-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Коя е общината с най-висока средна заплата в страната? Това е въпрос, на който няма как да намерите моментален отговор. Причината е, че данните за наети и заплати на ниво община у нас не се публикуват, а трябва изрично да се поискат от Националния статистически институт (НСИ). В регионален план коментарите обикновено се ограничават до заплати на ниво област, което въобще не е толкова информативно – вкарва в един кюп големия областен град и малката селска община, които са безкрайно различни. Разговорът за регионалните неравенства е много по-точен, когато се води със знание на ниво община, пише в свой анализ икономистът от Института за пазарна икономика (ИПИ) Петър Ганев. Именно заради това, след като публикувахме   за периода 2011-2017 г., днес публикуваме и интерактивната карта със заплатите по общини за 2017 г. Важно е да направим уточнението, че данни за общинските заплати през 2018 г. все още не са налични. От данните за страната обаче знаем, че средната заплата през 2018 г. се увеличава с около 10% спрямо 2017 г. Това означава, че когато гледате общинските заплати в интерактивната карта, трябва да имате едно наум, че средната заплата в съответната община най-вероятно се повишава – ориентирът е ръст в рамките на около 10%. Факт е, че темпът на ръст ще е различен за отделните общини, но в общия случай може да се очаква всички да покачват средните нива – сравнението на 2017 г. спрямо 2016 г. потвърждава това.  Общините с най-висока средна заплата в България не са големите областни центрове. Лидерите по заплати са сравнително малки общини, в които има много големи работодатели – обикновено в енергетиката или добивната промишленост. Тези големи компании дават високи заплати и в същото време доминират тотално местния пазар на труда, тоест голяма част от работещите на територията на общината работят именно в тях. Това е толкова силно изразено в община Мирково, че това е единствената община за която нямаме данни за средна заплата, тъй като данните са конфиденциални. Най-високата средна заплата в България за 2017 г. е регистрирана в община Челопеч – наличие на голяма добивна компания и съответно 2 178 лв. средна заплата за общината. След това са Козлодуй, с ядрената централа – 1 790 лв. средна заплата за общината, Раднево и Гълъбово, с големите компании в енергетиката, имат средни заплати от съответно 1 657 лв. и 1 610 лв. Веднага след тях са Пирдоп - с 1 562 лв. средна заплата (отново наличие на голяма добивна компания) и Девня - с 1 442 лв. средна заплата (силно изразен индустриален профил). Столицата София се нарежда на 8-о място през 2017 г. със средна заплата от 1 433 лв. За разлика от много други икономически класации, тук община София няма как да бъде лидер, тъй като икономическият профил на столицата е много разнообразен и макар заплатите да са високи, те не могат да догонят средните нива на заплащане в някои малки общини, където огромната част то наетите са в енергетиката или добивната промишленост. Веднага след София в класацията идва Панагюрище (9-о място) със средна заплата от 1 285 лв. през 2017 г. Отново пример за община с голяма добивна компания, която излиза в челото. Другите примери в топ 20 вече включват общини с индустриален профил – обикновено близо до големия град и с развита индустриална зона. Такива са Костинброд, Елин Пелин и Божурище, в близост до София, Суворово, Аксаково и Белослав, до Варна и Марица до Пловдив. Всички тези общини са със средна месечна заплата в рамките на 1 000 – 1 200 лв. за 2017 г. Общият поглед към общинската карта на заплатите позволява много ясно да се откроят както водещите икономически центрове, така и районите, които изпитват сериозни трудности. Разликите между Северна и Южна България също могат лесно да се видят. На юг се формират центрове с по-високи заплати около София и Пловдив, а на следващо ниво и около Стара Загора и Бургас. Центрове, които са добре свързани и реално могат да си влияят положително. Към тези големи градове прибавяме и добивната промишленост в малките общини в Средногорието. На север единственият център на високи заплати около голям град е Варна. Другите примери, като Севлиево и Летница например, са хубави, но те не могат да повлияят в по-голям мащаб на картата на север. Това е и един от аргументите, които сме извеждали и преди, за регионалното развитие. Проблемите на север не са просто наличието на обезлюдяващи се общини в Северозападна България, а липсата на силни икономически центрове, които да си влияят взаимно. Някои от големите градове на север като Плевен, всъщност губят хора и не предлагат високи заплати.  Всъщност ако се вгледаме в картата, ще видим, че по-голям клъстер от общини с ниски заплати може да бъде намерен и на юг,особено около Благоевград. Преди година имаше дискусия защо заплатите в област Благоевград са толкова ниски и сравними с тези в област Видин. Общинската карта дава ясен отговор. В община Благоевград заплатите не са чак толкова ниски, но ситуацията в съседните по-малки общини е силно влошена. По-малко от 1/3 от работещите в област Благоевград работят в областния център. Всички останали са в съседни общини, където заплатите са сред най-ниските в страната. Тази карта е само един пример затова как наличието и ясното представяне на данни на ниво община могат да обяснят множество процеси на регионално ниво. В случая ИПИ направи съвсем скромна инвестиция за да бъдат достъпни тези данни за всички.    ", "date": "2019.06.03", "title": "Общината с най-висока заплата в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396325-%D1%81%D0%B8%D0%BB%D0%BD%D0%BE-%D0%B4%D1%80%D0%B0%D0%B7%D0%BD%D0%B5%D1%89-%D0%B8-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B5%D0%BD-%D0%B5-%D1%85%D0%B5%D0%B9%D1%82%D1%8A%D1%82-%D1%81%D1%80%D0%B5%D1%89%D1%83-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2", "text": "Такъв бил, онакъв бил,, пушил, обличал се неподходящо….Вероятно хейтърите на Слабаков нямат никакви пороци и всичките до един са модни икони.      Цена нямаше да имат, ако демонстрираха същото негативно отношение към други евродепутати. Например към онези типични еврочиновници от ГЕРБ или към новоизбраната соросоидна парашутистка от БСП Цветелина,  ….Ама явно с тези недоразумения хейтърите нямат проблем. Харесват си ги. Виж, по Слабаков плюят с удоволствие. Щото е безопасно. Аман от политкоректни конюктурчици.  ", "date": "2019.06.03", "title": "Силно дразнещ и изключително лицемерен е хейтът срещу Андрей Слабаков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396326-%D0%BF%D0%B5%D1%80%D0%BD%D0%B8%D1%88%D0%BA%D0%B0-%D0%BA%D0%BE%D0%BB%D0%B0-%D0%B2%D0%BB%D1%83%D0%B4%D0%B8-%D0%B8%D1%82%D0%B0%D0%BB%D0%B8%D1%8F", "text": "Очукано фиатче се превърна в истинска атракция по пътищата в Европа. Клипче, заснето от италианец, показва пернишки автомобил с отрупан багажник като за околосветско пътешествие, информират местните медии.     Допълнителни щрихи в „карикатурата“ внасят раздрънканият вид на колата, както и струпаният неопакован багаж. „Аз я срещнах тази кола на КПП Кулата. Багажът вече беше подреден по друг начин, но изглеждаше все така умопомрачително. Сигурно някъде е паднал по пътя. Служителят на КПП-то, като видя колата, започна да се бие по челото и да гледа с невярващи очи”, допълва детайли от гротескното пътуване друг очевидец.  ", "date": "2019.06.03", "title": "Пернишка кола влуди Италия"}
{"url": "http://www.classa.bg/%D1%81%D0%B2%D1%8F%D1%82/item/396327-%D1%81%D0%B0%D1%89-%D0%B8-%D0%BD%D0%B0%D1%82%D0%BE-%D0%BE%D0%BF%D0%B0%D1%81%D0%BD%D0%BE-%D1%82%D0%BB%D0%B0%D1%81%D0%BA%D0%B0%D1%82-%D1%81%D0%B2%D0%B5%D1%82%D0%B0-%D0%BA%D1%8A%D0%BC-%D0%B2%D0%BE%D0%B9%D0%BD%D0%B0", "text": "Последните събития в света носят тревожен характер, тъй като сме свидетели на разрушаването на системата на международното право и този процес се превърна в основната линия на външната политика на САЩ и целия колективен Запад. САЩ започнаха да разлагат съвременната система на международното право, а това е повече от опасно за глобалната сигурност. Ако си говорим откровено – опасно в смисъл на възможна трета световна война. Би било наивно да не се вижда това.     Както е известно, за рождения ден на НАТО е прието да се приема датата 4 април 1949 година.  Това събитие на Запад е патетично определено като «реализацията на най-революционната външнополитическа идея на САЩ от времето на Лигата на народите ( Общество на народите)на Уилсън — планът да се създаде в Европа в мирно време военно-политически съюз възглавяван от САЩ. Европа обаче не забравя идеята за създаване на чисто европейска армия.  Разбира се, именно такава вече имаше под ръководството на Наполеон, след това Хитлер, но това така за пример.  Сега обаче виждаме, че с правилната «преговорна» работа, ситуационните съюзници стават почти приятели, от сътрудничеството, от което може да се извлече полза. Така че, «първата в Европа след края на Втората световна война, идея за европейска армия е изразена от Уинстън Чърчил на заседанието на Асамблеята на Съвета на Европа в Страсбург на 11 август 1950 година.  Тогава той предлага да се създаде «армия подвластна на демокрацията на Европа», в която да влязат и германски военни обединения.  Тази идея периодично изчезваше, периодично се появяваше на повърхността, но Съединените щати със своето НАТО, строго подчинено на САЩ, не се интересуваха от нищо подобно. И тъй като за субективността на Европа, буквално от 8 — 9 май 1945 година, може да се говори само относително, въпросът никога не е стигал по далеч. Сега обаче, Европа започва да се замисля, осъзнавайки надвисналата опасност. А опасността се крие и в това, че от Европа нищо не зависи, защото с проекта «Европейски Съюз» тя е подчинена на определени правила, които не позволяват на отделните държави-членки да вземат самостоятелни решения. Освен това, всеки член на ЕС плаща стабилен «членски внос» на НАТО, които освен всичко се разполагат на различни територии, провеждат «учения», строят военни бази, полигони и складове… а защо? Просто така? Защото пазят Европа? Върви пълномащабна подготовка към нещо голямо, и ако Европа не се събуди, за да погледне истината в очите може да се окаже в страшна ситуация. Никой не знае, кой може да стане следващата жертва на американската «демокрация», след Ирак, Либия, Афганистан, Югославия, Сирия, Украйна..списъкът е голям и добре известен. Светът се намира на прага на трета световна. И голяма част от хората разбират това, и започват да мислят. Почти едновременно почна да се пропуква ореолът на престижност от членството както в ЕС, така и в НАТО. Докато последните години ЕС се използва в качеството на примамка за потенциални «жертви», които както в сектите, е прието първо изпълняват разни условия, после получават «браво» от гуруто. Така, НАТО успя да се разшири внушително по източния фланг, докато ЕС играеше ролята на психологическа примамка. Днес, все повече антиНАТОвските настроения набират сила, следователно натискът към страните членки, и към тези, които Западът смята да вкара в алианса, става все по-голям. Може би е време е за излизане от съмнителни проекти и организации докато не е станало късно…  ", "date": "2019.06.03", "title": "САЩ и НАТО опасно тласкат света към война"}
{"url": "http://www.classa.bg/%D1%81%D0%B2%D1%8F%D1%82/item/396317-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BD%D0%B5%D0%B9%D0%BC%D0%B0%D1%80-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%B2-%D0%BF%D0%B0%D1%80%D0%B8%D0%B6", "text": "В петък жена, чиято самоличност все още се пази в тайна, подаде жалба срещу Неймар в полицейско управление в Санто Амаро в Сао Пауло, като заяви, че бразилският футболист е извършил с нея принуден сексуален контакт без нейно съгласие, в хотел Sofitel Paris Arc Du Triomphe, във френската столица, в средата на май. Според документа, получен от UOL Sport и GloboEsporte.com, двамата се запознали в Instagram, и след размяна на съобщения, приятел на футболиста, наречен Gallo, й купил билети и резервирал стая в хотела, така че жената да пътува до Париж за да се види с Неймар. Жената се настанила в парижкия хотел на 15 май и твърди, че играчът е пристигнал пиян около 20:00 ч. След размяна на ласки той станал агресивен и я принудил чрез насилие да прави секс с него. Травматизирана, тя се връща в Бразилия на 17 май. В показанията си тя сочи, че се е чувствала емоционално разбита и се страхувала незабавно да съобщи фактите още в Париж. Неймар все още не се е произнесъл по обвиненията срещу него. Нападателят на PSG в момента се подготвя с бразилския национален отбор за Copa América в Тересополис (щат Рио де Жанейро).", "date": "2019.06.03", "title": "Обвиниха Неймар за изнасилване в Париж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396309-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D1%83%D0%BA%D0%B8%D0%BB%D0%B8%D0%B0%D0%BD-%D0%B8-%D1%81-%D0%BD%D0%B5%D0%B3%D0%BE-%D1%87%D0%B5%D1%82%D0%B8%D1%80%D0%B8-%D0%BC%D0%BE%D0%BC%D1%86%D0%B8-%D0%BA%D0%BB%D0%B0%D0%B2%D0%B4%D0%B8%D0%B9,-%D0%B8%D0%BF%D0%B0%D1%82%D0%B8%D0%B9,-%D0%BF%D0%B0%D0%B2%D0%B5%D0%BB-%D0%B8-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D1%81%D0%B2%D0%B5%D1%82%D0%B0-%D0%B4%D0%B5%D0%B2%D0%B8%D1%86%D0%B0-%D0%BF%D0%B0%D0%B2%D0%BB%D0%B0", "text": "  Св. мъченик Лукилиан  до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение. От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия , когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.     По същото време там били затворени четири момци:  Клавдий, Ипатий, Павел и Дионисий , обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество. След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст. Към лика на тези свети мъченици се причислява и  девойката Павла . Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя. Скоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч.", "date": "2019.06.03", "title": "Св. мъченик Лукилиан и с него четири момци: Клавдий, Ипатий, Павел и Дионисий, света девица Павла"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396310-3-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1098 г. - Първи кръстоносен поход: Кръстоносците превземат Антиохия след 8-месечна обсада.   1862 г. - Избухват сражения между сърби и турци в Белград; Първа българска легия на Георги Сава Раковски се намесва в конфликта.   1889 г. - В Канада е завършена железопътната връзка между Източния и Западния бряг.   1918 г. - Третяковската галерия e обявена за държавна с декрет на Ленин.   1927 г. - Дейци на ВМРО взривяват жп линията Скопие - Велес.   1933 г. - Параходът на СССР Челюскин, под названието \"Лена\", извършва първото си плаване.   1934 г. - Изобретателят на инсулина - канадецът Фредерик Бантинг, е удостовен с благородническа титла.   1943 г. - Втората световна война: Цар Борис III се среща с Адолф Хитлер в Бергхоф (Берлин) - обсъдено е положението в Гърция и е оказан натиск върху Царство България да завземе цяла Егейска Македония със Солун и Моравската долина.   1950 г. - За първи път е осъществено изкачване на осемхилядник - връх Анапурна - от френски алпинисти.   1959 г. - Сингапур става независима от Великобритания държава.   1989 г. - Китайското правителство изпраща военни части, за да потуши протестите на площад Тянанмън.   2006 г. - Черна гора официално обявява независимост, с което слага край на конфедерацията Сърбия и Черна гора.  ", "date": "2019.06.03", "title": "3 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396311-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D1%87%D0%B5%D1%80%D0%BF%D0%B2%D0%B0-%D0%BD%D0%B0%D0%B9-%D1%86%D0%B5%D0%BD%D0%BD%D0%B8%D1%8F-%D1%81%D0%B8-%D1%80%D0%B5%D1%81%D1%83%D1%80%D1%81-%D0%B8-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%8F-%D1%81%D0%BF%D1%80%D0%B5", "text": "Националистическите сили и техните послания, обсебени от темата за миграционната заплаха, се превърнаха в централен елемент от кампанията за Европейските избори. Резултатът показа, че стратегията на крайната десница - заиграване със страховете от \"превземане\" на континента от чуждоземни тълпи - продължава да действа ефективно. Това, което се губи в целия шум, обаче са две различни демографски тенденции, които ще бъдат определящи за бъдещето на Европа по устойчив и структурен начин. Първата тенденция е застаряващото население. Втората - емиграцията от една страна-член на ЕС към друга. За последните три десетилетия 20% от румънците, 12% от българите и 7 на сто от поляците са напуснали родните си места, за да работят в други европейски държави, показват данните на Евростат.  Тези вълни на преселения представляват истински демографски катаклизъм с разнообразни последици за стабилността на ЕС. Първоначално, миграцията обхващаше хора от Централна и Източна Европа след падането на Берлинската стена. Впоследствие мащабът й прие съвсем различно измерение заради финансовата криза от 2008 г. и последвалата дългова криза от 2011 г. Колапсът на Южна Европа принуди стотици милиони португалци, испанци, гърци и италианци да се насочат на север в търсене на работни места. Германия и Италия бяха страните, които поеха основната част от тази вълна. След 2008 г. над 2 милиона млади италианци са напуснали родината си. В Португалия нивото на емиграция достигна до 10 000 души на месец през 2012 г., сравнимо с положението през 60-те години по време на военния режим на Антонио Салазар. Всъщност за последните 10 години пет процента от населението на Португалия е решило да си тръгне. В същия период Германия е приела 2,7 милиона европейски граждани (по данни на националната статистическа агенция Destatis). Това са повече хора, отколкото влязоха по време на пика на мигрантската криза в ЕС през 2015 г. Затова не бива да се изненадваме, че в Унгария на Виктор Орбан или в Италия на Матео Салвини населението днес е по-притеснено от емиграцията, отколкото имиграцията. За разлика от масовите преселения от началото или средата на ХХ век, тези движения на хора засягат млади и образовани граждани, чието заминаване намалява размера на работоспособното население в страните им - съответно снижава производителността на икономиката им.     Този феномен води със себе си и внушителен трансфер на богатство. В статия за Project Syndicate журналистът Федерико Фубини изчислява, че между 2009 и 2017 г. Източно- и Южноевропейските страни в Европа са допринесли с над 200 милиарда евро за германската икономика чрез обучението и професионалната подготовка на млади мъже и жени, които впоследствие са изгубени заради емиграцията. Иронията е, че Северна Европа се колебае дали да помогне за покриването на разходите на най-бедните страни-членки на съюза. Германия със своите търговски и бюджетни излишъци има най-големи ползи от паричния съюз. Нещо повече - страната успява да привлече големи групи продуктивни хора от онези държави, които имат най-тежки проблеми с адаптирането към европейската интеграция. На второ място идва кризата със застаряващото и намаляващо население. Поради спада на коефициента на плодовитост населението на ЕС като цяло се очаква да започне да намалява не по-късно от средата на ХХI век. И когато това явление се случи, нуждите и структурата на най-големия пазар на света ще се обърнат с главата надолу. Проблемът с финансирането на пенсионната система е само една от кризите, които се задават на хоризонта. А тя ще изисква координирани действия на европейско ниво, за да бъде решена. За страните, които губят население и едновременно с това застаряват, тези два проблема са страните на една и съща монета. Двойна структурна преса - докато най-добре подготвените работници се изселват, пенсионните системи едва се държат на повърхността в страните от Южна и Източна Европа. Ситуациите не са идентични навсякъде. Източноевропейските страни, в които в момента има стабилен икономически растеж, започват да изпитват последствията от недостига на работна ръка, но не увеличават достатъчно заплащането на труда, за да гарантират икономическа конвергенция със Запада и Севера. Правителствата са много по-заинтересовани да привлекат чуждестранни инвеститори, вместо да създадат средна класа с покупателна способност, сравнима с тази на западните общества. Затова преселението на народите няма да спре скоро. А въпросът как и кой ще финансира утрешните пенсии на днешните поколения от работници остава без отговор. От своя страна, Италия страда от анемичен икономически ръст, който вероятно няма да се промени в скоро време заради липсата на достатъчно квалифицирана работна ръка. Това прави опитите за връщане към балансирани бюджети почти невъзможни. За съжаление, нито един от тези проблеми не срещна достатъчно внимание и интерес от политическите сили по време на кампанията за Евроизборите. Демографските катаклизми обаче са реални и изключително тежки. Именно те ще бъдат определящият фактор в политиката на следващите десетилетия в ЕС.  ", "date": "2019.06.03", "title": "Европа изчерпва най-ценния си ресурс и никой не може да я спре"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396312-%D0%B7%D0%B0%D0%B1%D1%80%D0%B0%D0%B2%D0%B8%D1%85%D1%82%D0%B5-%D0%BB%D0%B8-%D0%BA%D0%B0%D0%BA%D0%B2%D0%BE-%D0%B5-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0", "text": "Днес се прекланяме пред подвига на Ботев и онези малко над 200 романтични безумци, които с трепет слизат на козлодуйския бряг, за да загинат за свободата на България. Ботев е бил на 28 години. Надеждата му е била чрез саможертвата да разпали искрата на масови събития, които да подтикнат онези стотици хиляди търпящи, спящи, мълчащи, да излязат от кръчмата и да тръгнат към Балкана. Със сигурност тези момчета са били наясно, че вървят към своята сигурна смърт. Никой не се е заблуждавал, че 200 души могат да бутнат цяла империя. Но със сигурност те са знаели, че в този момент влизат в историята и ни завещават нещо, което ще живее през следващите векове.     Завещаха ни духа на бунтаря и нетърпимостта към примирението. Ботев не е понасял оплакващите се. Онези, които търпели всичко и благодарности към \"всевишния таван\", че имат поне покрив над главата. Някога разсъждавали ли сте върху въпроса - за кого тези герои са направили този подвиг? Да, за България, е първият отговор. Но като се замислим малко, ще осъзнаем, че подобен подвиг се прави и заради себе си. Движещата сила е онзи вътрешен огън, който кара Бенковски да изкрещи \"Ставайте, робове, Аз не ща ярем\". Toва е мислене, в което няма място за търпимост, робска психика и бездействие. Дори когато цената е животът ти. Днес, толкова години по-късно сме свободни. Времето е несравнимо и много далечно от онези години, в които за свободата се е умирало. Днес сами определяме границите на нашата свобода и съответно - несвобода. Някои са готови на всичко, за да бъдат в хармония със себе си, не приемат ограниченията на средата и правят своите малки житейски революции в търсене на щастието. Други следват правилата на работното си място, обществото, законите и се опитват да живеят като добри граждани. Има и трета група хора - апатичните, разочарованите, самосъжаляващите и оплакващите се, в които огънят постепенно е угаснал. Свободните хора са толерантни и солидарни. Свободните хора са активни и критични. Свободните хора искат да бъдат управлявани от себеподобни и вярват, че могат да влияят с действията си на всяко решение. Въпросът е как си представяме свободата? Защото колективната представа за едно нещо дава неговия същински израз. Ако сме кисели, ще циклим и ще наблюдаваме като зрители на старата пейка, пред стария блок, какво се случва по горните етажи. Да, ще сме недоволни, но търпящи. Да, свободни в смисъла на онези далечни събития на освободителните борби, но все така пасивни и затворили се за света днес. Всяка генерация носи собствения си кръст, скован от епохата, в която живее. Но все пак си мисля, че днес свободата не може да е материалното замогване. Символът на свободата не може да бъде апартамент или обзавеждане между четири стени. Символът не може да бъде стиснатия юмрук под якето или статуса във \"Фейса\". Символът винаги е бил позицията, стремежа към премахването на несправедливостите и мисълта за другия. Свободата не е тераса. Стълба е. През годините е имало личности, които с примера си са подтиквали цялото общество да се изкачи с едно стъпало по-нагоре. Имало е и такива, които са го сваляли по-надолу. Въпросът винаги е кого следваме? Изразяваме ли на глас това, което чувстваме. И колко компромиси правим с вътрешния си глас. Ако си отговорим честно на тези въпроси, можем да разберем колко свободни сме днес. И дали се изкачваме нагоре или слизаме надолу.", "date": "2019.06.03", "title": "Забравихте ли какво е свободата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396313-%D0%BC%D0%B0%D0%BB%D0%BA%D0%B8-%D0%B3%D1%80%D0%B5%D1%88%D1%87%D0%B8%D1%86%D0%B8", "text": "Стават и такива работи – като в стария скеч на Парцалев – видял ловецът мечка и с едната ръка хванал пушката, с другата – ножа, с третата… Момент – рекли му, каква трета ръка? Ами – отвърнал ловецът, то си е напрежение, нямаш време да си броиш ръцете! В напрегнатата предизборна седмица човек наистина можеше да се обърка. Шамар оттук, текме оттам, псувни всякакви – бъди позитивен, ако можеш!  Само един го можа – знаете кой, у нас само той може всичко. Цитиран от „ТРУД”, премиерът направи откритие в зърнопроизводството – „Златни дъждове паднаха в Добруджа и спасиха реколтата, житото стана по метър и половина”… Грешка, разбира се, пшеницата не е канабис, та да расте чак толкова, но в борбата и грешките помагат!  Малка грешчица допуска и „УИКЕНД” – коректорска, надяваме се, в статия на проф. Вучков – след като заклеймява лицемерните безбожници, правещи се свръхнабожни, той споделя, че „Аз лично съм благодарен, че има християнска църва, за да влизам в нея и мълчаливо да се покланям пред скъпите ми поклонници”… Поклонници професорът има много – е, както се пее в църквите – радвайте се! „ТЕЛЕГРАФ” е сериозно издание, той не си позволява грешки – особено на Двадесет и четвърти май – културните новини започват с примамливото заглавие „Койна и Малин на промоция в театъра”! Според мен все пак има грешка – за да бъде простащината пълна, би трябвало да се пише „прИмоция”. Но пък в кинорубриката грешка няма – децата ще могат да се радват на „Кеф с Уил Смит за S 183 млн.” „УИКЕНД” набляга на националната сигурност и нейния единствен защитник – Динко от Ямбол. Сещате се – онзи, който ловеше бежанци с АТВ. Разтревожено от конкуренцията, правителството взема мерки – „Спряха от движение танковете на Динко от Ямбол”. И пак има грешка – танковете не са крадени, а били „продадени първоначално през 2008 г. на частна фирма чрез търг от Министерството на отбраната”. Танковете, за всеобщо съжаление, очевидно са продадени без боеприпаси, затова Динко смятал да ги използва като булдозери – „Решил съм с тоз танк да събарям къщите на кощуните, дето дръзват да нападат пенсионерите по селата и крадат и бият бабите и дядовците. Ей тъй, за назидание. Ако спипам някой ром или друг да посяга на възрастни хора – отивам и веднага му събарям къщата! Ама изравнявам я със земята – тя и без туй сигурно е незаконна”. Ако откриете всички правописни грешки в изявлението, спокойно можете да се явите на матура по български или БЕЛ, както сега му казват. Ако не успеете – не се притеснявайте, човешко е да се греши. В затворническата болница също стават грешки – „Очите и гладуващият Миню Стайков превърнали болничната стая в склад за храна” – твърди „24 ЧАСА”. Несъгласен с това, че са го арестували, г-н Стайков обявил гладна стачка, отразена старателно от всички медии. При проверка полицаите открили в стаята на гладуващия „много на брой стекове с безалкохолни и минерална вода. Освен това имало и шоколади, вафли, десерти, колбаси, плодове, олио и други малотрайни продукти”… Така и баба знае да прави гладна стачка – някой от адвокатите трябва да обясни на клиента си какво да прави – че така само се излагаме пред чужденците!  А докторите да се погрижат да не хване диабет от шоколадите и вафлите, докато гладува!   От ", "date": "2019.06.03", "title": "Малки грешчици"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396315-%D1%80%D0%B0%D0%B7%D0%B1%D1%80%D0%B0-%D1%81%D0%B5-%D0%BA%D0%BE%D0%B9-%D1%81%D1%8F%D0%B4%D0%B0-%D0%BD%D0%B0-%D1%81%D1%82%D0%BE%D0%BB%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D1%80%D0%B5%D1%89%D1%83-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B0-%D1%81%D1%83%D0%BC%D0%B0", "text": "Преди време продуцентът Магърдич Халваджиян беше казал, че Димитър Рачко струва 1 милион евро и всеки, който е готов да плати трансферната сума, може да има преговори.   Именно тази цифра се завъртя тези дни покрай сюжета, който комикът разиграва от екрана, че ще бяга при конкурента Слави Трифонов. Разбира се, всичко е в рамките на шегата, но не и съвсем, тъй като актьорът е златна кокошка за тв съдържание и шоу – има висок рейтинг и е неизчерпаем извор на смешки и оригинални импровизации, пише „Телеграф“.    Говори се, че от есента Рачков ще седне в стола на Слави Трифонов, който вече обяви, че се оттегля от ефира. В същото време Магърдич е бил забелязан край сградата на Би Ти Ви, вероятно водейки преговори.      Според едни предмет на разговора са били \"Господарите на ефира\", а според други догадки в комплект с това предаване под шапката на медията ще влезе и бъдещото вечерно шоу на Рачков. Какво има да става – само бъдещето ще покаже, но безспорно Рачков е умопомрачаващ комик, а и актьор с широк диапазон. Може да бъде от Жоро Бекъма до Яго от „Отело“.", "date": "2019.06.03", "title": "Разбра се кой сяда на стола на Слави Трифонов срещу колосална сума!"}
{"url": "http://www.classa.bg/%D1%81%D0%B2%D1%8F%D1%82/item/396314-%D0%BF%D0%B0%D1%80%D0%B0%D0%B7%D0%B8%D1%82%D0%B5%D0%BD-%D1%87%D0%B5%D1%80%D0%B2%D0%B5%D0%B9-%D0%BD%D0%B0%D0%BF%D0%B0%D0%B4%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%BC%D0%BE%D0%B7%D1%8A%D0%BA-%D0%B2-%D1%85%D0%B0%D0%B2%D0%B0%D0%B9", "text": "Здравният отдел на щата Хавай (Съединените щати) публикува съобщение за пресата, предупреждавайки посетителите на острова за риск за здравето, свързан с паразитен червей, наречен ангиосингилиазис, който напада човешкия мозък. Здравните власти подадоха сигнал за тревога, след като са били регистрирани три несвързани случая при туристи на острова, като общият брой на случаите през 2019 г. нараства до пет - половината от цялата предходна година. Както е видно от изявлението, веднъж попаднал в мозъка, паразитният ангиостронгилиазис причинява менингит, възпалителен процес в мозъка, който понякога може да бъде смъртоносен. Симптомите на заболяването варират от силно главоболие и скованост на шията, до неврологични проблеми и дългосрочни увреждания в най-тежките случаи. Според Министерството на здравеопазването, изследването не е могло да определи произхода на инфекцията, но се предполага, че то може да е свързано с „консумацията на немити плодове, зеленчуци и други растения\", събрани директно от дърветата или земята. В допълнение, един от туристите, които са дали положителни резултати за ангиосингилиазис, е признал, че е изял нещо като ларва от дървото „заради бас\". \"Ние признаваме, че трябва да се свърши още много работа, за да се образоват жителите и посетителите и да се гарантира, че те знаят как да предотвратят разпространението на това заболяване,\" каза в изявлението директорът на Хавайския здравен отдел Брус Андерсън. За момента агенцията препоръчва на посетителите и местните жители да измиват внимателно всички продукти с чиста течаща вода и да се уверят, преди да ги погълнат, че няма охлюви или ларви по тях.", "date": "2019.06.03", "title": "Паразитен червей напада човешкия мозък в Хавай"}
{"url": "http://www.classa.bg/%D1%81%D0%B2%D1%8F%D1%82/item/396316-%D0%BD%D0%B0%D1%81%D0%B0-%D0%B7%D0%B0%D1%81%D0%BD%D0%B5-%D0%B7%D1%80%D0%B5%D0%BB%D0%B8%D1%89%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D0%BC%D0%B0%D1%80%D1%81", "text": "От началото на мисията си на повърхността на Марс, сондата на НАСА Curiosity придоби популярност поради многобройните си открития на Червената планета, от доказателства за наличието на вода, до изчезналия метан, което сочи за възможно съществуването на живот. Освен това това, в допълнение към изследването на марсианската повърхност, сондата също минава от време на време през облаците ... В съобщение за пресата, издадено на 29 май, НАСА сподели серия от снимки, направени между 7 и 12 май от черно-белите навигационни камери (Navcam) на Curiosity, в които се наблюдава това, което се смята за \"ярки\" облаци от замръзнала вода, плаващи на около 31 километра от повърхността на планетата. Според космическата агенция подобен феномен е регистриран от и друга космическа сонда на НАСА - InSight, която кацна на Марс миналия ноември и се намира на разстояние приблизително 600 километра от Curiosity. \"Заснемането на едни и същи облаци от две гледни точки може да помогне на учените да изчислят надморската им височина\", обяснява прессъобщението. В същата бележка агенцията за аеронавтика и космически изследвания съобщи, че Curiosity наскоро е открила най-големия глинен депозит, намиран някога на Марс. Според НАСА това откритие потвърждава, че в миналото е имало вода в кратера Гейл. Освен това, тъй като глината се образува във вода, тази находка е от решаващо значение за разбирането на процеса на изчезване на това вещество, съществено за живота.", "date": "2019.06.03", "title": "НАСА засне зрелищни облаци в небето на Марс"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396320-%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5", "text": "Нинова няма алтернатива като лидер на опозицията. Да, направи грешки, но хейтърството срещу нея доби такива грозни измерения, че вече я превръщат в мъченик. И не я поклащат. Атаките не я сломяват.  Колкото повече - толкова повече!         Кадровите следизборни трусове в двете най-големи партии изненадаха всички - и самите партии, и обществото, и анализатори.  с най-верния си съратник и най-добрия партиен функционер, когото доскоро наричаше \"моторът на партията\"- Цветан Цветанов, лишавайки го от възможността да се наслади на победата, за която бе работил. Цветанов хвърли оставка с изгарящото чувство за недооцененост.  за загубата и също хвърли оставка - нещо, което тази партия не познаваше, въпреки 11-те загуби, които бяха инкасирали предшествениците й в годините. И за още по-голяма изненада, поиска пряк избор на нов лидер, заявявайки, че ще участва в състезанието наравно с конкурентите си. , които вещаят пренареждане на политическите пластове у нас и отключване на обществени процеси с дългосрочен ефект. И пред Борисов, и пред Нинова изникват много неизвестни. Срещу тях ще се изправят явни и скрити сили, които ще се опитват да оспорват или лидерството им, или решенията, които са взимали или ще взимат. В този смисъл - предстоят им тежки изпитания. Колкото и да изглежда необичайно, Борисов е в по-тежка ситуация. Цветанов си тръгва със сълзи, но не с примирение. Съботното му интервю пред БТВ показа три неща, които трябва да светят като червена лампа на Борисов.  изтъквайки, че  \". Това е удар по Его-то на Борисов, който е убеден, че има неоспоримо влияние в ГЕРБ, което му позволява \"  че не е в състояние да му запуши устата и дори като редови член той ще коментира политически решения, които смята за  Това може да се приема като  директна заплаха, че Цветанов не би се поколебал да се превърне в своеобразна вътрешна опозиция - такава, каквато в момента има Нинова в БСП. Ако това наистина се случи, то на Борисов му предстои да пие от онази горчива чаша, с която три години вече на \"Позитано\" обливат своя непокорен председател.  за него и че всичко зависи от това, как ще се развива ГЕРБ. А ГЕРБ няма да се развива по досегашните \"закони на Цветанов\", а по образа на Борисов.  , \" , са закани за разформироване на партийните ядки и властови механизми, чрез които Цветанов беше изградил своята империя вътре в ГЕРБ, а чрез корупцията в структурите се разпределяше огромен финансов ресурс и пълно подчинение на бизнеси и администрация.  Обобщено - колкото и силно да звучи това. И няма как да не се сблъска с отпор. И няма как да не направи грешки. Случи ли се,  това може да се превърне в мини \"гражданска война\", защото ГЕРБ се е срастнала с държавата. Партийните кадри на Цветанов са внедрени в министерства, агенции, областни управи, кметства и общински съвети. Можем да си представим какво брожение ще настъпи, какви батални чиновнически сражения ще се развихрят в администрацията.  Страхът за мястото и службата сега е накарал всички \"калинки\" да се пазят от сянката си, а партийните функционери да приведат в действие прословутата препоръка на Живков от годините на перестройката \"да се снишим, докато отмени бурята\". Пред себе са Борисов има една послушна, безлична и неефективна  Изпълнителна комисия   и една партия, която бе създал лично, но доверчиво бе преотстъпил на консигнация на \"сина си\" Цветанов. И сега през тази Комисия ще иска да си върне собствеността върху партията, лишавайки \"мотора\" й от каквото и да е наследство. Това ще засегне всички. Предстои битка с неизвестен край и неясен финал - и в ГЕРБ осъзнават това.  Тя трябва да финализира една битка, която започна преди три години, и която, поне за просветените, е с ясен финал. Партията е с нея и при пряк избор това ще бъде потвърдено. Нинова няма алтернатива като лидер на опозицията - признават го дори най-върлите й противници. Нещо повече, тя е лидер на левицата в България. И изборите доказаха това. Да, направи грешки, но хейтърството срещу нея доби такива грозни измерения, че вече я превръщат в мъченик. И не я поклащат. Атаките не я сломяват. Точно обратното. Колкото повече - толкова повече! Нинова преглътна загубата с достойнство, загърби критиците с пълното съзнание, че това е част от играта и каза: \"Който е по-добър от мен, да заповяда пред партията!\". Няма по-демократичен вот от този. Тя знае кой зад кого стои, кой как иска да се домогне до властта, кой в какви договорки е влязъл с ГЕРБ и е наясно със себе си и с опонентите си. Това още повече я амбицира за прамяна. Затова и никой от критиците й, поне засега, не смее да се позиционира като нейн противник в състезанието, което предстои. А и самата вътрешна опозиция е толкова нехомогенна, че не може да излъчи свой водач. Нинова се оказа костелив орех, труден противник, рисков играч, който прокарва път за изход от всяка критична ситуация. В нея има нюх за намиране на печеливши решения, дори когато сбърка. В нея има някакъв пионерски плам, който едни не разбират, други подиграват, трети подминават с пренебрежение, а това всъщност е силата на лидерството. А когато е уверена в себе си, борбеността й взима върхови измерения. Тя е изтъкана от мисълта за промяна, от идеята за нова държава. Нинова няма проблем с редовите членове на БСП, тя има проблем с Националния съвет и с петдесетина яростни критици, малка част от които са медийно гласовити, но всички без реална тежест в партията. Но и прочистването, което трябва да направи, ще е болезнено за мнозина. И за нея самата. Тандемът \"Борисов-Цветанов\" бе най-силният екип в годините на Прехода. Той завоюва победи, които никоя друга политическа сила не успя да реализира. Изникна от нулата, \"цъфна\" като гербер, избуя като майски трендафил и изгоря в своята нарцистична същност.  - с това определение Борисов обяснява причините за раздялата си с Цветанов. Удивително точно и много поучително.  . Този урок Борисов е научил от Живков - 35 години бившият Първи местеше пешките из държавата, но никога не допусна Вторият или Третият да го засенчат.   В един момент той просто иззе функциите му - прокарваше вътрешна политика, с която Борисов не винаги бе съгласен; правеше външна политика, която често Борисов не одобряваше; посрещане и изпращаше посланици; режеше ленти; откриваше обекти; целуваше дечица; обгради се със свои медии;  създаде свои бизнесмени; наложи свои кметове; изгради връзки навън и докладваше на когото трябва и за каквото трябва. Същото правеше Луканов за Живков. Борисов разбра какво расте под крилото му, едва когато чу в \"Панорама\" репликата:  . Осъзна, че с този Цветанов ГЕРБ полита към дъното. И стовари юмрука си. Ударът беше наказателен, публичен, и назидателен, а Цветанов зае позата на жертва. Това не  омилостиви Борисов - беше прозрял, че компрометираният в общественото съзнание Цветанов ще е воденичен камък, който ще дърпа партията надолу. Между Цветанов и партията, Борисов избра партията. Така се отвори разломът по между им.  От най-близки идейни съратници двамата станаха смъртни врагове, които и до днес не могат да дишат въздух в една стая. СДС се разцепи и тръгна голямото роене в дясно, което заличи синята партия от политическата карта на България. Сривът на СДС прекърши политическата кариера и на Костов, и на Бакърджиев - само няколко години по-късно и двамата бяха изхвърлени от голямата политика. Това имаше сериозни последици за развитието на държавата и за битието на много седесари. , с един замах Лютви Местан. Смразяването е толкова силно, че оттогава Доган нито веднъж не е споменал името на Местан - сякаш е мъртав. Такава е съдбата на предателите в неговите очи. Развихрилата се партийна битка се отрази на десетки човешки съдби в ДПС и цената бе електорален отлив, който още не е преодолян. . При Доган прошка няма, когато доверието е загубено и когато партията е застрашена. Раздялата между двамата - съкилийници и съидейници в тежки времена - мина като червена нишка през цялото ДПС и нанесе рани и на двете страни.  - двамата публично късаха ризи в подмолно съревнование за уж леви идеи и принципи с предизвестен край. Всички те: и Костов, и Бакърджиев, и Дал, и Местан, и Първанов създадоха свои дублетни партии. Нито една от тях не прокопса в политиката.  Поведението им бе като под индиго: първо бяха обидени, после откриваха огън един срещу друг, след това стремглаво се впускаха в самостоятелно бягане по партийната писта, за да покажат колко са незаменими и накрая драматично катастрофираха. До един! Лошото е, че политиците ни не научиха този урок.  в усещането си, че е незаменим фактор в ГЕРБ и че без него партията ще спре да функционира. Тепърва ще разбира колко предателства ще му се стоварят на главата и колко врати ще останат затворени пред него. , но и самите лидери, често също заблудени в усещането си, че историята им е отредила ролята на месии. Костов изгони Бакърджиев, но след това съдбата изхвърли и него от голямата политика, при това натоварвайки го с обществено унижение и неистова омраза. Станишев прогони Първанов, но БСП не успя да спечели с него нито една битка и днес председателят на ПЕС има толкова врагове в партията и извън нея, че му стигат за цял живот. Единствено Доган оцеля на върха - защото усети кога да се оттегли. И сега наблюдава с философско спокойствие боричканията в низините, защото знае, че никой не може да претендира за мястото му.  - предстои да видим. Но ако следваме политическата логика, можем да предположим, че ако Цветанов напусне ГЕРБ по формулата на петимата, които споменах, очаква го тъжно политическо номадство. Ще разбере, че за него  \". Ако пък се разприказва - сам ще си отреже главата, както написа Кеворкян. Ако пък остане безгласна буква в ГЕРБ - няма да е той. Така че, ще е драма!  си с досегашния верен съратник - в държавата има много по-важни неща от обидата на когото и да било. Действа на сталинския принцип: има човек-има проблем, няма човек-няма проблем. Цветанов плаче в ефир, показвайки, че е болезнено наранен, Борисов се подиграва с Веско Маринов. И всички в ГЕРБ твърдят, че той има право на това, защото е лидерът. Ако нещо подобно си беше позволила Нинова, в БСП щяха да я разкъсат.  - на 16 юни червеният форум трябва да реши правилата за лидерската битка, на 7 юли ГЕРБ трябва да отключи рестарта си така, както го вижда Борисов. Месец по-късно БСП ще има лидер, когото партията е посочила и това би трябвало да сложи край на раздорите и боричканията. А резултатите да послужат като основа за помирение. Е, няма да стане като с магическа пръчка, пак ще има обидени, но поне ще има формално основание победените да приберат шпагите. Ако не го направят, самата партия постепенно ще ги изхвърли. Не за първи път в БСП се е случвало това. Пред ГЕРБ обновителните процеси ще са с по-дълъг хоризонт и с по-голям трус. И тук има разлики. Нинова няма намерение да слиза от сцената. Напротив! А Борисов си отива. Предупреди своите, че вече мисли за оттеглянето си и от партията, и от държавата. И търси наследници. Кой, кои ще са - мнозина вече загряват, но никой не знае какво мисли Борисов. Кога ще е - вероятно най-рано след края на този мандат. А дотогава времето ще го притиска - трябва да преформатира партията така, че тя да може да функционира и без него. Не успее ли - ГЕРБ ще продължи да се свива, докато тотално се износи във властта. Това ще е кошмарът за Борисов - пред очите му ГЕРБ да се разпадне. Това ще бъде и най-големият удар по самочувствието му. Пък и не всичко зависи от него. Трябват му хора - силни, енергични, визионери, а не послушковци.  Ако Нинова спечели - тя ще се сблъска със същия проблем - липсата на хора с мислене, адекватно на новите политически реалности. Но има хоризонт. А ако не успее да превърне БСП в истинска алтернатива, кошмарите й няма да бъдат по-малки от тези на Борисов. Е, двама лидери - пред изпит, който предстои. С голям залог! И който ще се отрази върху съдбата на България.", "date": "2019.06.03", "title": "Прочистване..."}
{"url": "http://www.classa.bg/%D1%81%D0%B2%D1%8F%D1%82/item/396308-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B8-%D0%BE%D1%81%D0%BC%D0%B8%D0%B2%D0%B0%D1%89-%D1%80%D0%BE%D0%B1%D0%BE%D1%82-%D0%BE%D1%87%D0%B0%D0%BA%D0%B2%D0%B0%D1%82-%D1%82%D1%80%D1%8A%D0%BC%D0%BF-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Когато президентът на САЩ Доналд Тръмп пристигне тази седмица на второто си посещение във Великобритания, той ще види една разбунена заради Брекзита страна и ще се срещне с една претърпяла политическо поражение министър-председателка. Очаква се обаче Брекзитът и Тереза Мей да бъдат категорично изтласкани на заден план, докато Тръмп се наслаждава на пищността и блясъка на държавното си посещение, което включва банкет с кралицата. По програма президентът на САЩ Доналд Тръмп ще прекара целия първи ден от тридневната си визита във Великобритания с кралското семейство, като се започне от церемонията по посрещането му и се стигне до неофициалния обяд с кралица Елизабет Втора.     Съпругата на Тръмп Мелания ще пие следобеден чай с престолонаследника принц Чарлс, а в понеделник вечерта ще има държавен банкет. Докато президентската двойка, а вероятно и други роднини, присъстват на банкета в Бъкингамския дворец, в центъра на Лондон стотици протестиращи планират алтернативен „народен банкет“ на неколкостотин метра оттам, на Площада на парламента. Кралската пищност и масовите протести вероятно ще са основните акценти, към които ще е насочено вниманието на това държавно посещение, което по думите на посланика на САЩ в Лондон Уди Джонсън „номер едно в списъка с желания на Доналд Тръмп“. Британският вестник „Гардиън“ коментира, че Тръмп „ще доведе своя версия на кралски двор“, след като американски медии съобщиха, че към него във Великобритания ще се присъединят дъщеря му Иванка, синовете му Доналд младши и Ерик и съпругите им.  Във вторник Тръмп ще се срещне с Мей и други британски политици и ще присъства на бизнес форум. В сряда той отново ще се срещне с кралицата и с Мей на зрелищна церемония в южния град Портсмут за отбелязване на 75-ата годишнина от Деня Д през 1944 г., когато 160 000 британски, американски, френски и други войници от съюзническите сили извършват десант в Нормандия, в окупираната от германците Западна Франция през Втората световна война. „Мисля, че той изпитва дълбоко уважение към кралицата и монархията“, каза за ДПА Клода Харингтън, експерт на политиката на САЩ от университета „Дьо Монфор“ в централния английски град Лестър. „А ако погледнете подробно какво включва това държавно посещение. . . то ще е доста внушително, имайки предвид отбелязването идната седмица в Портсмут на годишнината от Деня на десанта“, добави тя. „Ще има 26 вида самолети на кралските ВВС, 11 кораба от кралските ВМС, ще има банкет с кралицата в Бъкингамския дворец, оръжейните салюти, всички тия неща. Това естествено е стандартна практика за гостуващи държавни глави, но той ще се радва, че това е специално за него“, каза Харингтън. Тя прогнозира още по-масови протести от тези, с които бе посрещнат Тръмп в Лондон през юли, отчасти заради отказа му да се включи в усилията на Запада за борба с климатичните промени. Лидерът на опозиционната Лейбъристка партия Джереми Корбин каза, че няма да присъства на банкета в понеделник, защото смята, че Мей „не бива да разпъва червения килим за държавно посещение в чест на президент, който се отказва от жизненоважни международни договори, подкрепя отрицанието на климатичните промени и използва расистка и женомразка реторика“. Лондонският клон на Походът на жените (Women’s March) и други женски сдружения са съорганизатори на „народния банкет“. Те приканват хората „да се обединят с любов и съпричастност, да отхвърлят омразата и разделението“. Американският активист против Тръмп Дон Лесъм възнамерява да покаже своя изработен в Китай петметров робот, изобразяващ лидера на САЩ седнал на тоалетна чиния, наречен „Пуснете Тръмп по течението“ (игра на думи с двойното значение на израза Dump Trump – Б.пр.). Скулптурата на Лесем показва как президентът на САЩ туитва, докато повтаря тръмпизми като „Вие сте фалшиви новини“ и „Аз съм един много стабилен гений“. Протестиращите поискаха и разрешение да използват шестметровия надуваем балон във формата на приличащо на Тръмп оранжево бебе, който пожъна голям успех миналата година. „Този балон събра погледите на всички хора, всички медии го отразиха“, каза Харингтън. Тя добави, че все повече жени са против Тръмп, защото по думите й той „символизира отстъплението в гражданските права – правата на жените, гейовете, транссексуалните и други. Отправени са сериозни предизвикателства към някои права на жените, за които си мислехме, че са трайно утвърдени“, каза Харингтън, давайки пример с промените в законите за абортите в някои американски щати. „Така че, той наистина въплъщава това отстъпление и то според мен за много жени. Давам си сметка, че много омъжени американки гласуваха за Тръмп, явно не всички от тях смятат, че той е лош, но другата седмица в Лондон ще се съберат жени, готови за масови протести“, заяви тя. Посланик Уди Джонсън каза за британското радио Ел Би Си, че Тръмп вероятно няма да обърне особено внимание на протестите, а може дори да намери за забавен надуваемия балон Бебе Тръмп. „Това донякъде е забавно. Със сигурност няма да засегне президента“, каза той.", "date": "2019.06.03", "title": "Протести и осмиващ робот очакват Тръмп в Лондон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396303-%D0%B7%D0%B0%D1%89%D0%BE-%D0%B8%D1%81%D0%BA%D0%B0%D1%82-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D0%B4%D0%B0-%D0%B3%D0%BE-%D0%BD%D1%8F%D0%BC%D0%B0", "text": "Тъкмо на 2 юни Христо Ботев изобщо не е сред нас. И това не е случайно. То е искано и търсено. За да ни накарат да не забелязваме кои са онези, които отнемат нашата свобода и ни правят зависими         Коментар на Г. Лозанов   2 юни – знаем ли какво празнуваме и искаме ли да го празнуваме? Празникът през социализма се наричаше „Ден на Ботев и на загиналите в борбата против турското робство, капитализма и фашизма и в Отечествената война, а от 1993 година насам се нарича Ден на Ботев и на загиналите за свободата и независимостта на България. Иска ми се обаче да започна с един друг, наскоро отминал празник – 24 май. Той вероятно е единственият, който официалните конюнктури не успяха да отнемат на хората. И те го честват като лично преживяване с мирис на люляци, носталгия по школската младост и благодарност към родното словото, на което общуваш с близките си. 24 май ти носи радост и това е достатъчно.     2 юни е негов антипод. Той трябва да те стресне (ако не с друго, то поне с воя на сирените в 12 часа), да те накара да замръзнеш на място, да прекъсне собствените ти маршрути и да ти внуши смътно чувство за вина. Дори само заради факта, че нечия смърт се е превърнала в повод за празник. И не стига това, ами до Ботев се нареждат още десетки загинали, които да ти тежат на съвестта. Техните имена се четат на вечерни проверки със строг глас, идващ едва ли не от отвъдното, който сякаш ти държи сметка. Защо те са се жертвали за теб, а пък ти си живееш живота без намерение да се жертваш за когото и да било – ни за нацията, ни за държавата, ни за властта… 2 юни се чества официално още от 1901 година, но неговият мрачен военизиран канон се налага през времето на социализма от 1953 година насам. Целта му не е само да поддържа перманентната гузност на населението, типична за тоталитарните общества. Далеч по-важно е да свърже героиката на пролетарската революция, довела до насилственото завземане на властта след Девети септември, с героиката на борбите за национална независимост през възрожденския период. Комунистическите функционери  –  редом с Ботев и Левски За да се окаже – след като до имената на Ботев и Левски звучаха имената на знайни и незнайни партизани и комунистически функционери - че втората героика е продължение на първата, че те са един и същи вид саможертва в името на народа, подкрепяна от самия народ. И така „по съседство” комунистическата репресия да се натовари с родолюбиви цели. Това припокриване (днес с право бихме го определили като постистина) беше пряко видимо на 2 юни, но то бе заложено още в училищните програми, внушаваше се от портретите в класните стаи и коридори, възпитаваше си от възрастта, в която се залагат матриците в мисленето. Влиянието обаче беше двупосочно – възрожденските герои преливаха национално-освободителна легитимност на пролетарската героика, но техните образи се форматираха според нейния пропаганден модел. Превърнати са в икони, лишени от човешки съмнения и противоречия, изцяло отдадени на революционния идеал, сякаш действат по поръчение на Партията. След като първоначално дори и Иван Вазов е отречен, неговото художествено наследство по темата впоследствие е допуснато да участва в конструирането на тези образи. Явно патетичните му идеализации вършат работа на пропагандния канон, а на „Под игото” или на „Епопея на забравените” започва да се гледа като на исторически източници за периода (особено в средношколското образование). Подобно разместване на фикция и факти, включително и в съвременни понятия, може да се обозначи като постистина. И до днес не сме излезли от нея, продължаваме да мислим и честваме възрожденските герои като някакви партизани от 19 век, които са се жертвали в очакване да последваме техния пример. Образи на герои, в които самите герои ги няма. На 2 юни го няма тъкмо Ботев, който обича родината си със същата любов, с която обича и любимата си, и с присъщата за романтичните поети суисидалност, която го изпраща на връх Вола. Вместо него имаме протоколни речи за него, възпроизвеждащи задължителните клишета от времето на соца и разпалващи не носталгия по героите, а соцносталгия. Митологията на застрашената нация И това не е случаен ефект, а целенасочена политика, която с участието на националистите в управлението, е на прага да се превърне в държавна митология. Митологията на заплашената нация. Много е важно да не преставаме да се чувстваме така. Както са се чувствали нашите предци в Османската империя (и в никакъв случай не трябва сега да им отнемаме „правото на робство” тогава). Или както трябваше да се чувстваме по времето на Студената война, когато „нашите врагове турците и гърците” (според надписите в казармите) всеки момент можеха да ни нападнат. Кой обаче ни заплашва днес? Другите страни-членки на ЕС, разбира се, които искат да ни отнемат славното минало и да потъпчат националните ни интереси. А Волен Сидеров или Ангел Джамбазки, които се борят с тях от София и Брюксел, са новите ни национални герои. За тях е обяснимо, но защо политиците през прехода масово поддържат митологията на заплашената нация? Защото ако си измислим врагове, които ни заплашват отвън, няма да насочим борбата си за независимост навътре в страната, където са онези, които наистина ни я отнемат и ни правят зависими. В енергетиката, в медиите или в начина, по който мислим историята си. Националистите, впрочем, са добри и на вътрешен терен. Ако все пак битката се премести там, веднага се превръща в битка между българите от една страна и ромите и турците от друга. Така че на 2 юни ми се струва предостатъчно, ако всеки прочете на глас по едно стихотворение на Христо Ботев. И даже няма нужда да е „В механата”:                                                       ", "date": "2019.06.03", "title": "Защо искат Христо Ботев да го няма"}
{"url": "http://www.classa.bg/%D1%81%D0%B2%D1%8F%D1%82/item/396304-%D0%B6%D0%B8%D0%B2%D0%BE%D1%82-%D1%81%D1%80%D0%B5%D0%B4-%D0%BC%D1%8A%D1%80%D1%82%D1%8A%D0%B2%D1%86%D0%B8", "text": "Хората от гробниците на Манила. Близо 6000 филипинци обитават гробниците на \"Норте\" - Северното гробище на Манила. Тези бедняци нямат друг дом, но всички до един си мечтаят за по-добър живот.             Последно убежище за бедните Гробниците и мавзолеите на Манила са убежище за хора още от 1950-те години насам. Заради ниските си доходи мнозина не могат да си позволят друго жилище, затова живеят безплатно в семейните гробници. Тези, които живеят в чужди гробници, са поели грижата за тях.       Родени насред гробищата Много от обитателите на гробниците са родени в тях, а някои семейства живеят тук от поколения.     Без течаща вода Животът е тежък. Тъй като в гробищата няма течаща вода, обитателите им ходят до съседни квартали, за да задоволяват хигиенните си и битови нужди. Там могат да си купят чиста вода срещу дребна такса.     Ток от съседите За тукашните жители личното пространство е лукс - повечето разполагат само с няколко квадратни метра. Електричеството за бита често се доставя нелегално от съседи, които живеят в нормални жилища.     Радост и скръб - на едно място Обитателите на Северното гробище празнуват рожден ден с музика и караоке. А само на няколко метра от тях опечалени родители погребват рожбата си.     С почит към мъртвите На гробището постоянно се извършват нови опела. Панихидите за мъртвите и редовните посещения на гробовете на починалите са важна част от живота на филипинците.     Радост за децата Продавачът на сладолед Хобито не живее на гробищата, но идва почти всеки ден, изминавайки по три километра, за да зарадва децата и да подслади деня им.     Забравен от Бога Едуин Орокой някога е бил готвач в Саудитска Арабия. Но след като се завърнал на Филипините, претърпял злополука и вече не може да работи. Едуин живее на гробището от 2005 г. и се надява Бог и семейството му да не го забравят.     Семейна вечеря Тази вечер Ричард е приготвил за шестчленното си семейство традиционно ястие с калмари. През деня той работи като шофьор на един от малките бусове, които могат да се видят навсякъде из Филипините. Ричард обаче не е сигурен колко дълго ще остане на тази работа, тъй като малките бусове лека-полека излизат от употреба.     Училищни занятия Различни фондации и сдружения се грижат за образованието на децата от Северното гробище. Малчуганите се учат да четат, пишат и смятат, а някои учат и английски език. Преподавателят им се надява, че поне малка част от тези деца ще получат някакъв шанс за по-добро бъдеще..     Изучаване на Бибилията За обитателите на гробищата редовно се провеждат и часове по вероучение. Хората тук са изключително религиозни. Вярата ги крепи и им дава надежда, че някой ден ще напуснат това място.     Мечта за собствено жилище Младият Камбал Кабаня живее на гробището от 11 години и както всички тукашни обитатели мечтае за живот в нормален апартамент. Той отглежда състезателни гълъби и се надява един ден да спечели много пари от някое състезание. Тогава мечтата на Камбал и семейството му ще се сбъдне.", "date": "2019.06.03", "title": "Живот сред мъртъвци"}
{"url": "http://www.classa.bg/%D1%81%D0%B2%D1%8F%D1%82/item/396305-%D0%BD%D0%B5%D0%BF%D0%BE%D0%B2%D1%82%D0%BE%D1%80%D0%B8%D0%BC%D0%BE-%D0%BA%D1%80%D0%B0%D1%81%D0%B8%D0%B2", "text": "Как спасиха Кведлинбург от разруха Кведлинбург е един от най-красивите градове на Германия – поне сред онези, които са с автентична средновековна атмосфера. Той обаче не е музей, а функциониращ град.  Елате с нас на разходка из Средновековието!                В историята на Кведлинбург има един епизод, който звучи почти анекдотично: през 16-ти век градът имал специално назначен пазач, който живеел до църковната камбанария. Работата му била отговорна - да наблюдава града и незабавно да съобщава за пожар и други опасности. Поради това не му било разрешено да употребява алкохол. Но пазачът си падал по чашката, а и местото горе в кулата било толкова усамотено, че се надявал никой да не забележи прегрешенията му. Един ден обаче кулата изгоряла, а пазачът се спасил, само защото козата му го побутнала към стълбите. От този момент нататък Кведлинбург няма „пазач на кулата“. В приказна страна По-голямата част от къщите, които пазачът е трябвало да наблюдава, за щастие са оцелели във времето. Когато през 1945 г. градът е окупиран от американски войници, те възкликнали възхитено, че са попаднали “в приказна страна”. Посетителите на града и днес остават омагьосани от очарованието на Кведлинбург - един от най-добре запазените германски градове в   - с над 2000 седемвековни сгради, боядисани в ярки цветове и декорирани с голямо изящество.     Кведлинбург в провинция Саксония-Анхалт е не само отличен пример за историята на сградите в стил “фахверк”, той заема и специално място в германската история. Още през 10 век под управлението на крал Хайнрих I градът се превръща във значим политически и културен център. Специално внимание заслужава и аристократичният Женски манастир, основан след смъртта на краля, който остава средище на властта в продължение на няколко века.     Преди точно 25 години Старият град на Кведлинбург става част от световното културно наследство на ЮНЕСКО. Това го спасява  от упадък. Също както и ангажиментът на местните хора. Днес Кведлинбург не е музей, а функциониращ град, казва Катрин Калтшмид, координатор за Световното културно наследство в Кведлинбург. Тя обяснява, че още по времето на ГДР са били реставрирани 7-8 старинни къщи от полски реставратори, но останалите сгради се намирали в окаяно състояние. Повечето местни хора предпочитали да се преместят в модерни апартаменти от новите квартали в покрайнините на града. Ангажиментът на местните хора Имало обаче и едно ангажирано лоби от местни хора, които били убедени, че стойността на историческите сгради е значима. Те настоявали да се забрани събарянето на стария сграден фонд. Благодарение на техните усилия забраната действително е наложена в края на 80-те години. Лобито от ангажирани граждани поело в свои ръце дейността по ремонта и реставрацията на Стария град и след обединението на Германия, разказва още Катрин Калтшмид. Работата им се подкрепя финансово от германското правителство, провинция Саксония-Анхалт, Европейския съюз и германската Фондация за защита на паметниците на културата. Така средновековните къщи една по една се сдобивали с нови собственици, които са задължени да опазват стила на сградите.     \"Малките, красиви и уютни къщи вече са продадени\", обяснява Катрин Калтшмид. Всеки посетител на града бързо забелязва колко горди са собствениците им от това, което са създали. Навсякъде из града ще срещнете любезни хора, които охотно разказват колко труд са вложили в санирането на средновековните сгради. Близо 70% от старинния сграден фонд вече е модернизиран, но все още има някои големи сгради, които чакат новите си собственици. Посетителите на Кведлинбург няма да останат разочаровани и в друго отношение. Местната пекарна “Винсент” предлага 197 разновидности на традиционния германски сладкиш с извара, познат другаде като чийзкейк. А лабиринтът от средновековни улици с красиви къщи крие всевъзможни магазинчета за сувенири и малки картинни галерии.  ", "date": "2019.06.03", "title": "Неповторимо красив..."}
{"url": "http://www.classa.bg/%D1%81%D0%B2%D1%8F%D1%82/item/396306-%D0%BF%D1%80%D0%B8%D0%B7%D1%80%D0%B0%D0%BA%D1%8A%D1%82-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-%D0%B1%D1%80%D0%BE%D0%B4%D0%B8-%D0%B2-%D1%81%D0%B0%D1%89", "text": "“Историята се повтаря първо като трагедия, а после като фарс. Не мога да не припомня тази прочута сентенция на Карл Маркс, всеки път когато чувам за социалистическото крило на Демократическата партия, която не е такава, каквато бащите ви я познаваха, пише Джоузеф Епстайн в Wall Street Journal. Социализмът причини смъртта на повече от 100 милина души при управлението на Ленин, Сталин и Мао, но млади прогресивни хора искат да му дадат нов шанс. Не всички социалисти сред демократите в САЩ обаче са млади. Сенаторът Бърни Сандърс е на 77 г. Той гордо се нарича демократичен социалист, но човек се чуди дали това не е оксиморон.     При социализма държавата винаги има приоритет пред хората. За съжаление нито един социалистически режим в света не е бил поне малко демократичен, като всички са дошли на власт след професионални революции в марксистко-ленински стил, както казва Уин МакКормък. Със своята афиширана добродетелност и твърди позиции Сандърс напомня за старите сталинисти. Той не е такъв, но, съдейки по неговия темперамент и твърдост, би бил по времето на Сталин. Социализмът за последно бе призован в САЩ по време на Голямата депресия. Той се смяташе за панацея за съкрушената икономика – едно разбъркване на картите, след което всеки трябваше да бъде по-добре. Интелектуалците бяха особено завладени от него. Социализмът им даде обширно поле за теоретизиране, позовлявайки им да се вживяват като малки лениновци или миниатюрни троцкисти. Майкъл Харингтън, чиято книга от 1962 г. „Другата Америка” обяви война на бедността, беше отявлен социалист. Други интелектуалци намериха за достойно занимание единствено прочистването на капитализма чрез социализъм. Радикалният писател Дуайт Макдоналд описа двете основни партии в САЩ като коя от коя по-тъпи. Някои от тези интелектуалци смятаха за предателство да изменят на идеалистичните политики от младостта си и така и не отстъпиха от защитата си на социализма. Социализмът все още е жив. Списание наречено Jacobin (човек може да чуе тупването на гилотината) предлага по своите думи „социалистическа перспектива относно политиката, икономиката и културата”. Ноам Чомски, който адмирира всяка левичарска кауза, нарече списанието „ярка светлина в тъмни времена”. Тиражът на списанието се твърди, че е бил 32 000 през 2017 г., като се е увеличил двойно след избирането на Доналд Тръмп през 2016 г. Очевидно грубият характер на президента е насърчил интереса към социализма. Люшва ли се политическото махало в САЩ, както е ставало много често? От едната крайност в другата, никога за дълго в покой в условията на стабилност и здрав разум. Много от демократите в САЩ, които се обръщат към социализма, не са достатъчно възрастни, за да си спомнят ужасяващият филм отпреди близо 70 години „Съветският съюз”. Както и много от младите изобщо, те са си изградили представа от книгата на Хауърд Зин „История на народа на Съединените щати”, която описва Америка като страна на необлекчената нищета, господстващата неправда и всеобщата окаяност. След като прочетат Зин, самият той радикал през целия си живот, тези млади демократи могат да погледнат на социализма като очевидно и неизбежно спасение. През своите исторически превъплъщения социализмът, преследващ утопичното равенство, не е произвел голямо изкуство, задълбочени мислители или трайна наука. Той бе смърт за предприемачеството. Въпреки това той е идея, или по-точно казано идеал, който отказва да умре. Социализмът, понастоящем защитаван от част от Демократическата партия, извиква в ума ни друга прочута сентенция, този път на Джордж Сантаяна: „Тези, които не си спомнят миналото, са осъдени да го повтарят”. Размишлявайки върху завръщането на социализма, този път в американски условия, човек може само да каже: Боже опази!", "date": "2019.06.03", "title": "Призракът на социализма броди в САЩ"}
{"url": "http://www.classa.bg/%D1%81%D0%B2%D1%8F%D1%82/item/396307-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D0%B5%D0%B5-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5", "text": "Иран обвини Саудитска Арабия в «посяване на разделение» в Близкия изток в полза на Израел, след като кралството беше домакин на срещи на лидерите на арабски страни, включително от Персийския залив, за да събере подкрепа срещу Ислямската република, съобщава «Франс прес». Това съобщи News.bg. Саудитска Арабия «продължи да сее разделение между ислямските страни и в региона, което е желанието на ционисткия режим«, изтъкна говорителят на иранското външно министерство Сейед Абас Мусави.     Мусави изрази разочарование, че Рияд възнамерявал да отправи същите «безпочвени обвинения» срещу Техеран на срещата на върха на Организацията за ислямско сътрудничество в Мека утре сутринта, «използвайки» ролята си на домакин. Кралят на Саудитска Арабия крал Салман засили реториката срещу основния си враг Иран, призовавайки арабските държави да се противопоставят на неговите «престъпни» действия, след като атаките срещу саудитски петролни съоръжения предизвикаха опасения за избухване на конфликт в региона. Коментарите на краля бяха направени в началото на две извънредни срещи на високо равнище в Мека, които събраха почти единодушна подкрепа за сунитското кралство от арабските страни, включително и тези в Персийския залив, със забележителното изключение на Ирак. Срещите на арабските страни се проведоха, след като твърдолинейният съветник по националната сигурност на Доналд Тръмп, Джон Болтън, заяви в сряда, че Иран стои «почти сигурно» зад атаките на 12 май срещу четири кораба, два от които саудитски петролни танкери, край бреговете на Обединените арабски емирства (ОАЕ).  ", "date": "2019.06.03", "title": "Саудитска Арабия сее разделение"}
{"url": "http://www.classa.bg/%D1%81%D0%B2%D1%8F%D1%82/item/396299-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%BD%D0%BE%D0%B2%D0%B0%D1%82%D0%B0-%D0%BC%D0%B0%D1%88%D0%B8%D0%BD%D0%B0-%D0%B7%D0%B0-%D0%BC%D0%B0%D0%B3%D0%B8%D1%8F-%D0%B8-%D0%BF%D0%B0%D1%80%D0%B8-%D0%BD%D0%B0-disney", "text": "\"Хилядолетният сокол\" е белязан от ръжда и следи от изстрели. По всичко изглежда, че това е същият кораб, който е направил Кеселския пробег за по-малко от 12 парсека. Така, де... ръждиво корито. Гигантската машина обаче не се намира в една далечна галактика, а в Анахайм, Калифорния. А и не е истински космически кораб. Той е част от декорите на новия увеселителен парк \"Междузвездни войни: На ръба на галактиката\", който отвори врати за посетители на 29 май.   Негов идеолог е визионерът на Disney Скот Троубридж, който си е поставил за цел да накара гостите в парка да се потопят във въображението, сякаш е реална среда. Всичко трябва да изглежда идеално, защото не само милионите фенове на „Междузвездни войни\", но и посетителите в Дисни-парковете имат доста високи претенции. През декември 2019 г. ерата Скайуокър на \"Междузвездни войни\" приключва. Disney се опитват да докажат, че сагата е нещо много по-важно от семейната драма на Люк, Лея и потомците като Кайло Рен. Те залагат на това, че \"На ръба на галактиката\" ще им помогне в тази мисия.       Гостите в увеселителния парк ще могат да пилотират сами \"Хилядолетния сокол\", да си направят лазерни мечове по свой избори или да вкусят галактически ястия като пържен ендорски тип-ип (както предпочитаме да го наричаме на Земята - пиле). За Disney паркът \"На ръба на галактиката\" представлява инвестиция в бъдещето, но и отражение на идеята, която е сред основните силни страни на компанията още от времето на Уолт Дисни. През по-голямата част от историята си, успехът на Disney като медиен гигант е разчитал на т.нар. \"синергии\" - допълващи бизнеси, които не просто процъфтяват самостоятелно, но и работят в полза един на друг. Други компании естествено също са възприели сходни стратегии и са използвали различните си поделения по този начин. Но Disney практически са превърнали това във форма на изкуство. Да вземем примера с Marvel, които са част от Disney от 2009 г.  Marvel притежават поредица от комикси, която изгражда героите и сюжетите и изгражда фен-база за тях. Disney започнаха да снимат филми по комиксите, а звездите от кино-продукциите рекламираха премиерите, като гостуват в \"Jimmy Kimmel Live\" - късното шоу на телевизия ABC, също притежавана от Disney. Когато героите на Marvel доказаха, че могат да носят огромн приходи от киното, Disney инвестира в сериали по комиксите и започна да ги продава на конкуренти като Netflix. Впоследствие компанията направи нов филм и използва най-голямото шоу на ESPN (също притежавана от Disney), за да покаже трейлъра за него. Накрая Disney реши да създаде платформа-конкурент на Netflix, и вложи в нея ексклузивни нови и утвърдени Marvel продукции, за да привлече зрителите. Едновременно с това компанията създава съвсем нови увеселителни паркове, посветени на Marvel - и, естествено, прави нови комикси и играчки, които са отправка към филмите.   Увеселителните паркове са едно от най-важните звена в машината на Disney.     Те са изградени върху същата базова идея: създаване или преоткриване на сюжет, който хората обичат, изграждане на по-дълбока връзка чрез преживявания, продажба на мърчандайз, който им позволява да отнесат спомена у дома, създаване на хитова филмова поредица от някой от атракционите, печелене на планина пари, и повторение на същото отново и отново. С \"На ръба на галактиката\", Disney могат да постигнат пълния си потенциал на онези $4 млрд., които похарчиха през 2012 г. за изкупуването на Lucasfilm - държател на правата за \"Междузвездни войни\" и \"Индиана Джоунс\". Затова развлекателният гигант се надява да осигури бъдещето на \"Междузвездни войни\" дори и след като историята на фамилия Скайуокър стигне до своя край. Ако това проработи, стратегията ще доведе поколения от нови фенове във вселената на \"Междузвездни войни\" и ще помогне на компанията да се конкурира с Netflix и други съперници в свръхнаситения медиен пейзаж. Доста дълго медийните мрежи на Disney, включително ABC, ESPN и Disney Channel, бяха най-доходното звено на компанията. Сега обаче те са подложени на сериозен натиск. Disney може да стигне до етап в близко бъдеще, в който голяма част от приходите ще зависят от увеселителните паркове. Да се почувстваш като Хан Соло При изграждането на \"На ръба на галактиката\", Disney са похарчили около $1 млрд., за да запълнят 14 акра в Дисниленд с първокласни атракциони, хранителни обекти и магазини сувенири. Гостите могат да утолят жаждата си със синьо мляко, една от предпочитаните напитки на Люк Скайуокър, и да посетят \"Кантината на Ога\" - първият бар в Дисниленд извън частния \"Клуб 33\", който предлага алкохол. Създадени са специални бутилки Coca-Cola под формата на малки дроиди, които ще носят и етикети с надписи на ауребеш - измислен език, използван във филмовата поредица. Гостите, които желаят да играят на \"Междузвездни войни\", ще могат сами да определят историята си чрез мобилно приложение. Когато пилотират \"Хилядолетния сокол\" в атракциона \"Пробегът на контрабандиста\", например, изборът им ще повлияе на изживяванията им в останалата част от \"На ръба на галактиката\". Ако гост изгуби товара си по време на пробега, барманът в \"Кантината на Ога\" може да отправи предупреждение: \"На твое място бих внимавал, защото мисля, че името ти е в списъка на местния ловец на глави.\" В \"На ръба на галактиката\", Disney искат да се почувствате като Хан Соло. И това е само един от най-иновативните атракциони в парка. За някои гости в бъдеще, изживяването ще е толкова всеобхватно, че те няма дори да напускат галактиката на \"Междузвездни войни\", за да спят. Disney планират хотел в духа на \"Междузвездни войни\", който един ден ще отвори врати край Hollywood Studios в Disney World, и ще включва герои и сюжети, както и дизайн на космически кораб. Бъдещето на бизнеса Disney можеха да разчитат само на атракциона с \"Хилядолетния сокол\", за да си осигурят километрични опашки от посетители. Но компанията е създала цял свят с различни локации и герои. Вместо да обикалят из познати места като Татуин или Облачния град, гостите ще се окажат на Батуу. Вместо Хан Соло на Харисън Форд, те ще открият аниматронична версия на Хондо Охнака, пират, появил се в анимационната поредица \"Бунтовниците от \"Междузвездни войни\",\" който записва посетителите на парка за \"Пробега на контрабандиста\". Това е доста умен ход от страна на Disney с оглед на идеята им да разширят поредицата отвъд линията Скайуокър. Посетителите си изграждат по-силна връзка с бранда, когато те са в центъра на изживяването, а не са просто наблюдатели във вселената на \"Междузвездни войни\". Увеселителните паркове на компанията отдавна са сред най-силните страни на корпоративната вселена на Disney, като дори служат като развъдник за нови сюжетни линии и герои. \"Карибски пирати\" се заражда като атракцион през 1967. Повече от 35 години по-късно, той вдъхновява филмовата поредица, донесла $4.5 млрд. и дава началото на нова верига от паркове по света. Disney пробват този модел с \"The Haunted Mansion\" и ще опитат отново догодина с \"Jungle Cruise,\" филм с участието на Дуейн Джонсън и Емили Блънт. Филмовите проекти на Disney също съответстват на планирането на големите паркове - \"На ръба на галактиката\" и \"Пандора: Светът на Аватар\" (който отвори врати през 2017). Компанията оповести преди седмици, че ще редува премиерите на нови филми от поредиците \"Междузвездни войни\" и \"Аватар\" всеки декември между 2021 и 2027 г. \"На ръба на галактиката\" е и голяма инвестиция в бъдещето на поделението за увеселителни паркове на Disney по време, когато това поделение изглежда по-важно за бъдещето на цялата компания. Печалбите от медийните мрежи на Disney достигнаха пик през 2015 г., но оттогава насам са спаднали с 15%. Вероятно това се дължи на отлива на потребители от телевизията и нарастващите разходи за създаване на програми. Ситуацията надали ще се подобри в близко бъдеще. През същия период, приходите от парковете и курортите на Disney са се увеличили с 47%. Затова няма нищо изненадващо, че Disney инвестират толкова масирано в парковете. Компанията ще отвори и нов парк, базирани на анимацията \"Рататуй,\" строи нови тематични обекти по мотиви на Marvel в Калифорния, Париж и Хонконг. Планиран е и тематичен парк по \"Зоотопия\" в Шанхай. Докато увеселителните паркове стават по-важни за бюджета на компанията, Disney се налага да инвестира в тях, за да изпреварва конкурентите си в тази област. Comcast Universal Studios разтърси бранша през 2010 г. с \"Магьосническия свят на Хари Потър\". Паркът даваше възможност на гостите да си купят вълшебни пръчки, да пият бирен шейк, да пътуват с „Хогуортс Експрес\" и т.н. Това промени фундаментално бизнеса с увеселителните парков и насърчи Disney да действат агресивно с \"На ръба на галактиката\".   Нека Силата бъде с вас... винаги     \"Междузвездни войни\" е спечелила повече от $9 млрд. глобален боксофис от 1977 г. насам. Първият филм от космическата сага е спечелил над $1.6 млрд. в САЩ, като е изпреварен единствено от \"Отнесени от вихъра\" (по данни след отчитане на инфлацията). Тук не са включени разходите за продуциране, заснемане и маркетиране на филмите, но Disney имат и разнообразни модели за печалба чрез експлоатиране на мотиви от тази вселена - ТВ сериали, лицензиране, продажби за домашно видео и мърчандайз. И все пак \"Междузвездни войни\" е в повратната си точка. Disney много биха искали успехът да продължи отвъд деветте филма и фамилията от герои, които Джордж Лукас си е представял. Паркът \"На ръба на галактиката\" е физическа проява на тази надежда и стратегия. \"Имаме огромен брой истории, които искаме да представим,\" казва Скот Троубридж. \"Това е едно от чудесните неща в \"Междузвездни войни\". Никога няма да има края на сюжетите, които можем да разказваме.\"  ", "date": "2019.06.03", "title": "\"На ръба на галактиката\": Новата машина за магия и пари на Disney"}
{"url": "http://www.classa.bg/%D1%81%D0%B2%D1%8F%D1%82/item/396300-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%B7%D0%B0-%D0%BF%D1%83%D1%81%D0%BA%D0%BE%D0%B2%D0%B5-%D0%BD%D0%B0-%E2%80%9E%D1%81%D0%B0%D1%80%D0%BC%D0%B0%D1%82%E2%80%9D", "text": "През 2019–2021 г. руското министерство на отбраната планира да проведе две пускания на междуконтинентални балистични ракети „Сармат“, три пуска на ракетни системи „Ярс“ и четири на „Топол“. Съгласно материалите за възлагане на поръчките на Министерството на отбраната се провежда търг за застраховане и отговорност в случай на причиняване на вреда на живота, здравето или собствеността на други лица при пускания в експлоатация на РС-12M („Топол”), три РС-24 („Ярс”) и две РС-28 „Сармат”.     „Министерството на отбраната на Руската федерация ... обявява провеждането на закрит търг за закупуване на застрахователни услуги за отговорност при причиняване на вреда на живота, здравето или собствеността на други лица в космическа дейност за нуждите на руското министерство на отбраната през 2019-2021 г.”, се казва в материалите. „Сармат” е стратегическа ракетна база от пето поколение на силозна тежка многостепенна междуконтинентална балистична ракета.   Превод: В.Сергеев", "date": "2019.06.03", "title": "Министерството на отбраната разкри планове за пускове на „Сармат”"}
{"url": "http://www.classa.bg/%D1%81%D0%B2%D1%8F%D1%82/item/396301-%D1%81%D0%B0%D1%89-%D0%B2%D0%B5%D1%87%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%BC%D0%B8%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D1%82%D0%BE%D0%BA%D0%B8,-%D0%B8%D0%B4%D0%B2%D0%B0%D1%89%D0%B8-%D0%BF%D0%BE-%D0%BC%D0%BE%D1%80%D0%B5", "text": "От тази сутрин Съединените щати започнаха да събират по-високи, 25-процентни мита върху много от китайските стоки, пристигащи по море в американските пристанища. Стъпката показва ожесточаване на търговската война между двете най-големи икономики в света и предизвика ответни действия на Пекин, предава Ройтерс. По-високите мита засягат широк набор от потребителски стоки и компоненти от Китай, включително модеми за интернет и рутери, печатни платки, мебели, прахосмукачки и осветителни тела.     На 10 май президентът на САЩ Доналд Тръмп наложи увеличение на митата за списък с китайски стоки на стойност 200 милиарда долара, но даде гратисен период за превозваните по море товари, които са отпътували от Китай преди тази дата и митата за тях оставаха на предишните нива от 10%. На 15 май кабинетът на Американския търговски представител определи краен срок 1 юни за тези стоки да пристигнат в САЩ, след което американските гранични власти ще започнат да събират 25-процентни мита по пристанищата на САЩ. Този краен срок изтече в 00.01 ч. тази нощ северноамериканско източно време. По-рано днес Китай започна да събира по-високи ответни мита върху по-голямата част от списък с американски стоки за 60 милиарда долара. Тези мита, които бяха обявени на 13 май, влязоха в сила в полунощ пекинско време (16 ч. по Гринуич вчера), пише БТА.  Китайския отговор на американските действия предвижда въвеждане на допълнителни 20-процентни и 25-процентни мита за повече от половината от 5140-те американски стоки, които попадат под прицела на ответна мярка. Пекин преди това беше наложил допълнителни мита от 5 и 10 процента на тези стоки. ", "date": "2019.06.03", "title": "САЩ вече събират по-високи мита за китайските стоки, идващи по море"}
{"url": "http://www.classa.bg/%D1%81%D0%B2%D1%8F%D1%82/item/396302-%D0%BF%D0%B0%D0%BA%D1%82%D1%8A%D1%82-%D1%85%D0%B8%D1%82%D0%BB%D0%B5%D1%80-%D1%81%D1%82%D0%B0%D0%BB%D0%B8%D0%BD-%D1%82%D0%B0%D0%BA%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D0%B4%D0%B8%D1%81%D0%B5%D1%8F%D1%82%D0%B0-%D0%BD%D0%B0-19-000-%D0%BF%D0%BE%D0%BB%D1%8F%D1%86%D0%B8", "text": "Всичко започва с Пакта за ненападение между Хитлер и Сталин през август 1939. Родината на близо 19 000 поляци се превръща в съветска земя, а те са принудени да търсят убежище надалеч.  Така започва една истинска одисея.         Канадецът Джонатан Дюран бил завладян от странното усещане за родина, когато за първи път попаднал в Африка. Всичко му изглеждало познато, защото многократно бил слушал за тези места - от разказите на баба си, която по времето на Втората световна война и малко след нея е живяла в бежански лагер в днешна Танзания. Дюран издирил информации за съдбата на своите предци и предприел пътешествие до северната част на Танзания. Неговите преживявания са запечатани в документалния филм \"Паметта е нашата родина\", който спечели наградата на публиката на филмовия фестивал в Монреал през 2018 г.     В Полския институт и музея „Шикорски\" в Лондон Дюран намерил и единствения запазен филмов кадър от бежанския лагер в Танзания. “Разпознах болницата в лагера и група млади момичета, които вървят към камерата. Най-вляво, усмихната и със скръстени ръце беше баба ми - Каша”, разказва Дюран. Мъжът всеки път настръхва от вълнение, когато гледа снимката и признава: \"За мен това е истинска награда.\"   Това е една история на гонения и избавления   Каша Герех (до вратата) в Танзания, 1946 година   От 1942 до 1949 година Каша Герех живее със семейството си в Танганайка, която по онова време е под административното управление на Великобритания. Полската общност изкарвала прехраната си със земеделие и занаятчийство. По време на пътуванията си до бившите бежански лагери в Южна Африка, Танзания и Замбия, Дюран се среща с някои възрастни хора, които все още пазели спомени за миналото: „Те имаха добри впечатления от поляците, които са били първите белите хора, с които са се срещали“. За приятелските взаимоотношения между местните и поляците говори и изследователката Джулия Девлин. Тя е добре запозната с одисеята на близо 19-те хиляди поляци, принудени да бягат към Африка. Всичко започва със секретния допълнителен протокол към германско-съветския Пакт за ненападение от август 1939 година, с който нацистка  Германия и СССР де факто си поделят Полша и други части на Източна Европа. Само няколко дни след подписването му двете нови съюзнички нахлуват в Полша. Подобно на нацистите, Съветският съюз започва етническо прочистване в своята част от окупираната Полша. Стотици хиляди поляци, включително много евреи, са депортирани в Сибир и Казахстан, където по-голямата част от тях са били принудени да работят в съветските колхози. Но през 1941 г. съдбата на депортираните се променя радикално. \"След германското нападение срещу Съветския съюз, Москва влезе в антихитлеровата коалиция\", обяснява Девлин. Тогава Полша установява  дипломатически контакти със Съветския съюз, в резултат на които депортираните едно време поляци са освободени. Идеята на полското правителство е била въпросните хора да сформират армия, която да се включи в борбата срещу Хитлер. За целта е бил отправен и апел доброволците да се съберат в град Бузулук, Оренбургска област. Но там пристигат не само годните за военна служба мъже, а почти всички депортирани поляци, надявайки се, че по този начин ще успеят най-сетне да напуснат СССР. Тъй като снабдяването на толкова много военни и цивилни граждани скоро се превръща в проблем, съюзниците решават да изведат поляците извън страната и те заминават за Иран. Доброволците получават военно образование и малко по-късно напускат страната в посока Италия, но съдбата на цивилните граждани остава неясна.   Краят на една одисея     \"Никоя държава не искаше да ги приеме задълго\", обяснява Джулия Девлин. Накрая, британското правителство се съгласява да подслони хората в подчинените му колонии и територии. Така поляците пристигат в Танзания, Южна Африка, Зимбабве и други части от британските владения, където остават в безопасност до края на войната. След нейния край обаче управляващите кръгове в Африка започват да настояват за екстрадиране на полските бежанци. \"Африканските държави бяха поели по пътя на борбата за независимост и не искаха да си спомнят за колониалното робство\", обяснява Девлин. Постепенно поляците напускат африканските страни и заминават за Великобритания, Австралия или Канада. \"Нямаше как да се върнат в родината си - тя за втори път беше станала съветска земя\", завършва Девлин.     След 80 години Русия за пръв път публикува съветския оригинал на пакта Рибентроп-Молотов от 1939 г. между СССР и хитлеристка Германия. Двете тоталитарни държави си разпределяха тайно сферите на влияние, като установиха обща съветско-германска граница с подялбата помежду им на Полша. Впоследствие СССР напада Финландия и присъединява териториите на Литва, Латвия, Естония, Бесарабия.      В СССР съществуването на секретния протокол към договора за ненападение се отричаше. Той беше открит през 1992 г. и за пръв път се публикува една сега.  Сайтът на фондация \"Историческа памет“ за пръв път публикува сканиран оригиналния Договор за ненападение между Съветския съюз и нацистка Германия от 23 август 1939 г. и секретното допълнение към него. Публикацията се появи на сайта на 31 май.  Сканираният документ е предоставен от фонда на Историческия и документален департамент на руското външно министерство.  Договорът за ненападение, подписан от външните министри Молотов (СССР) и Рибентроп (Германия), е дълъг само две страници, тайният допълнителен протокол към него, който разпределят зоните на влияние между СССР и хитлеристка Германия в Източна Европа - страница и половина. Самият пакт е бил публикуван незабавно след подписването, информацията за допълнителния протокол се е пазела с гриф \"строго секретно“, макар че много скоро е изтекла чрез дипломатически кръгове.  През 1948 г. секретният протокол по фотокопията на незапазилия се германски оригинал са публикувани в сборник на Държавния департамент на САЩ \"Нацистко-съветските отношения. 1939-1941 г.“. В СССР, обаче, съществуването на тайния протокол, съхраняван в архива на ЦК на КПСС, категорично се е отричало.  През 1992 г. след разсекретяването на протокола, той е бил открит от историка Дмитрий Волкогонов. Върховният Съвет и германския Райхстаг не са били запознати с текста на \"Секретният допълнителен протокол“, той не е бил ратифициран от парламентите и де юре е лично споразумение между Хитлер и Сталин, който е присъствал на подписването му.         Впервые опубликованы сканы советского оригинала Договора о ненападении между Советским Союзом и Германией от 23 августа 1939 года и секретного дополнительного протокола к нему. Ранее историкам были доступны лишь фотокопии немецких оригиналов этих документов. Сканы предоставлены Историко-документальным департаментом МИД России и опубликованы в научном издании  , выпущенным в свет Институтом внешнеполитических исследований и инициатив.                                      ", "date": "2019.06.03", "title": "Пактът Хитлер-Сталин: Така започва одисеята на 19 000 поляци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396296-%D1%82%D0%B5%D0%B7%D0%B8-%D0%BF%D1%80%D0%BE%D1%87%D1%83%D1%82%D0%B8-%D0%BC%D0%BE%D0%B4%D0%B5%D0%BB%D0%BA%D0%B8-%D0%B8%D1%81%D0%BA%D0%B0%D1%85%D0%B0-%D0%B4%D0%B0-%D1%81%D0%B0-%D1%81%D0%BB%D0%B0%D0%B1%D0%B8", "text": "Светът на модата е ужасен и безмилостен. Днес модните агенции намаляват изискванията, но по-рано се смяташе за нормално да се каже на млад модел, който е на ръба на анорексия: „Вие сте прекалено дебела“.    Какво стана? Хиляди момичета, които взеха примера от твърде слабите модели, бяха диагностицирани с анорексия. И самите модели влязоха в болница или умряха.   Снежана Онопко    Тя доказа на света, че обикновените момичета също могат да ходят по модния подиум, показвайки дрехи на водещи марки. Снежана попада в ТОП-10 на най-успешните модели в света. С височина 175 см тя тежи 48 кг и се гордее с това.    Луисел и Елиана Рамос     Сестрите са познати не само заради моделската си кариера, но и за ранната им смърт от анорексия. Луисел умира на 22 години, а по-късно загива и по-малката й сестра Елиана. С височина 175 см Луисел тежи само 44 кг.   Ана Каролина Рестон Макан     Този модел е най-слабият в Бразилия. Нейната кариера започва на 13-годишна възраст. Пътят на Ана бързо се издига и от малките местни шоута тя бързо започва да работи с големи агенции. Момичето умира от анорексия. С ръст от 173 см теглото й е само 40 кг. Йоана Спангенберг     Тя е момиче с шокираща талия и пропорции на Барби. Йоана е родом от Румъния. С височина 167 см, тя тежи 38 кг, докато момичето не започва да страда от анорексия. Моделът признава, че яде малко 3 пъти на ден.   Иланит Елмалия     Известен израелски супермодел. Тя умира от анорексия на възраст от 34 години, тежейки само 22 кг. Младите момичета трябва да помнят, че тяхното здраве е от първостепенно значение. Преди слабата (по тяхно мнение) фигура трябва да слагат връзките си и уважението към приятелите им. Днес модната индустрия се е променила. Сега на агенциите за модели е забранено да наемат модели, чийто индекс на телесна маса не е достатъчно силен", "date": "2019.06.03", "title": "Тези прочути моделки искаха да са слаби"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396297-%D0%BA%D0%B0%D0%BB%D0%B8-%D0%B2%D0%B4%D0%B8%D0%B3%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0", "text": "Певицата Кали успя да изпоти празнуващи абитуриенти в столичен клуб. Причината за тяхното вълнение не беше  завършването на средното си образование, а визията на чалга дивата.    43-годишната певица се появи с черна рокля, която в долната част бе проздрачна. Очевидци разказват, че при всяко нейно движение тоалетът й се вдигал нагоре и се откривала прелюбопитна гледка за току що завършилите дванайсетокласници.    Оказа се, че макар и на тези години тя все още може да буди интерес сред младежите. Кали винаги е успявала да се нагодини според предпочитанията на публиката и не случайно успя да се задържи на върха толкова години. Като голям плюс нейни фенове изтъкват това, че бързо троши ледовете между изпълнител и публика и със земно поведение кара всеки да се чувства специален.      Кали е една от малкото в бранша, която остана вярна на себе си и продължава упорито да пее на живо по време на участията си. От известно време с нея пътуват и двама музиканти, които свирят тоталните й хитове абсолютно на живо. Тя многократно е заявявала, че е против плейбека и няма да лъже по този начин своята публика.    Явно обаче е решила да заложи на по-секси облекла, гледайки своите колежки как се събличат и какъв голям успех им носи това.", "date": "2019.06.03", "title": "Кали вдигна \"самолета\" на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396298-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%8E%D0%BD%D0%B8", "text": "ОВЕН ( 21 март - 20 април ) Днес, ще бъдете толкова добродушни и искрени, че други ще ви сметнат за Робин Худ. Опитайте се да наблегнете на изпълнението на непосредствените си задължения на работното място. Ако някой се опита да ви включи в интрига, е по-добре да се отдръпнете. Дори незначително изкушение, може да бъде катастрофално за отношенията с избраника. ТЕЛЕЦ ( 21 април - 21 май )  Днес трябва да сте старателни и прилежни, като ученици. Колкото по-уверено се заемете с всичко ново и обещаващо, толкова по-бързо ще напреднете в кариерата. Възможна е любов от пръв поглед, която ще се случи далеч от дома. Отдавна сте мечтали за подобна среща, че днес няма да повярвате на това което се случва. БЛИЗНАЦИ ( 22 май - 21 Юни ) Очаква ви успешен ден, ако не започнете да подозирате всички наоколо в лъжи и измама. Не прехвърляйте финансовите си проблеми на други хора. Вие сами може да си върнете това, което сте разпилели на вятъра по време на развлечения с приятели. Щастие чака онези, които неотдавна са сключили брак. Възможно е скоро да станете родители!   РАК ( 22 юни - 23 юли ) Днес е препоръчително да избягвате съмнителни операции свързани с пари. Но ако имате загуби, те едва ли ще са значителни, така че не се притеснявайте. Има възможност да се запознаете с лице, което ще ви хареса. Дългосрочни планове не трябва да изграждате, но може да си помечтаете. Основното нещо е, ако се потопите във фантазии, не го правете по време на работа. ЛЪВ ( 24 юли - 23 август ) Креативните от вас, ще се впуснат в проекти, които в близко бъдеще ще ги направят известни и успешни. Лесно може да се измамите в любимия човек, така че не правете предположения за това, което за сега е само фантазия. Ако имате желана цел в професията, тогава трябва да я постигнете. Между другото, стар приятел ще ви помогне. ДЕВА ( 24-ти август - 23 септември ) Откажете се от тежките и сложни задачи, особено ако силата и енергията не са ви достатъчни. За да постигнете велики неща, трябва да натрупате опит. Едно събитие, ще ви отвори очите за някои неща, които не сте забелязвали преди. Оказва се, че ръководите процесите прекрасно, ако никой не ви дава инструкции от горе. ВЕЗНИ( 24 септември - 23 октомври) Ще събирате плодовете на упоритата си работа. Вашата естествена целеустременост, ще ви помогне да решите много проблеми, както и да привлечете интересни личности. Ако сте се скарали с някого, трябва да направите първите стъпки към сдобряване. В любовта, приятел ще ви помогне, като по ваша молба, ще предаде нещо. СКОРПИОН ( 24 октомври - 22 Ноември ) Вгледайте се добре в човека, когото наричате \"любим\". Може би не трябва да бързате с предложението за брак? Проверка на силата на чувствата, на никого не е навредила. Просто не правете сцени на ревност. Вечерта, ако ви предложат нова работа, не е нужно да отказвате.   СТРЕЛЕЦ ( 23 Ноември - 21 Декември ) Ще искате да оставите на заден план всичко, което някога е било приоритетно. Причината за това поведение е елементарна-мързел и апатия. Кога за последен път сте почивали и отделяли време за себе си? В любовта, ще се държите твърде независимо. Внимавайте, само избраникът ви да не сметне, че това е отчуждение и безразличие. КОЗИРОГ (22 Декември - 20 януари ) Възможно е, леко неясно положение на работното място. От една страна, всички ви уважават и ценят, от друга - всички зад гърба ви обсъждат личния ви живот. Поради невниманието си във финансите, може да попаднете в кризисна ситуация. Но вечерта, ще берете плодовете от всичко, за което преди време сте положили максимални усилия.  ВОДОЛЕЙ ( 21 януари -  19  февруари ) Трябва да оставите на заден план, своята гордост и свободолюбие. Ако искате да укрепите отношенията си с любимия човек, такова поведение е неподходящо. На работния фронт всичко, ще е наистина войнствено. Но, новите задачи, ще ви изглеждат толкова леки и лесни. Въпреки че да получи за тях твърде бързо пари, не разчитайте.   РИБИ ( 20 февруари - 20 март ) Очаквайте, не просто събития, а истински сензации в живота. Може да създадете силна и хармонична връзка с човек, когото отдавна виждате като свой спътник в живота. Късмет, ще имате на път, ако тръгнете рано сутринта. Необвързаните трябва да бъдат по-взискателни в интимните си отношения. В противен случай, няма да може да избегнете интригите .", "date": "2019.06.03", "title": "Дневен хороскоп 3 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396294-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D1%80%D0%B0%D0%B7%D0%B3%D0%BE%D0%BB%D0%B5%D0%BD%D0%B0%D1%82%D0%B0-%D1%80%D0%BE%D0%BA%D0%BB%D1%8F", "text": "Зрителите на шоуто Britain's Got Talent критикуваха една от членовете на журито, Аманда Холдън, за това, че е твърде с разкриващ тоалет. В полуфинала на шоуто телевизионната водеща се появи в рокля, украсена с цветя с дълбоко деколте и голи рамене. Потребителите на социалните мрежи са намерили такъв избор на облекло за неподходящ за програмата, която се гледа, включително и от деца. \"Още една неподходяща рокля. Твърде откровено за семейно шоу\", пише Хейли Дарби72. \"Трябва да покриеш деколтето си. Така изглеждаш евтино.      Това дава на младата публика погрешно впечатление\", казва Wolf_1969. \"Тя се опитва да докаже, че все още е привлекателна за четиридесетте си години. Както повечето хора, тя се страхува да остарее\", пише dazzas1234. \"Аманда, гърдите ти също ли отиват в полуфинала?,\"шегува се м-р Джеесмок. \"Простите дрехи са по-подходящи за вас, Аманда. Не е необходимо да сте толкова облечени\", казва коментарът на BrianD06712134.", "date": "2019.06.03", "title": "Прекалено разголената  рокля"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396295-%D0%B2%D1%81%D0%B8%D1%87%D0%BA%D0%B8-%D1%8F-%D0%B3%D0%B0%D0%B2%D1%80%D0%B8%D1%85%D0%B0-%D0%B7%D0%B0-%D1%82%D0%B5%D0%B3%D0%BB%D0%BE%D1%82%D0%BE", "text": "Никой не е очаквал такова стечение на обстоятелствата за 23-годишната Никол Херинг от Лондон, Англия. От потиснато момиче, което мразеше себе си, тя се превърна в добре познат plus-size модел. В Instagram 960 хиляди души вече са се абонирали за нея и всеки ден този брой се увеличава.   Никол започва своя път към приемане на себе си и здравословен начин на живот по един алтернативен начин. Често била обиждана в училище по различни причини – първо носела шини и имала акне, а след това дошъл ред на подигравките заради килограмите й. Съучениците й я наричали дебела, поливали я с напитки и дори я плюели. Момичето се мразело все повече и повече и била изпълнена с лоши емоции. В един момент Никол решила да се промени и да се запише на фитнес.     След няколко урока момичето осъзнало в каква грешка е било. Упражненията й позволили да промени тялото си в каквато и да е посока, а Никол осъзнала, че това да си слаб не е толкова добре, особено когато имаш красиви извивки по природа. Момичето започнало да работи с това, което има, и след няколко години тя качила още 18 килограма. В същото време тя отворила свой акаунт в Instagram, за да сподели резултатите си, а абонатите започнали активно да я следват.   \"Най-голямото ми постижение беше осъзнаването, че не бива да слушаш другите. Без значение какво правя, без значение колко добре мога да се справя, винаги ще има някой, който няма да ме одобри. Но това е моят живот, и аз трябва да правя това ще бъде най-добро за мен“, споделя Никол Херинг.   Момичето посещава залата шест пъти седмично и яде правилно. Никол не иска да губи тегло - тя е доволна от сегашното си тяло. С нейния пример тя иска да покаже, че всеки може да спортува. И дори и най-малката активност причинява промяна в тялото, така че никога не трябва да се отказвате и да спирате.    ", "date": "2019.06.03", "title": "Всички я гавриха за теглото"}
