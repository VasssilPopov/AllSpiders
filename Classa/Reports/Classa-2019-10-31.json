{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401499-%D0%BF%D0%B5%D1%82-%D0%BF%D1%80%D0%BE%D1%8F%D0%B2%D0%B8-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B5%D0%B3%D1%80%D0%B0%D0%B4%D0%B0%D1%86%D0%B8%D1%8F-%D0%B8-%D0%BA%D1%80%D0%B8%D0%B7%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В България преди три десетилетия започна преход към неолиберален капитализъм, който засили по-ускорено от всякога всякакви възможни противоречия, водещи до кризи, войни, разпад, национализъм, реабилитация на фашизма и нови негови версии. Най-важното от тези противоречия е невижданото по скоростта си нарастване на социално-класовото неравенство, в което българският капитализъм е сред световните първенци. Само за една година между 2017 и 2018 г. богатството на милиардерите на света се е увеличило с 20 % или с 2.5 милиарда долара всеки ден, а в същото време богатството на по-бедната половина от човечеството, т.е. на 3.8 милиарда души е намаляло с 11 %. Капиталистите с невиждата скорост стават все по-богати, а по-бедната половина на човечеството със същата скорост обеднява, както се отбелязва в статия под заглавие „Шокиращата истина за неравенството днес“ на сайта на Световния икономически форум в Давос (1).  Ако на сайта на богатите елити в света са шокирани от неравенството, то какво да кажат милиардите от останалата част на човечеството? Тово води до деградация, криза и разпад на либералната демокрация като инструмент за създаване на илюзията за свобода и равенство, зад което се крие възхода и неравенството в една глобализирана олигархична система. Ето няколко проявления на тази криза. .  . Започва да придобива популярност идеята, че живеем в свят, в който ни управляват политици на пост-истината, лидери на пост-истината, т.е. на лъжата. В своята статия „ Войната на Доналд Тръмп с фактите е най-новата игра в отдавна установената традиция да се създава пост-истинна реалност “ Свер Споелстра от Университета в Лунд, Швеция, отбелязва: „ .“ Специалните сайтове за „проверка на фактите“ (fact checking) в САЩ показват, че шоуменът, станал президент на САЩ, където живеят „големите началници“ на нашите политици, казва средно по 23 лъжи на ден. У нас няма такива сайтове, но ако се създаде такъв, който да почне да брои лъжите през последните 30 години от българските системни „демократични“ политици сигурно ще изброи десетки и стотици хиляди. Така е от Америка до България. Така нар. „демокрация“, маскираща бандитския неолиберален капитализъм е теренът, на който се разгръщат всякакви лъжи. От довелата до смъртта на стотици хиляди хора лъжа за това, че Ирак имал оръжие за масово унищожение, ентусиазирано подкрепена и от българските политици, до лъжата за „преход към демокрация“ у нас, прикрила налагането на периферен и подчинен на чужди интереси капитализъм, откраднал и унищожил стотици пъти по-голямо богатство от българите в сравение с времената на ранния капитализъм във Великобритания, когато се заграбват общите земи и „овцете изяждат хората“. Затова и навсякъде по света хората все по-малко вярват на олигархически подконтролните медии. Глобално изследване в 28 страни и сред 33 000 човека на компанията Edelman Trust Barometer показа, че в повечето държави в света имаме срив на доверието към правителства, медии, НПО-та, бизнес, политици. Доверието към медиите и правителствата е на най-ниското ниво, откакто се правят такива проучвания. 53% от анкетираните вярват, че системата се е провалила, което е допринесло и за победата на Доналд Тръмп на президентските избори в САЩ през 2016 година. Над 70% от французите и италианците заявяват, че са изгубили вяра в социалната система, в която живеят – най-високият процент от анкетираните държави (3). 2. През последните години в глобален план има тенденция на негативен подбор на политици, сред които се плодят самовлюбени нарциси, шоумени и комици, елементарни посредствености, чийто външен вид и поведение в нормални обстоятелства биха ги оставили маргинали . В Италия управлява партия, създадена от известния комик Пепе Грило, а в Украйна комикът Зеленски стана дори президент. У нас хора, които не са ръководили и двама души или не са работили нищо друго ставаха през последните години министри и премиери, комик бе кандидат за кмет на София, а шоумен прави партия, за да овладява държавата… Но и във Великобритания Борис Джонсън изглежда немалък смешник, а в САЩ милиони американци наричат дългогодишния водещ на шоу програма по телевизията Доналд Тръм с всички негативни характеристики, които може да опишат един човек – психопат, нарцис, мошеник, луд, чужд агент и т.н. У нас сума ти нагаждачи и ползвачи на благини от времето на социализма като хамелеони бързо си промениха боята според геополитическата ситуация, превърнаха се в „демократи“, „либерали“ и политически елити, ползващи с пълни шепи благините от разграбването на изградената преди това от всички българи собственост, раздадена в ръцете на една шепа норовородени капиталисти. Изследване във Великобритания тези дни сочи, че по-голямата част от британците смятат, че е нужно по някакъв начин да нападнат и с насилие над техните депутати в парламента да ги накарат да служат на съответната кауза (4).  Британците са готови да нападнат и да насилят депутатите си, както става във времената на революции. Интересно дали подобно изследване не било дало сходни резултати и у нас. Нищо, че нашите „демократи“ ни обясняват 30 години как щели сме да цъфнем и вържем като станем „нормална държава“, „като тях“. (5). Корупцията в условията на днешния неолиберален капитализъм върти около 1 трилион долара, а според изследванията на американската агенция „Галъп“ 75 % от американците смятат, че корупцията е широко разпространена сред представителите на американското правителство. Но и в България не е по-добре. Равнището на недоверие към държавни институции и политици през последните години е по-голямо от всякога в историята. Според последното изследване на „Алфа Рисърч“ през септември 2019 г. положителна оценка на парламента дават само 8 % от българите. Тридесет години се тупат по-гърдите нашенските „демократи“ и ни заливат с „евроатлантически цености“, реват „демокрация“, обясняват как са направили „преход към демокрация“ и колко страшно било при „комунизма“, а  се оказва, че само 8 % от българите им вярват и гледат положително на основната институция на така нар. „демокрация“, а останалите над 90 %  смятат, че са били измамени и излъгани. И не само на нея не вярват. Положителната оценка за съда и полицията дават едва 14 % от българите, на главния прокурор, който трябва да бъде въплъщение на справедливостта се доверяват нищожните 10 %, т.е. според българите основните институции, които трябва да носят „демократична“ и „либерална“ сигурност и справедливост  съвсем не са такива, за каквито ги представят днешните нашенски строители на капитализма. Това е след 30 години „демократични“ пропагандни лъжи и либерални идеологически празнословия, зад които се прикриваше движението към периферен и корумпиран капитализъм в България. . Неолибералният свят става все по-хаотичен, непредвидим и всекидневно ни заливат съобщения за идваща нова криза и за поредни протести, стрелби и убийства във водещите капиталистически страни. 5. Публикувано наскоро изследване на „Пю Рисърч Център“, озаглавено „Партийната антипатия: по-интензивна, по-персонална“ показва, че  (6) А не е ли същото при консерватори и лейбъристи във Великобритания? Не е ли същото и у нас? При това поляризацията е не само в политическо, но и в расово, етническо, националистическо отношение. У нас 30 години громителите  и грабителите на социализма и създателите на крадливия и неолиберален капитализъм ни обясняват как ще станем „нормална държава“ като тези на Запад. Е, в  САЩ, най-„нормалната“ държава, чертаеща светло неолиберално бъдеще на нашите строители на капитализма последните проучвания показват, че 3 от всеки 5 американци са били обект на дискриминация във възрастово, полово или расово отношение, а 42 % от всички работещи в САЩ са били свидетели или сами са били подложени на расистки атаки там където работят (7).  Друго проучване показва, че само за една година – от 2016 до 2017 г. антисемитските инциденти в САЩ са се увеличили със 57 % (8). Скорошно изследване сред евреите в САЩ показва, че 84 % от тях се оплакват от ръст на антисемитизма през последните пет години (9). Това им е „нормалната държава“, това им е фашизираната и расистка „демокрация“. Хората, които варварски разрушиха и разграбиха построеното от социализма ни вкараха в света на разпадащ се неолиберален капитализъм,  поляризиращ обществата от САЩ, през Великобритания до България; раждащ ненавист, агресия, търсене на изкупителни жертви, фашизъм. А в същото време пропагандните рупори на този капитализъм у нас празнословят за „езика на омразата“, който бил използван от някакви си лоши хора и така се опитват да прикрият истината, че той се ражда от една кризисна социално-икономическата система, маскирана от тях като „демокрацията“. Описвайки в своите „Затворнически тетрадки“ проявите на кризата на капитализма в края на 20-те  и през 30-те години на ХХ век знаменитият италиански мислител Антонио Грамши пише „Кризата се състои точно във факта, че старото умира, а новото не може да бъде родено; във времето на междувластие се появяват голямо количество патологични симптоми.“ Тези симптоми започнаха с Ал-Кайда, Ислямска държава, Халифата, възхода на десни и неофашистки прояви от Америка до България и могат да се видят във всички измерения на масовата психика, морал и политика. На 15 септември 1964 г., 20 години след началото на прехода към държавен социализъм в България британският посланик у нас Уйлям Харфам пише до Форин Офис: „Каквито и да са грешките на режима в тази страна (които са много), средният българин, който никога не е бил управляван добре и да живее в комфорт е по-добре днес, отколкото във всеки един друг момент в неговото минало“ (10).  Интересно, какво пише до Форин офис за състоянието на българина след 30 години завръщане към капитализма днешната британска посланичка в България.      ", "date": "2019.10.31", "title": "Пет прояви на политическа деградация и криза на капитализма от Америка до България"}
{"url": "http://www.classa.bg/%D1%81%D0%B2%D1%8F%D1%82/item/401500-%D1%89%D0%B5-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D0%BB%D0%B8-%D1%82%D1%83%D1%80%D1%86%D0%B8%D1%8F-%D0%BE%D1%82-%D0%BD%D0%B0%D1%82%D0%BE", "text": "Допитване показа, че мнозинството в Германия иска Турция да бъде изключена от НАТО. Тази идея подкрепят и много от политиците в страната. Но доколко реалистичен е подобен сценарий?       Военната офанзива на Турция в Северна Сирия допълнително увреди отношенията ѝ с НАТО. И то дотолкова, че вече дори се чуват гласове за изключването на страната от Алианса. В Германия те са сякаш особено силни: политици от опозиционната Левица и от управляващата Социалдемократическа партия съвсем открито поставят под въпрос членството на Турция в НАТО. А актуално изследване показа, че това мнение споделят и широки части от германското население: 58% от запитаните се обявяват за изключването на Турция от НАТО заради офанзивата в Северна Сирия. Едва 18 на сто са против. Конфликтът За Анкара военната операция в Сирия беше голям успех. Тя пресече пътя към създаването на кюрдска държава, а с помощта на руската военна полиция кюрдските отряди бяха изтласкани от турско-сирийската граница. В същото време обаче офанзивата е обект на сериозни критики от страна на повечето партньори в НАТО, според които тази операция не само подсили \"Ислямска държава\" и позволи на нейни бойци да избягат от плен, но и подпомогна най-големия конкурент на НАТО - Русия. Сега Москва е още по-близо до целта си да превърне Сирия в своя \"васална\" държава. Предисторията Но напрежението не е от вчера: през последните месеци отношенията между Анкара и НАТО се обтягаха все повече. Най-вече конфликтът около закупената от Турция руска ракетна система S-400 показа колко ниско равнище е достигнало доверието между турското правителство и партньорите му в НАТО. А американците бяха толкова гневни, че дори поставиха ултиматум на Анкара и я заплашиха със санкции. Закани от Вашингтон се чуха и в деня, когато Турция започна офанзивата си в Северна Сирия: американският президент Доналд Тръмп заплаши своя колега Реджеп Ердоган, че ще “унищожи турската икономика”.     Паралелно с това в НАТО растат опасенията, че твърде близките отношения на Анкара с Москва допълнително ускоряват отдалечаването на Турция от западните ѝ партньори. Експерти са убедени, че с политиката си спрямо Турция руският президент Путин преследва една цел: разцепление в НАТО Скоро без Турция? От правна гледна точка сценарият с изключването на Турция от НАТО е малко вероятен. Дори почти невъзможен. Защото договорите не предвиждат изключването на държава-членка. Освен това Турция е твърде важна за НАТО, тъй като играе ролята на мост между Изтока и Запада. Да не говорим, че Анкара разполага с втората по големина армия в НАТО, от което следва, че евентуалното ѝ изключване сериозно би ограничило военния капацитет на Алианса. Вън от НАТО по собствено желание? Този сценарий също е малко вероятен. Защото Турция е зависима от НАТО. Членството в Алианса ѝ дава възможност за партньорство с най-могъщите държави в света. И най-вече - дава ѝ закрила. Този аспект е особено важен, като се има предвид колко изолирана е Турция във външнополитически план. Реакциите след офанзивата в Сирия го илюстрираха особено добре: цялата международна общност, в това число арабски и мюсюлмански държави, се обявиха против операцията. В един такъв момент е немислимо да се откажеш от закрилата на най-могъщата военна организация на планетата. .", "date": "2019.10.31", "title": "Ще изхвърлят ли Турция от НАТО?"}
{"url": "http://www.classa.bg/%D1%81%D0%B2%D1%8F%D1%82/item/401501-%D0%BA%D0%BE%D0%B9-%D1%89%D0%B5-%D0%BD%D0%B0%D1%81%D0%BB%D0%B5%D0%B4%D0%B8-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB", "text": "В Германия се разгоря нова битка за стола на канцлерката Ангела Меркел. Неколцина мъже я обвиняват в слабо лидерство. Открито се готвят за решителна битка и вече стрелят на месо.       Две жени ръководят германските консерватори днес: канцлерката Ангела Меркел и Анегрет Крамп-Каренбауер, която е начело на ХДС. Зад кулисите обаче се надига ропот. И не само зад кулисите. Неколцина мъже се въоръжават за битката за канцлерския пост. И вече стрелят на месо. Особено срещу канцлерката. Християндемократите на Меркел и АКК (както шеговито наричат Анегрет Крамп-Каренбауер заради дългото ѝ име) в неделя претърпяха тежко поражение на изборите в Тюрингия и останаха на трето място по гласове. Лявата партия, която има корени отчасти в бившата комунистическа партия на ГДР, и дясно-популистката „Алтернатива за Германия\" (АзГ) изпревариха консерваторите в тази провинция. Крамп-Каренбауер няма как да се радва на резултатите от изборите. Тя говори за „горчив ден за ХДС\" и добре знае, че този ден ще има горчиви последици за нея като партиен лидер и евентуална наследничка на Меркел. Изборният провал допълнително ще разклати нейния и без това клатушкащ се стол. Малко по-надясно, моля! Откакто Ангела Меркел заяви, че се оттегля от лидерския пост в ХДС и няма да се кандидатира за канцлер на следващите избори за Бундестаг през 2021 година, битката за нейното наследство вътре в партията все повече набира скорост. Вярно, че избраничката на Меркел АКК успя да спечели с малко предимство лидерския пост в партията на последния конгрес на ХДС миналата година, но позицията ѝ изобщо не е сигурна. Конкурентите на Крамп-Каренбауер и критиците на нейната менторка Меркел вече заеха стартови позиции. Мнозина смятат, че за 14 години начело на ХДС Меркел е придвижила партията прекалено наляво. Според тях, ХДС има само един инструмент, с който да се противопостави успешно на десните популисти от „Алтернатива за Германия (АзГ): да изостри своя консервативен профил. В лицето на Фридрих Мерц, отколешен опонент на Меркел, част от десните в ХДС виждат своя нов лидер и източник на надежда за успех в битката срещу АзГ, която е особено силна в Източна Германия. Мерц изгуби директния двубой за партийното лидерство срещу Крамп-Каренбауер и в момента не изпълнява никакви политически функции, но въпреки това активно участва в дебатите, водени в ХДС. След изборите в Тюрингия той заяви по телевизията, че резултатите на неговата партия са „плачевни\" и приписа това поражение главно на Ангела Меркел. Мерц обвинява канцлерката в „слабо лидерство\" и открито заявява, че не може да си представи как подобно управление може да се задържи още две години. Анегрет Крамп-Каренбауер на напада фронтално Фридрих Мерц, но признава, че на конгреса на ХДС през ноември картите трябва да бъдат раздадени отново. Бунтът на младите в ХДС По всичко личи, че сред привържениците на Мерц е и лидерът на младите консерватори Тилман Кубан. Младите в ХДС настояват кандидатът за канцлер да бъде определен с общопартийно гласуване. Те представят това си настояване като опит да се привлекат повече партийни членове в дискусията, но според мнозина наблюдатели, всъщност хвърлят ръкавица към Крамп-Каренбауер. Защото дори ако я преизберат за лидер на ХДС, това не я прави автоматично кандидат за канцлер в случай на едно общопартийно гласуване по въпроса. Тъкмо лидерът на младите консерватори Тилман Кубан пръв поставил „въпроса за лидерството\" след изборите в Тюрингия, както съобщи след заседанието на партийното ръководството самата Крамп-Каренбауер. Тя добави и кратък коментар: „Всеки, който смята, че този въпрос трябва да бъде решен още тази есен, има възможност да го постави на предстоящия партиен конгрес\". След изборите в Тюрингия столът на Крамп-Каренбауер може би се е разклатил допълнително, но тя самата очевидно няма никакво намерение да се предава.  ", "date": "2019.10.31", "title": "Кой ще наследи Ангела Меркел?"}
{"url": "http://www.classa.bg/%D1%81%D0%B2%D1%8F%D1%82/item/401502-%D0%B4%D0%B0%D0%BB%D0%B8-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B5-%D0%B1%D1%8A%D1%80%D0%BA%D0%B0", "text": "Само за броени седмици Борис Джонсън наруши толкова много обещания, колкото други премиери не са успявали за цял мандат. А сега обещава бърз край на сагата Брекзит. Но тънките му сметки може  да излязат криви.       Скука няма да има - ще има предсрочни избори за Долна камара на британския парламент. А това вече сме го виждали - през 2017. Тогавашната министър-председателка Тереза Мей искаше да увеличи крехкото си мнозинство в Долната камара. Но не сполучи - и загуби мнозинството си. Сега също има рискове. Проектът на Борис Джонсън да изгради мнозинство от едно консервативно малцинство може да се провали. Вярно е, че торите водят значително пред лейбъристите в актуалните нагласи на избирателите, но през 2017 година преднината на консерваторите беше още по-голяма - и въпреки това накрая те излязоха отслабени след предсрочния вот. Борис Джонсън може и да е по-харизматичен предизборен борец от скованата Тереза Мей. Но никак не е сигурно дали Джонсън ще се окаже коз за консерваторите или губеща карта. Защото той е много спорна фигура, шмекер, който само за броени седмици наруши толкова обещания, колкото други министър-председатели не са успявали за цял мандат. Популисти срещу парламентарната демокрация Съветниците на Джонсън ще се опитат да превърнат предизборната кампания в кална битка с вадене на кирливи ризи. Това ще е битка на популистите срещу парламентарната демокрация. Но най-големият коз на Джонсън е слабостта на опозиционния лидер Джереми Корбин. За старите социалисти той може и да е герой, но за избирателите от центъра той е още по-неприемлив и от Джонсън.  Затова е повече от невероятно, че лейбъристкият лидер ще постигне успех, който би му позволил да управлява от „Даунинг стрийт\". Дори партията му да получи достатъчно мандати, е трудно да си представим, че сегашната опозиция ще успее да състави коалиция под ръководството на Корбин. Много по-вероятно е Борис Джонсън все някак да запази поста си - със или без мнозинство. Това е трудно да се предскаже отсега. Краят на сагата Брекзит не се вижда Какво би означавало това обаче за Брекзит? Не непременно бързо решение. Изглежда Джонсън вече не държи толкова силно на постигнатата от него сделка, защото заради нея торите загубиха подкрепата на един свой традиционен свой  партньор - тази на северноирландските протестанти. Възможно е да се стигне до нови преговори за Брекзит. Но също така не е изключен и Брекзит без споразумение. С други думи - през януари ЕС като нищо отново може да е принуден да се занимава с темата за Брекзит. Ще се съгласи ли тогава Брюксел на още едно отлагане? Ясно е едно: сагата Брекзит все още не върви към своя край. А предсрочните избори през декември са само поредният епизод от тази сага.", "date": "2019.10.31", "title": "Дали Джонсън не бърка?"}
{"url": "http://www.classa.bg/%D1%81%D0%B2%D1%8F%D1%82/item/401503-%D1%82%D1%80%D0%BE%D1%82%D0%B8%D0%BD%D0%B5%D1%82%D0%BA%D0%B8%D1%82%D0%B5-%D1%81%D0%B0-%D1%81%D0%B1%D1%8A%D0%B4%D0%BD%D0%B0%D1%82%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0", "text": "“Тротинетката не е анекдот. Това е завладяващ морален и политически въпрос. Кулминацията на една мечта: абсолютният либерализъм. В едно подреждано векове наред публично пространство, проектирано от класически умове, замислено да бъде споделено, на което ние сме наследници, процъфтяват много грозни, глупави, пречещи, крехки предмети на самообслужване… Това е отрицание на общественото благо. Завършекът на загрозяването на общото историческо пространство от икономиката. Краят на общественото градоустройство, достижение на ХVII век. Тези отвратителни дъски с колелца са тотемът на употребата на света от икономиката без регулация… Това е баснята на Лафонтен за капиталистическата мечта”.    – В книгата си разказвате за търсенето на снежната пантера в Тибет. Какво научихте от този един месец на очакване и дебнене? – Изградих живота си върху илюзията за непредвиденото, постоянното разнообразие от ситуации и срещи, скоковете в неизвестното, събирането оттук-оттам. Признавам си: аз съм продукт на епоха, която ненавиждам. Аз съм номад, който търси причини да се очарова, смятайки, че има пропорционална връзка между треската на движението и интереса към съществуването. Преследването на пантерата ми позволи да открия тази модалност на очакването. Дебненето е в най-висша степен антимодерна позиция, то не води до безпокойство. Така че предпазва от изхабяване. – Последната ви книга, “Черните пътища” ( ), беше възхвала на ходенето. Тази книга като възхвала на неподвижността ли трябва да се чете? – Двете се допълват, не си противоречат. Ходенето и дебненето не могат да бъдат противопоставени, и двете са зависими от времето, и двете позволяват тишина. “Пътуването ми се струва полезно упражнение. Душата е в постоянно упражняване да забележи непознатите и нови неща”, пише Монтен. Може да заменим “пътуването” на Монтен с “изкуството на дебненето”. Но “всичко, веднага” на дигиталната революция се отказва от продължителността и не прави възможно това “упражняване”, това вътрешно изпитание.  – Възможно ли е все още съзерцанието в нашите модерни общества или неизбежно трябва да поемем по пряк път, да заминем надалеч, в Тибет или в гората? – Дебненето е принцип, начин на живот, постулат за съществуване, освободено от декора. Има още няколко поети, няколко “бродяги по двата бряга” на Париж, които умеят да гледат. За да дебнеш, трябва да промениш начина си на живот, а не местожителството. Да прекъснеш “нотификациите”, този малоумен термин на мениджмънта. Да изгасиш екраните. Да затвориш люковете. Дифракцията пречи на вниманието, което е дете на скуката и на търпението. Интернет процъфтява върху нашия страх от празнотата. Оттук и това умопомрачително запълване с нотификации. Не бива да се страхуваме от празнотата, а да ѝ дадем други имена: отсъствие, пейзаж, спомен. Изпитвам носталгия по орнитоманията, гръцката наука за гадаене чрез полета на птиците: това е изкуство, на което можем да се отдадем, когато имаме време да погледаме небето. Когато си “нотифициран”, нямаш време за птиците. – По този повод говорите за “епилептична модерност”… – Станах епилептик след инцидента*. Конвулсиите ми наподобяваха това, което изпитваш, когато си свързан с електрически уред и машината ти изпраща непрестанно своите “нотификации” – звън, звън, новина, контакт, съобщение, реклама. Нотификацията е камбаната за край на отдиха, настанила се за постоянно на дъното на джоба ти. Непрестанен призив за тотален ред. Епилепсията е едновременна комуникация на всички неврони, които си разменят много оскъдна информация: в този момент мозъкът се насища и прекъсва. Поставянето под напрежение на 8 млрд. човешки същества ще доведе до глобален епилептичен припадък. Неврологът Лионел Накаш публикува впечатляващи трудове по този въпрос. – Успявате ли да се откъснете от медийните дебати или актуалността все още ви интересува? – С дебненето открих, че има друга актуалност – тази на дивия живот. Със своите войни, придвижване на войски, слава и зависимости. Разбрах, че необикновеното антропоморфно вдъхновение на поети от ХVII век, като Лафонтен, не е приумица. Дори отсъстваща, пантерата е независима. Това е тялото на краля. Тя не е републиканка. Президентът трябва да слезе на кръговите кръстовища, за да се ръкува. Тя няма нужда да се появява, за да царува. Физиологично тя спи между 17 и 20 часа на ден. Осъзнаването, че си на върха на хранителната верига и няма нито един хищник над теб, ти дава известна самоувереност, небрежност. Колкото повече се спускаме по стълбата на заплахата, толкова по-тревожни ставаме: малките гризачи, които са фъстъците в хранителната верига, са много тревожни, непрекъснато са в движение и сърцето им бие много бързо. – Критикувате експлоатацията на природата от човека, който изтребва диви животни и поврежда пейзажа. Еколог ли сте? – Не съм чакал екологията да стане обект на медийните тревоги, за да се ужася от опредметяването на света. Има ли все още хора, които да не са еколози? Мнозина са съгласни, че състоянието на опазването на природата е катастрофално. Но тази констатация трябва да се разшири. Човекът е коленичил пред технологията. Аз съм за пълната, радикална и последователна екология: ако наистина решим да опазваме природата, трябва да бъдем консервативни във всички други сфери на съществуването. Да пазим не само анемонията, но и културите, езиците, изкуствата, поведението, както и своеобразието на народите. Екологичното съзнание би породило желание за забавяне и консерватизъм. Засега се ограничава до сферата на околната среда. – Като че ли някои екоактивисти използват научния речник, без да прославят красотата на света… – Това е проблемът на свеждането на всяко нещо до статистика. Рене Генон беше прав: ние сме в царството на количеството. Дори еколозите се аргументират с числа и статистически данни. Но благоговението пред разцъфтяването на живота не може да се сведе до графики. Мисля, че е полезно предложението на Ален Финкелкрот за “поетична екология”. Една поема на Вергилий, която описва залеза на слънцето над Лацио през I в. пр. Хр. в “Георгики”, е по-красноречива от статистическите данни за броя на изчезващите стоножки в районите близо до Севесо. Що се отнася до веганството, то принадлежи на същия свят, като промишленото отглеждане на животни, това е другото лице на огледалото на лудата радикалност. Две отрицания се сблъскват. От една страна, отрицанието на едно отношение към животните и, смея да кажа дори, на разговор с тях, а от друга – отрицанието на човешкото своеобразие. Но нека да признаем, че със своята контрапродуктивна радикалност веганите допринасят    обществото да заговори за доброто отношение към животните. – Вашите книги са възхвала на големите пространства, на живота на открито, на самотната среща с природата. Но все пак, оставате парижанин? –    Живея в Париж, докато съм на път за друго място. Париж е моят пристан. От това, което долавям,    парижкият живот ми се струва по-малко танцувален, отколкото при Офенбах. Движението (голямата ми страст) в него е трудно. Може ли едно общество, което вече не се движи, да има пъргав ум и живо слово? Задръстването е завладяло умовете. Изглежда, че положението ще бъде прекрасно след няколко години. Но добрите намерения не са достатъчни, за да се установи баланс. Освен това, аз живея в центъра, който е опустошен. Стрелата на “Нотр Дам” изгоря, скелетът се изпари като дим, околностите на катедралата се предоставят за храна на глобалния туризъм и градоустройствената грозота.  Тротинетката не е анекдот. Това е завладяващ морален и политически въпрос. Кулминацията на една мечта: абсолютния либерализъм. В едно подреждано векове наред публично пространство, проектирано от класически умове, замислено да бъде споделено, на което ние сме наследници, процъфтяват много грозни, глупави, пречещи, крехки предмети на самообслужване. Те са осеяли пространството и ще бъдат полезни само за редките минувачи, екипирани със средства да ги използват. Това е отрицание на общественото благо. Завършекът на загрозяването на общото историческо пространство от икономиката. Краят на общественото градоустройство, достижение на ХVII век. Не познавам политическите убеждения на госпожа кмета на Париж, но подозирам, че е ултралиберална: тези отвратителни дъски с колелца са тотемът на употребата на света от икономиката без регулация. Това е баснята на Лафонтен за капиталистическата мечта. Трябва все пак да се признае на общинския екип успех в промяната. Парижаните имат сериозен вид! Историята и литературата ги описват като най-безразсъдните хора и най-големите фантазьори в света. Днес е морга и скръб. Въпреки това, навсякъде по улицата мига: екрани, билбордове, реклами. Би трябвало да сме щастливи. Един ден някой ще каже на администраторите на столицата, че Париж е съществувал и преди тях. Няма да им е лесно да го приемат, ще им е нужна психологическа подкрепа. – Написали сте много хубави текстове за “Нотр Дам”. Между “Нотр Дам” или снежната пантера, красотата на хората и тази на природата, коя предпочитате? – Ако трябва да дам незабавен, рязък и категоричен отговор, бих отговорил природата. Нямаше да има изкуство без природата. Изкуството, което твърди, че се е откъснало от всякакво изобразяване на природата, не ме интересува. Докато има разговор между това, на което е способен човекът, и там, откъдето идва, нещата не са изгубени.      *       ", "date": "2019.10.31", "title": "Тротинетките са сбъднатата мечта на либерализма"}
{"url": "http://www.classa.bg/%D1%81%D0%B2%D1%8F%D1%82/item/401504-defense-news-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F-%D1%81%D0%B0-%D0%B1%D0%BB%D0%B8%D0%B7%D0%BE-%D0%B4%D0%BE-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D1%81%D1%83-35", "text": "Източник в турското правителство заяви, че Москва и Анкара преговарят на \"сериозно ниво\" за закупуването на руски изтребители Су-35, съобщава Defense News. Очаква се Турция да придобие около две ескадрили. Москва и Анкара са близо до сключване на сделка за снабдяване на турските ВВС с руски многоцелеви изтребители Су-35, съобщава Defense News, като се позовава на анонимен източник в турското правителство. „ , увери източникът.     Според него Турция може да придобие две ескадрили изтребители, тоест около 48 самолета, въпреки че обемът на доставките може да бъде коригиран по време на преговорите. Очаква се Русия да поиска от $50 млн до $70 млн за изтребител. Така Турция плати $2,5 млрд за две системи С-400. „ , каза източникът. Както припомня Defense News, закупуването на Су-35 би могло да бъде второто основно придобиване на руска военна техника в Турция. Така, въпреки недоволството на съюзниците по НАТО, Турция започна доставките на противоракетните ракетни системи С-400 през лятото. Междувременно Турция работи върху първия изтребител от собственото си производство. Първоначално те се надяваха да създадат   до 2023 г., но експертите наричат целта  . „ , казва източникът, цитиран от Defense News.    ", "date": "2019.10.31", "title": "Defense News: Русия и Турция са близо до сделка за Су-35"}
{"url": "http://www.classa.bg/%D1%81%D0%B2%D1%8F%D1%82/item/401505-cnn-%C2%AB%D1%83%D1%81%D0%BF%D0%BE%D0%BA%D0%BE%D0%B8%C2%BB-%D1%82%D1%80%D1%8A%D0%BC%D0%BF-%D0%BE%D1%81%D0%B2%D0%B8%D1%80%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D1%80%D0%B0%D0%B7%D0%B2%D0%BB%D0%B5%D1%87%D0%B5%D0%BD%D0%B8%D0%B5", "text": "Освиркването на политиците, подобно на бейзбола, е любимото национално забавление на Америка, така че фактът, че Доналд Тръмп бе посрещнат с неодобрителни викове и плакати, призоваващи за импийчмънт на поредната игра, не е изненадващ, предава CNN. Въпреки това, както отбелязва кореспондентът на канала Джини Мус, да затвори устата на целия стадион като на свой съперник в дебата, очевидно няма да му се получи.      ", "date": "2019.10.31", "title": "CNN «успокои» Тръмп: освиркването на политиците е американско национално развлечение"}
{"url": "http://www.classa.bg/%D1%81%D0%B2%D1%8F%D1%82/item/401506-%D0%BA%D0%B0%D0%BA%D1%8A%D0%B2-%D1%89%D0%B5-%D0%B1%D1%8A%D0%B4%D0%B5-%D0%B5%D1%84%D0%B5%D0%BA%D1%82%D1%8A%D1%82-%D0%BF%D1%80%D0%B8-%D1%86%D0%B5%D0%BD%D0%B0-%D0%BD%D0%B0-%D0%B2%D1%8A%D0%B3%D0%BB%D0%B5%D1%80%D0%BE%D0%B4%D0%BD%D0%B8%D1%82%D0%B5-%D0%B5%D0%BC%D0%B8%D1%81%D0%B8%D0%B8-%D0%BE%D1%82-50-%D0%B5%D0%B2%D1%80%D0%BE-%D0%B7%D0%B0-%D1%82%D0%BE%D0%BD", "text": "На фона на дебатите правителствата продължават се колебаят относно въпроса дали да повишат, понякога дори дали да наложат, цените на въглеродните емисии, притеснени от прякото въздействие, което това ще окаже върху бизнеса и потребителите. За да видим какъв ще бъде ефектът от едно възможно увеличаване, Северин Боренщайн от Енергийния институт в Хаас въвежда хипотетична цена от 50 евро за тон. Той изчислява актуалното увеличение на цените на галон бензин/петрол, на производство на електроенергия от въглища и природен газ, както и на цените на самия природен газ. Той заключава, че 50 долара ще имат много малък ефект върху потреблението - търсенето на енергия е доста нееластично, както може да покаже историята на нестабилността на цените на горивата. Но това ще увеличи натиска върху производителите и потребителите да загърбят въглеродните горива и да преминат към чистата енергия. Това е най-добрата причина цените на въглеродните емисии да се повишат и да се превърнат във важно допълнение към набора от инструменти на енергийния преход, пише EuroPost.   Цена от 50 евро за тон въглероден диоксид няма да намали съществено потреблението на енергия Проста аритметика предполага, че вероятно няма да бъде намалено съществено потреблението на енергийни услуги при подобна цена. По-скоро ценообразуването на въглерода ще помогне за намаляване на икономиите чрез намаляване броя на енергийните източници. Нека помислим за цена от 50 долара, тъй като тя до известна степен отговаря на най-новата оценка за социалните разходи за въглеродни емисии и защото е по-висока от цената, която може да бъде видяна днес в голяма част от страните. Цената на въглерода от 50 долара би увеличила цената на бензина с около 40 цента за галон. Това е приблизително същата промяна, която наблюдаваме, когато цената на суровия петрол се движи нагоре или надолу с разлика от 16 долара за барел, което се случва многократно през последното десетилетие. Много анализи за търсенето на бензин показват, че ръст от 40 цента за галон не оказва значително влияние на търсенето.     По същия начин, 50 долара на тон повишава разходите за производство на електроенергия от газов генератор с около два цента за киловатчас, или с около 18% спрямо средната цена на електроенергия на дребно в САЩ. Търсенето на електроенергия също е слабо чувствително към цената и подобна промяна почти сигурно би имала малък ефект, по-малко от 10%, върху потреблението. Що се отнася до природния газ, цената на въглеродните емисии от 50 долара ще повлияе повече върху средната цена на жилищата и търговските обекти в САЩ, т.е. ще бъде регистриран ръст с около 30%. …  Но това ще промени избора на технологиите за поколение Ако ценообразуването на въглерода няма да допринесе значително за промяната на изминатите километри, количеството осветление, което използваме, или температурите в нашите домове и в търговските сгради, защо Боренщайн все още смята, че е от решаващо значение за борбата с изменението на климата? Защото това може да промени технологиите, които използваме, чрез които извършваме споменатите по-горе дейности. Ценообразуването на въглерода няма да промени потреблението на енергийни услуги съществено, но може да ни накара да намалим въглеродните емисии от това потребление. И, което е важно, това ще предостави стимули за компаниите и потребителите да намерят областите, в които технологиите с по-ниски въглеродни емисии днес могат да бъдат заместени най-лесно, без да се нарушава употребата, където алтернативите с ниски въглеродни емисии все още не са близки до конкурентни по размер разходи, като въздушния транспорт и някои индустриални процеси. Трябва да продължим да работим върху иновациите там, където алтернативите са скъпи, докато днес на много места, където те вече съществуват, се радваме на плодовете. В същото време 50 долара за тон повишава цената на електроенергията от производството на въглища с около 5 цента за киловатчас. И въпреки че цена от 0,02 долара за киловатчас, която се налага при производството електроенергия от газ, не би намалила консумацията на електроенергия с много, това значително ще засили конкурентоспособността на вятърната, слънчевата и другите почти нулеви енергийни алтернативи. Това също би забавило или дори спряло затварянето на съществуващите атомни електроцентрали, които произвеждат близо 20% от чистата електроенергия в САЩ. Дори при наличието на сериозния напредък в технологиите за съхранение, ние днес не сме в положение, при което повечето мрежи могат да работят с конкурентни цени без част от производство на електроенергия от природен газ, но цената на въглерода ще тласне производителите и операторите на мрежи да проучат всички алтернативи. Достатъчно висока ли е тази цена? Не може да се каже със сигурност дали 50 долара за той или 100 долара ще са достатъчни и дали биха могли да преобърнат негативната тенденция по отношение на въглеродните емисии и парниковите газове, за да решат проблема с климата. Не е ясна точната цена, тъй като никой не знае как ще се развият технологиите и какво ще стане с разходите/цените – както за алтернативната енергия, така и за изкопаемите горива. И, ако трябва да бъде напълно искрени, дори не знаем докъде точно трябва да стигнем по отношение на емисиите. Това, което се знае, е, че влиянието на климатичните промени се увеличава застрашително бързо, по-бързо от всички налични прогнози от последните няколко години. И знаем, че бързото редуциране на парниковите газове е широко описвано от учените като изключително важен и спешен елемент от постигането на устойчивост в дългосрочен план. Ценообразуването на въглерода не е единственият инструмент, с който разполагаме, но е от ключово значение в търсенето на областите, в които можем да заменим най-ефективно енергийните източници.    ", "date": "2019.10.31", "title": "Какъв ще бъде ефектът при цена на въглеродните емисии от 50 евро за тон?"}
{"url": "http://www.classa.bg/%D1%81%D0%B2%D1%8F%D1%82/item/401507-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8,-%D1%87%D0%B5-%D0%B8-%D0%B2%D1%82%D0%BE%D1%80%D0%B8%D1%8F%D1%82-%D0%B2-%D0%B8%D0%B4%D0%B8%D0%BB-%D0%B5-%D0%BC%D1%8A%D1%80%D1%82%D1%8A%D0%B2", "text": "И вторият човек в ”Ислямска държава” (ИД) също е мъртъв, е казал американският президент Доналд Тръмп.   Държавният глава на САЩ е заявил, че освен лидерът на джихадистката групировка Абу Бакр ал Багдади по време на операцията през изминалите  почивни дни в Северна Сирия е бил ликвидиран и заместник на ръководителя на терористичната организация. Стопанинът на Белия дом обаче не е посочил конкретно име.", "date": "2019.10.31", "title": "Тръмп обяви, че и вторият в ИДИЛ е мъртъв"}
{"url": "http://www.classa.bg/%D1%81%D0%B2%D1%8F%D1%82/item/401508-%D1%87%D0%B5%D1%85%D0%B8%D1%8F-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0%D1%82%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D1%8F%D0%BD-%D0%BC%D0%B0%D1%81%D0%B0%D1%80%D0%B8%D0%BA-%D0%BF%D1%80%D0%B5%D0%B7-1948-%D0%B3", "text": "До края на 1989 г. смъртта му се свързваше с нещастен случай или възможно самоубийство Чехия ще възобнови разследването на мистериозната смърт на чехословашкия външен министър Ян Масарик преди седем десетилетия, след като се появи неизвестна досега информация, съобщи държавният обвинител на Прага, цитиран от ДПА.  Според днешния брой на в.\"Право дейли\" държавният обвинител Михал Муравски е заявил, че неотдавна открит аудиозапис го е подтикнал да възобнови разследването на смъртта на Масарик на 10 март 1948 г., скоро след като комунистическата партия пое властта чрез преврат.  Тялото на Масарик бе открито на улицата, под прозореца на банята на апартамента му, намиращ се на втория етаж. До края на комунистическото управление през 1989 г. смъртта му се свързваше с нещастен случай или възможно самоубийство.  Но през последвалите години в Чехия се появиха други теории, включително че прозападният министър Масарик е бил убит, като е бил изхвърлен от прозореца, както се предполага по заповед на комунистите.  Полицейско разследване, извършено в началото на първото десетилетие на 21 век, не успя да разкрие нито убиеца, нито мотивите, но установи, че вероятно Масарик е бил убит.  По искане на Муравски полицията сега ще предприеме ново разследване.  Случаят отново привлече общественото внимание по-рано този месец, след появата на аудиозапис от 1968 г. На него е записано интервю на полицейският служител Вилибалд Хофман, който е един от първите, пристигнали на местопроизшествието през 1948 г.  В интервюто, според \"Право дейли\", Хофман изразява сериозни съмнения относно официалната версия за смъртта на Масарик. Той казва, че тялото на външния министър е било преместено преди заснемането на местопроизшествието, така че смъртта му да не събуди подозрения.  Масарик беше единственият министър от демократично избраното правителство на Чехословакия, останал в правителството след завземането на властта от комунистите. Той е син на първия президент на демократична Чехословакия Томаш Гариг Масарик.   \r\n  ", "date": "2019.10.31", "title": "Чехия възобновява разследването на мистериозната смърт на Ян Масарик през 1948 г."}
{"url": "http://www.classa.bg/%D1%81%D0%B2%D1%8F%D1%82/item/401493-%E2%80%9E%D1%81%D0%B5%D0%B3%D0%B0-%D0%B2%D0%BE%D0%B9%D0%BD%D0%B8%D1%82%D0%B5-%D1%81%D0%B0-%D0%B5%D0%B2%D1%82%D0%B8%D0%BD%D0%B8-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BC%D0%BE%D0%B6%D0%B5%D1%82%D0%B5-%D0%B4%D0%B0-%D0%B5%D0%BC%D0%B8%D1%82%D0%B8%D1%80%D0%B0%D1%82%D0%B5-%D1%86%D1%8F%D0%BB%D0%B0%D1%82%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B0-%D0%B2%D0%B0%D0%BB%D1%83%D1%82%D0%B0%E2%80%9C", "text": "Анализаторът Макс Кайзер твърди, че Съединените щати „са западаща империя и затова другите държави натрупват огромни количества злато\". Освен това въз основа на различни доклади той заяви, че голяма част от населението на САЩ е икономически изчерпано, тъй като не е в състояние да финансира разходите си със заплатата.   Мостра на този \"упадък на империята\" е, че в САЩ кризата със студентските заеми позволи на армията да надхвърли очакванията си за набиране на военнослужещи през тази година. Интервютата на онези, които се стремят да станат част от въоръжените сили, показаха, че желанията им да станат военни се дължат на дългове, а не заради войните, които страната им води в Близкия изток. Хората са изтощени, защото за да плащат за колеж, те трябва да работят на няколко места едновременно и по този начин да изплащат възникналия дълг и да плащат за здравната програма Обамакеър, заяви анализаторът. И затова мнозина избират да се запишат в армията, въпреки че нямат представа за конфликтите, в които страната им е замесена в чужбина. \"В САЩ войната се е превърнала в генерично понятие. Преди, в конфликти като Втората световна война, врагът беше ясен: германците. Вместо това, сега не се знае кой е, войната е само начин да се спечелят пари за покриване на дълговете, погледнете до каква степен това е станало обичайно. И отгоре на всичко, войните са евтини за финансиране, защото можете да емитирате цялата валута, от която се нуждаете \", казва Макс. \"Преди, за да се купят оръжията, необходими за унищожаване на врага, беше необходимо да се изтеглят златните резерви; сега е достатъчно да се печатат пари от нищото, което показва, че цената на войната е намаляла именно защото вече е генерично понятие\" добавя той. Освен това той смята, че \" САЩ са една от най-корумпираните държави в света. Корупцията в американската нация е такава, че тя е легализирана, въпреки че има лобита и лобисти\". Според него западният либерализъм е мъртъв и оттук нататък всички държави ще определят свои собствени стандарти по отношение на това, какво са готови да изтърпят и какво не.", "date": "2019.10.31", "title": "„Сега войните са евтини за финансиране - можете да емитирате цялата необходима валута“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401495-%D0%B4%D0%B0-%D0%BF%D0%B0%D1%80%D0%B0%D0%B7%D0%B8%D1%82%D0%B8%D1%80%D0%B0%D1%88-%D0%B2%D1%8A%D1%80%D1%85%D1%83-%D0%BD%D0%B0%D0%B8%D0%B2%D0%BD%D0%B8%D1%86%D0%B8", "text": "Как БСП отново „спечелиха“ изборите Напоследък взе да ми харесва как Бойко Борисов търкаля стогодишната партия по паветата на София и я прави объркана и разногледа.  Мая Манолова беше посочена за кандидат на БСП преди Корнелия Нинова изобщо да схване за какво става дума . Дори само заради това трябва да си подаде оставката. БСП ще продължи да губи, защото върхушката й е алармиращо бездарна.  През последните 30-40 години демократичните общества напълно изчерпаха старите идеологически страсти. Заговори се дори за края на идеологията. Утопичната привлекателност на социалистическите идеи беше фатално разклатена още през 60-те години на миналия век, включително от хуманизирането на капитализма и възникването на т.нар. социална държава. Така че клишетата, които Корнелия и компанията й ръсят по партийните сбирки на БСП, са напълно безсмислени и дори комични.  Банкрутът на сериозни политически идеи се оказа непреодолимо препятствие за върхушката на БСП.  И вместо ръководството да се съсредоточи върху талантливо, интелигентно и находчиво обновяване на политическия профил на партията, то има фиксация да източи каквото може от стремително намаляващия й електорален ресурс. Нищо, че това ще струва пълното износване на БСП. „Помните ли, когато казах, че след 5 минути започваме бомбардировката? Помните ли, когато заспах на аудиенцията си при папата? Такива бяха добрите стари времена“ , така много сладурско ни развеселяваше Роналд Рейгън. Е, добрите стари времена отдавна са отминали. Но в БСП не са забелязали това. Новите времена на киноата, тротинетките, тероризма, заплахите за Европа, мигрантите, постматериализма и прочее изискват нови разговори. Но БСП продължава да общува със своите избиратели фалшиво. Функционерите й нямат ресурс да излязат от болното политическо клише, от празните партийни и досадно остарели разкази.  Цялото политическо Бюро на БСП е като комедия от старите ленти – маниерите, естетиката, възгледите, намеренията, кампаниите, стратегиите и тактиките.     Често чувам от критици на ГЕРБ да казват как гербаджиите побеждават с манипулации и пр. Има една много съществена разлика между ГЕРБ и БСП. И тя е, че ГЕРБ е жива партия, чиито хора по места действат така, че да привличат избиратели.  Борисов управлява партията си като корпоративна структура и изисква от партийните си играчи реални резултати . В най-големия жилищен комплекс на Хасково 80% от блоковете са санирани, структурата на ГЕРБ е невероятно жизнена, а Делян Добрев е един от най-талантливите функционери на ГЕРБ. Там няма балотаж. Бургас се превърна в неузнаваемо красив, чист и фантастично обновен европейски град. Димитър Николов е безспорното бижу на ГЕРБ. Там няма балотаж. В Стара Загора кметът Живко Тодоров от ГЕРБ също е уникално попадение – силно диалогичен, отворен, не прилага елементарен партиен остракизъм, работи с всички. Като противовес там БСП има напълно разбита организационна структура, пълна с противоречия, под самоволния контрол на деморализирания Драго Стойнев, който метафорично казано размахва тоягата и колекционира омрази срещу себе си. В Стара Загора балотаж няма. Всъщност ГЕРБ имат безупречно работещи структури по места. Действащи и търсещи хора. И не е вярно, че избирателите са глупави, както се опитват да ни внушават троловете на БСП. Много добре си спомням как изглеждаше Бургас по времето на бесепарската алкохолна находка Йоан Костадинов. За сравнение, БСП е продължение на остатъците от БКП. Без значение колко некадърен е ръководителят на БСП, той има на разположение един дисциплиниран електорат.  Така че борбата в БСП никога не е била истинска борба за избиратели. Винаги е била вътрешнопартийна борба за това чрез апаратни машинации да се остане на председателското място. Това, че БСП е партия на остатъчното минало, събрано на кланов и родствен принцип, позволява на Корнелия Нинова да паразитира върху относително постоянен електорат, независимо от дефицита й на лидерски качества.  Председателят на БСП е нещо като директор на държавно предприятие. Може да е непрекъснато губещо, но бездарникът кой знае защо си остава директор и дори му се дават грамоти, че е отличник.  Корнелия прави груби грешки, девалвира и съсипва партията, но апаратните хватки на алчния кръг около нея й дават възможност да продължава. Тъй като БСП отдавна не са във властта, функционерите от върхушката на БСП източват възможния партиен ресурс през лични договорки по места с ГЕРБ и разкешват от рекет върху определени политически грешки на управляващите. Така доверените лица около Нинова трупат ползи на базата на предателство към партията, паразитирайки върху наивния бесепарски електорат.  Дребни мошеничества (като например да издигнеш неизбираем кандидат) срещу дребни подаяния от някой умен кмет на ГЕРБ. Разбира се, това не е пътят към властта, а към перманентния провал.  Но върхушката на БСП е арогантна и няма скрупули безочливо да мами избирателите си . За мен остава истинска загадка кое задвижва решенията на избирателите на БСП. Лимбичният мозък у човека получава данни от външния свят и ги съхранява във вид на набор от негативни и позитивни събития. Имаме натрупване на знание за опасностите – огънят ще ни изгори, тигърът ще ни разкъса, от десетия етаж може да паднем и да се размажем и пр. Също така складираме и добрите емоции – например, помним слънчевите приключения в Сен Тропе или аромата на ябълка с канела в дома на баба. Примитивната лимбична система е създадена не да разсъждава, а да реагира на външните събития съобразно знанието за тях.  Не може всеки път да си излъган и да пускаш отново бюлетината с чисто сърце.  Разговаряла съм с много избиратели на БСП. Тези, които са в апарата на „Позитано“, гласуват прагматично и весело. Гласуват за личните си предимства. Тези, които не са, гласуват с ужасяващо отвращение, потиснати, намръщени и нещастни.  Пишман  „ идеолозите“ на БСП като изумителната „политическа звезда“ Свиленски, спуснатият с парашут Драго Стойнев и вечният Киро Добрев не успяват да им предложат необходимите политически тези и знания, които да ги ентусиазират.  Поначало електорат се отглежда и възпитава. Гласуването за БСП днес се оказва една ленивост на мисълта и деменция на действието, или обратното. Организациите на БСП по места са толкова безхарактерни, толкова гладни (с извинение), толкова обезсърчени, че нямат никакъв ентусиазъм за борба с деспотичното и некомпетентно ръководство на Нинова.  Никой не уважава Корнелия, всеки се възмущава от липсата й на компетентност и същевременно всички си мълчат . Бунтове в БСП няма и никога не е имало. Но БСП, която е единствената възможна опозиция срещу почти абсолютната власт на ГЕРБ, се унищожава методично.  По този начин Корнелия Нинова практически спомага за възраждане на десницата (по-вдясно от ГЕРБ) или за раждане на нова модерна партия. Последното всъщност, бих казала, не е толкова лошо . Както казва един познат от ГЕРБ, апропо, много добър изборджия: „Нас Корнелия ни устройва!“ За да е силнa една държава, властта трябва да има коректив. Уви, БСП много се старае да бъде немощна и демодирана опозиция. Корнелия като политически стратег е завършена нула. Селекцията й на хора, които би трябвало да случват кампаниите, е поразително неадекватна. Очаквам на следващите парламентарни избори ГЕРБ да дръпне с още няколко процента над 7-те пред БСП, независимо какво казва „професионалната социология“.  Причината е, че ръководството на БСП не забелязва промените, които са настъпили в политическата култура на света.  Постмодерната политика създава нов вид граждани – много по-егоцентрични, по-пресметливи, по-прагматични, без особена привързаност към конкретни идеи или политически възгледи, по-свободни. ГЕРБ непрекъснато печелят изборите, защото ползват най-ефективния подход – прагматичния. Избирателят трябва да има полза, за да гласува за някоя партия. Така както функционира ефективната икономическа система, задвижвана от капитала.  Самите идеологии са възникнали от концепциите за евентуални ползи на определен сегмент от обществото при разпределянето на благата . Много западни анализатори считат, че постмодерните граждани изчисляват цената и изгодите на политическото си ангажиране и подкрепа.  Разбира се, не в буквално парично измерение, а като част от прагматичната интелигентност да управляваш по-добре живота си.   Да ви припомня как една агенция отчете, че Мая Манолова води пред Фандъкова с 4%. „Вражеския“ на Борисов „Дневник“ нахъсано го разпространи в седмицата преди изборите. Стратегията нещо напълно абсурдно да се представя за възможно, е не само смешновата, но и вредна. Очаквам и този път Корнелия да плаши всички, че партията ще се разцепи, продаде, изтъргува, ако тя не остане председател. В тази връзка се сещам за култовата фраза на Боб Хоуп:  „Когато тя засвири, Стейнуей лично слиза да изтрие името си от пианото“ . Толкова за качествата на Корнелия като политически стратег и ръководител на БСП. Тя не възражда БСП, както платени от нея социолози се опитват да обясняват от телевизионните екрани.  Тя настойчиво маргинализира БСП.  Амин!", "date": "2019.10.31", "title": "Да паразитираш върху наивници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401496-%D0%BF%D1%80%D0%B5%D0%B4%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%BC%D0%B5-%D0%B7%D0%B0-%D0%B3%D0%B5%D1%80%D0%B1-%D0%BA%D0%B0%D1%82%D0%BE-%D0%BF%D0%BE-%D0%BC%D0%B0%D0%BB%D0%BA%D0%BE%D1%82%D0%BE-%D0%B7%D0%BB%D0%BE-%D0%BD%D0%B0-%D0%B1%D1%81%D0%BF-%D0%B8-%D0%BC%D0%B0%D0%BB%D0%BA%D0%BE%D1%82%D0%BE-%D0%B7%D0%BB%D0%BE-%D0%BF%D0%BE%D1%80%D0%B0%D1%81%D0%BD%D0%B0-%D0%B2-%D0%B3%D0%BE%D0%BB%D1%8F%D0%BC%D0%BE-%D0%B7%D0%BB%D0%BE", "text": "ПРОМЯНАТА НЕ СЕ КАЗВА ГЕРБ!   Коментар за изборите: Какво се случи в неделя? Отново много хора останаха в къщи. Не отидоха да гласуват. Едната част защото са напълно отчаяни и обезверени. Не се интересуват вече дори от собствения си живот. Пускат си Азис, пият няколко бири и псуват… А другите, защото не виждат на практика избор. Когато се подредят десет разбойника в редица, няма избор. Опитваме се да избираме по-малкото зло. Само че преди години гласувахме за ГЕРБ като по-малкото зло на БСП. И малкото зло порасна в голямо, голямо зло. Това не е начинът. Там, където бяха издигнати почтени и свестни кандидати, там успяхме да се преборим с ГЕРБ. В Русе се издигна свестен кандидат и резултатът се видя. В Ямбол Валентин Ревански се реши да участва в изборите, почтен и свестен, и резултатът също се видя. В много общини беше същото. Но в повечето нямаше алтернатива. Когато има алтернатива, хората показаха на тези избори, че могат да направят правилният избор. Когато не се налага да избират между няколко маскари. А най-лошото е в тези хора, които са напълно убедени, че от тях нищо не зависи. Това е великата победа на статуквото над народа. Да го убедят, че е безсилен да се справи с тях. Но помислете. Ако нищо не зависи от вашия глас, защо политиците дават между 50 и 400 лева на глас? Ако могат само с манипулации, подменени протоколи и купени комисии, защо ще дават милиони за купуване на гласове? Отговорът е ясен, нали? Искат да ни убедят, че не трябва да гласуваме, защото така е по-лесно да купят вота. Убеждават ни, че сме нищо, че нищо не зависи от нас. А всъщност ги е страх. Защото ние можем а ги унищожим, стига да осъзнаем силата си. Затова в неделя призовавам всички – ГЛАСУВАЙТЕ СРЕЩУ ГЕРБ! Всичко зависи от нас, повярвайте си. Подкрепете навсякъде алтернативите. Дори в София подкрепете Мая Манолова. Знаете, че аз не я харесвам, но във всички случаи е по-добър избор от Фандъкова. Гласувайте масово, за да покажем, че искаме промяна. И тази промяна не се нарича ГЕРБ….    ", "date": "2019.10.31", "title": "Преди гласувахме за ГЕРБ като по-малкото зло на БСП. И малкото зло порасна в голямо зло"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401497-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%BB%D0%B8%D1%86%D0%B5-%D1%82%D0%B5%D0%B6%D1%8A%D0%BA-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B8", "text": "       Отговорът ми е категорично не. Режимът на Живков беше крайно репресивен и се беше здраво вкопчил и в битието, и в мисленето на твърде много  хора. Помислете само - БКП имаше 1 милион членове, една четвърт от които бяха „активни борци против фашизма и капитализма“. На практика голям брой от семействата в страната по един или друг начин бяха свързани с режима. Русофилството сред голяма част от българите също допринасяше да се изключи мисълта, че страната може да скъса с господарите в Кремъл.  Това, което никога няма да забравя, бе гневът на хората по време на протестите срещу продължаващото управление на бившата компартия. Тя се стремеше чрез инфилтрирани в демократичните партии лица всячески да омекоти ударите срещу устоите на нейната хегемония в обществото и икономиката. За целта ръководените от ДС и КГБ централи прилагаха  тактиката за внедряване на твърде креслива с антикомунистическите си изблици агентура. А когато се стигнеше до разобличаване на внедрените хора, на тяхно място идваха по-замаскирани и опасни за демократичните процеси лица. Успехът на тази тактика беше предопределен от липсата на политическа воля да бъдат разкрити сътрудниците на ДС и КГБ. Така енергията на хората от митингите беше използвана за скандирания, а не за конкретни действия по декомунизацията на страната. Тези усилия на върхушката на БКП/БСП бяха илюстрирани с три непрекъснато повтаряни мантри: „И едните, и другите са маскари“, „Демокрация не се прави с недемократични средства“ и „Професионализмът над всичко!\". С други думи, в името на „професионализма“ могат да се правят всякакви компромиси.  Моята представа, а и представата на всички честни радетели за промяна в България, винаги е била свързана с две фундаментални цели - членството на страната в НАТО и в Европейския съюз. Те вече са постигнати и това несъмнено е заслуга на прехода. Заслуга, която оправдава страданията на хората, допринесли за присъединяването на България към евроатлантическата общност - въпреки усилията на руската имперска политика и нейните марионетки.  Още в началото на 36-тото Народно събрание поставих въпроса за създаването на комисия за разследване на престъпленията на комунистическия режим. Но предложението не срещна нужната подкрепа. Същото важи и за идеята на много депутати от СДС да се напише и внесе всеобхватен закон за лустрация на кадри, свързани с комунистическото управление и неговия репресивен апарат. Сред мнозинството просто нямаше нагласа и политическа воля за подобни законодателни промени, които вече бяха факт в някои бивши соцстрани. Ето защо насочих усилията си към създаване на закон за лустрация в областта, в която съм работил дълги години - наука и висше образование. Пределно ясно ми беше какво представляваха тогава нашите университети и научни институти и кой дерибействаше в тях - бившите партийни секретари и техните обкръжения. Науката и висшето образование продължаваха да бъдат силно идеологизирани, а престъпленията на комунизма бяха тема-табу в учебниците.  Още по време на първия голям митинг през ноември 1989 поисках да говоря пред събралото се множество, но се оказа, че за това си имало ред и правила. Веднага след митинга започна публичното възстановяване на ликвидираните по време на комунизма стари партии. Реших да се присъединя към Радикалдемократическата партия, която имаше най-ясна антикомунистическа програма. Две седмици по-късно бях избран за представител на партията в Националния координационен съвет, който в началото на 1990 представи на ръководството на БКП исканията на демократичните сили за насрочване на първите свободни избори за Велико народно събрание. В съзнанието ми са се запечатали митингите в цялата страна, на които присъствах по време на предизборните кампании през 1990- 1991. По нас често летяха камъни, партийни секретари са ме заплашвали с оръжие. Първите редове при срещите с избиратели неизменно бяха заемани от привърженици на демокрацията, а в отстоящия на значително разстояние краен полукръг се събираха нейните най-яростни противници. Най-многолюдна беше групата по средата, която все още не се решаваше да ни подкрепи. Нарекох я „мълчаливото мнозинство“.  В резултат от приемането на закона (отменен три години по-късно по време на управлението на Жан Виденов - б.а.) няколко хиляди бивши партийни секретари бяха принудени да се оттеглят от ръководствата и научните съвети на ВУЗ-овете, но запазиха работните си места. За отбелязване е обаче, че и в този случай се натъкнах на съпротива от страна на министър от кабинета на Филип Димитров. Той поиска да оттегля лустрационния закон, но получи категоричен отказ. Ситуацията се повтори и през 2000 година, когато като депутат от ОДС внесох в Народното събрание проектозакон за обявяването на комунистическия режим за престъпен. Високопоставен член на парламента ултимативно поиска да оттегля чл.5 от закона, с който се сваляше давността върху престъпленията на комунистическия режим. В крайна сметка законът бе гласуван и приет без този член. Въпреки това той получи широк международен отзвук и мисля, че допринесе за присъединяването на България към Европейския съюз. Именно съпротивата срещу законодателните ми инициативи, насочени към декомунизацията на страната, стана повод да заявя от трибуната на пленарната зала: „В България е налице тежък дефицит на характери“. За съжаление в това отношение ситуацията не се е променила съществено.", "date": "2019.10.31", "title": "\"В България е налице тежък дефицит на характери\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401498-%D0%BE%D1%82-%D1%81%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%B4%D0%BE-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BE%D0%B3%D0%BD%D0%B5%D0%BD%D0%B0%D1%82%D0%B0-%D1%81%D1%82%D0%B8%D1%85%D0%B8%D1%8F-%D0%B8%D0%B7%D0%BF%D0%B5%D0%BF%D0%B5%D0%BB%D1%8F%D0%B2%D0%B0-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B5%D0%BC%D0%B8", "text": "Горящи стърнища, изпепелени гори и земеделски площи. Апокалиптични кадри от България имаше и през тази година. Учените твърдят, че опасността от нови обширни пожари ще нараства. Данните обобщава Александър Детев.       Най-големият пожар в Европа горя в Стара планина. Към момента стихията в България е потушена, но овладяването на пожара в Сърбия продължава. В последната седмица пожари горяха и в Рила. Над 500 декара иглолистни гори бяха засегната, а ценни растения - изпепелени. Международно проучване на Европейската мрежа за журналистика (EDJN), цитирано от вестник “Капитал”, сочи, че от 2000 година насам средната температура в 11 български града се е повишила с над един градус. Какво се случва в България? По-високите температури благоприятстват разрастването на пожарите, а неефективната борба с причинителите им ги прави още по-опасни. В средата на месец октомври пожар, тръгнал от запалено стърнище, обхвана 3000 декара в близост до село Славотин, община Монтана, а в началото на месеца - 500 декара смесена гора стана жертва на запалено стърнище в Шуменско. Само за 20 дни – от края на септември до средата на октомври дежурни екипи на Държавен фонд “Земеделие” констатираха 103 сигнала за горящи стърнища на над 15 500 декара земеделска площ. През месец август пожар в склад за отпадъци затвори магистрала “Струма” в пика на сезона. Оказа се, че Агенция \"Пътна инфраструктура\" и РИОСВ-Перник са знаели за складирането на отпадъци под моста, по който минава автомагистрала “Струма”, но не са предприели необходимите мерки, за да бъдат те преместени. Учените сочат, че в следващите години ще продължим да наблюдаваме покачваме на температурите на планетата, а това означава, че заплахата от пожари ще продължи да расте. Като страна, подписала Парижко споразумение за климата от 2015 година, България се ангажира да работи активно за ограничаване на глобалното затопляне до максимално 2 градуса по Целзий до 2050 година. По-сериозно разследване и превенция на причинителите на тези пожари обаче са задължителни, за да не се превръщат те във все по-сериозен и застрашителен за гражданите проблем. Тревожно е положението и на други места по света. От другата страна на Океана – в Калифорния, горските пожари оставиха милион и половина души без електричество. Това е поредната голяма огнена стихия, обхванала западния щат в последните години. По данни на Националната агенция за океански и атмосферни изследвания (NOAA) в САЩ през последните 20 години са отбелязани най-горещите и сухи лета в историята на Калифорния, които доведоха и до най-сериозните горски пожари, документирани някога. Седемте най-големи огнени стихии в щата са се разразили след 2003 година. Пожарът Мендочино през юли 2018 година беше най-големият, регистриран на територията на Калифорния. Двете големи огнища, част от Мендочино, обхванаха територия от близо 1 858 квадратни километра. Опустошителните пожари в Амазония през лятото предизвикаха реакцията на политическия елит и обществото по целия свят, след като милиони хектари от “белия дроб на Земята” изгоряха. И това са само част от огнените стихии, които застрашиха живота и поминъка на милиона по света в последните години. Ръстът на пожари е осезаем и в Европа. Европейската космическа агенция (ЕSА) отчете през 2019 година, че не е виждала подобен бум на горските пожари, откакто тя създаде своя Световен атлас на пожарите през 1995 година. По данни на програмата „Коперник\" на ЕС, цитирани от Евронюз, през първите шест месеца на 2019 г. на Стария континент са избухнали 1 381 пожара, докато през изминалото десетилетие са били регистрирани средно по 174 пожара за същия срок от време. Човешкото нехайство и непредпазливостта често са основна причина за пожарите – например изхвърлянето на цигари, оставянето на тлеещи лагерни огньове, барбекюта и т.н.. Има, разбира се, и умишлени палежи с различна цел. Немалка роля за бързото разпростиране на огньовете играят също климатичните промени и обезлесяването. Дърветата абсорбират т.нар. парникови газове, а тяхното изсичане се отразява неблагоприятно на температурата на въздуха.  ", "date": "2019.10.31", "title": "От Стара планина до Калифорния: огнената стихия изпепелява все повече земи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/401490-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B5-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%B4%D0%B5%D1%84%D0%B5%D0%BA%D1%82-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B1%D1%8E%D0%B4%D0%B6%D0%B5%D1%82", "text": "Данъчната политика е основният дефект на държавния бюдже т. Това е коментарът на синдикатите на заседанието на Националния съвет за тристранно сътрудничество. \"Отчитаме правото на правителството дали да променя данъчната политика или не, същевременно няма как да не повдигнем отново въпроса за базови промени\", посочи  Ваня Григорова от КТ \"Подкрепа\" , цитирана от БТА. По думите ѝ това се отнася до отмяната на данъка върху минималната работна заплата. Повече данъци върху доходите “Както се вижда и от новия бюджет, най-сериозният растеж на приходите ще дойде от данъка върху доходите на физическите лица и ДДС, което за пореден път показва, че данъчната система е доста изкривена, че натоварва работещите български граждани, включително социално слабите, които плащат данък през ДДС”, пресметна Ваня Григорова. Като недостатък в най-важния финансов закон на държавата тя определи липсата на „никакви стъпки за минимизиране на недекларирания труд”. “Социалната политика е замразена – детски добавки, майчинство, обезщетения за безработица, заяви още Григорова. Тя припомни, че едва половината от българските деца получават детски надбавки, а по данни на социалното министерство само 8% от децата, които учат, получават детски надбавки. Според Григорова това е не защото правителството мрази децата, а защото трябва да има повече приходи. “Но за да има повече приходи, трябва да се обложат високодоходните групи и бизнеса, смята Григорова. \"Това е причината, поради която ние настояваме за увеличение на данъците на тази група, а не защото пък ние мразим богатите\", допълни синдикалистът. Тя напомни, че ще има повече средства за учителите и държавната администрация, но риторично запита защо не се увеличават „парите за социалните работници, които от няколко месеца чакат отговор от МТСП за увеличаване на техните доходи, които са много близки до минималната работна заплата”. Малък ръст за МРЗ “Бюджет 2020 е една идея по-консервативен от бюджета за 2019”, каза  Любослав Костов от КНСБ . От конфедерацията се отнасят положително към покачването на минималната работна заплата, но смятат, че увеличение от 50 лева не е достатъчен. “Настояваме за конкретни политики за намаляване на неравенствата, необходимо е минималната работна заплата да достигне поне 50% от средната, в момента тя е 43 - 43 на сто”, уточни Костов. Работодателите Асоциацията на индустриалния капитал подкрепя разчетите за Бюджет 2020. Като недостатък  Васил Велев  отчете липсата на политики за демографско развитие, увеличение на капиталовите разходи в образованието за ремонти и нови общежития, за спортни зали и стипендии за специалности с очакван недостиг на пазара на труда. Цветан Симеонов  от БТПП отбеляза, че добра тенденция е да не се променят корпоративните данъци. Като добра мярка той посочи минималната работна заплата да се определя на ниво сектори. Симеонов критикува липсата на мерки за редуциране на неефективните държавни разходи, като предложи министерствата да не извършват разходи в нереформирани сектори. За пример той даде железниците, които очакват без реформи да получат пари от концесията на Летище “София”. Димитър Бранков  от БСК обяви подкрепата на камарата за Бюджет 2020, но изключи от нея заложения ръст на минималната заплата. В становището на стопанската камара се предлагат промени в разчетите на бюджета за 2020 г., които се отнасят до заявените намерения на правителството за осигуряване на външнополитическа подкрепа за присъединяване към ERM II и еврозоната. От БСК настояват да се направят разчети, подкрепени с прогноза за таваните на ръст на цените и на дългосрочните лихвени проценти, сравнени с прогнозните целеви стойности по съответните Маастрихтски критерии за периода 2020-2022 г. В тази връзка, постигането на съответствие с посочените критерии след евентуално скорошно присъединяване към ERM II и своевременно присъединяване към еврозоната е пряко обвързано преди всичко със следването на разумна фискална, доходна и ценова политика, наличие на адекватни фискални буфери и ефективно противодействие на евентуални външни и вътрешни шокове, пише в становището на БСК, подписано от председателя на БСК  Радослав Радев . В него се напомня за многобройните външни и вътрешни политически и икономически рискове с потенциален негативен ефект върху ръста на икономиката, заетостта, потреблението и инвестициите, както и продължаваща неяснота пред макроикономическите перспективи пред икономиката на ЕС, ефекти от политиката на санкции, водената глобална митническа война, последиците от Brexit. Към тях от камарата добавят забавени реформи в ключови сфери като регулаторна среда, прозрачност, ефективност и ефикасност на публичните разходи, вкл. на общинско ниво, фискална децентрализация, социално осигуряване, здравеопазване, както и заложените ниски темпове на растеж до 2030 г. Прогноза за ЕRM II и Банковия съюз До края на април следващата година ще бъдат финализирани процесите за влизане на България ERM II и Банковия съюз, прогнозира министърът на финансите “До края на април следващата година ще бъдат финализирани процесите за влизане на България в ERM II и Банковия съюз, прогнозира министърът на финансите  Владислав Горанов , цитиран от БТА. – Ако всичко се развива така, както е в главите на хората, които сме ангажирани в този процес, до моя рожден ден трябва всичко да е приключило.” Финансовият министър съобщи, че до края на октомври, каквото е законовото изискване, проектът на Закон за държавния бюджет за 2020 г. ще бъде входиран в Народното събрание, независимо от местните избори и опита фискалната рамка да бъде заложник на политически дебат. Утре законопроектът ще бъде разгледан на заседанието на Министерския съвет, заедно с бюджета на Държавното обществено осигуряване и на НЗОК На въпрос, защо не се е съобразил с искането на социалния министър  Бисер Петков  за увеличение на подоходните критерии за детските добавки и как това ще се отрази на семействата, които ги получават, Владислав Горанов заяви, че \"дебатът за демографската политика не трябва да се свежда до даването на пари, защото “концептуално нито едно дете не трябва да бъде раждано заради икономически стимули”. “В ситуация, в която заетостта е на максимално високо ниво, в която безработицата е на максимално ниско ниво, мерките, свързани с демографската политика, трябва да са прецизно фокусирани, защото предоставянето на социални помощи за отглеждане на дете без преценка за качеството на живот, който се предлага от неговото семейство, съчетано с необходимостта от мерки, свързани с даването на равен шанс на всички деца за достъп до образование, изискват много по-сериозен дебат от това просто да раздаваме едни пари на семейства, някои от които не са достатъчно добросъвестни дори да осигурят достъп на децата си до образователната система”, коментира той.  ", "date": "2019.10.31", "title": "Синдикатите: Данъчната политика е основният дефект на държавния бюджет"}
{"url": "http://www.classa.bg/%D1%81%D0%B2%D1%8F%D1%82/item/401489-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BE%D1%82-%D0%B4%D0%B0%D0%BD%D1%8A%D1%86%D0%B8-%D1%80%D0%BE%D1%81%D0%BD%D0%B5%D1%84%D1%82-%D0%B7%D0%B0-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5", "text": "Националното учредително събрание (ANC) на Венецуела единодушно одобри частичната промяна на споразумение за сътрудничество по въпросите на газа с Русия, с цел освобождаване от данъци на руската петролна компания Роснефт. „Споразумението е модифицирано, така че да включва стимули, които между другото вече са установени за голяма част от националния нефтен сектор, за да освободи компанията Роснефт от плащане на данъци върху добавената стойност и експортните данъци. Компанията ще участва с много важни проекти в експлоатацията на морски газ в източната част на нашите морета \", обясни депутатът от ANC Хесус Фариас. Конституционалистът обясни, че това е огромен проект, който ще помогне да се противодейства на политиката на икономическо задушаване, провеждана от правителството на САЩ, чрез едностранни санкции. „Тук няма съмнение относно уместността и необходимостта да се одобрят тези промени, така че руската държавна компания Роснефт, една от най-големите петролни и газови компании на планетата, да дойде да инвестира за противопоставяне на заплахите и незаконните санкции, наложени от САЩ. срещу Венецуела \", каза Фариас. В началото на октомври Русия и Венецуела се договориха да разработят официална дългосрочна програма за сътрудничество в областта на търговията, икономиката, науката и културата. Документът определи сътрудничеството между двете страни до 2030 г. и включва „всички договори за помощ, подкрепа и техническо-военно развитие\". В тази връзка специалният пратеник на САЩ за Венецуела Елиът Абрамс не изключи правителството на неговата страна да наложи санкции на руската компания Роснефт за опериране с венецуелски петрол.", "date": "2019.10.31", "title": "Венецуела освободи от данъци Роснефт за стимулиране на инвестициите"}
{"url": "http://www.classa.bg/%D1%81%D0%B2%D1%8F%D1%82/item/401491-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D1%81-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0,-%D1%87%D0%B5-%D1%81%D0%B0%D1%89-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B8%D0%B7%D0%B2%D0%BB%D0%B8%D1%87%D0%B0%D1%82-%D0%BD%D0%B5%D1%84%D1%82-%D0%BE%D1%82-%D1%81%D0%B8%D1%80%D0%B8%D1%8F", "text": "Министверството на отбраната на Русия представи доказателства, че САЩ под охраната на частни военни компании (ЧВК) незаконно извличат нефт от превзетите находища в Сирия   Според министерството петролът, добит в Сирия, се транспортира с камиони за гориво от Садкаб до други страни, а в случай на нападения върху такива каравани, Вашингтон привлича сили за специални операции и бойни самолети. Такъв \"бизнес\" месечно носи повече от 30 милиона долара , които отиват по сметки на американски частни военни компании и специални служби.   Сателитни снимки на руското министерство на отбраната, доказващи непрекъснатото извличане на нефт от американците в Сирия, и карта с маркирани петролни съоръжения съпровождаха изявлението.   Шефът на Пентагона скоро след публикуването на доказателствата за незаконното добиване на нефт в Сирия от САЩ заяви, че Вашингтон ще защитава нефтените находища в Сирия и ще реагира със сила на опитите на други страни да ги завземат. Ася Иванова-Зуан", "date": "2019.10.31", "title": "Министерство на отбраната на Русия с доказателства, че САЩ незаконно извличат нефт от Сирия"}
{"url": "http://www.classa.bg/%D1%81%D0%B2%D1%8F%D1%82/item/401492-%D0%BD%D0%BE%D0%B2%D0%B0-%D1%80%D1%83%D1%81%D0%BA%D0%B0-%D1%8F%D0%B4%D1%80%D0%B5%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%B1%D1%83%D0%BB%D0%B0%D0%B2%D0%B0", "text": "Новата руска ядрена подводница Княз Владимир, от Проект 955 Борей, изстреля за първи път междуконтинентална балистична ракета Булава, по време на учения в Бяло море, съобщава руското Министерство на отбраната.   Ракетата успешно е достигнала до изпитателния полигон Кура, в района на Камчатка (Далечния изток на Русия) в определеното време, уточниха от руското министерство.   По време на изстрелването на междуконтиненталната балистична ракета подводницата бе потопена под вода. Районът остава затворен за навигация по време на ученията, докато корабите на Северния руски флот гарантират безопасността.   Вицеадмиралът от Северния руски флот Александър Мойсеев заяви за ТАСС, че тази година ще завършат изпитанията на всички видове оръжия на руската подводница Княз Владимир, чието включване в Северния флот се очаква през декември.   През август руските въоръжени сили също направиха успешни изстрелвания на междуконтинентални балистични ракети - Синева и Булава бяха изстреляни от подводниците Тула и Юрий Долгорукий, срещу цели, разположени в тестовите полигони Кура и Чижа (регион Архангелск).   По време на изстрелванията бяха проверени техническите характеристики на ракетите и функционалността на ракетните системи на подводниците. Днес руският флот разполага с три ракетни подводници от проекта Борей - Юрий Долгоруки, Александер Невски и Владимир Мономай, като останалите са в различни етапи на изграждане и тестване.", "date": "2019.10.31", "title": "Нова руска ядрена подводница изстреля за първи път междуконтинентална балистична ракета Булава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401494-%D0%BD%D1%8F%D0%BC%D0%B0-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D1%81-%D0%BA%D0%B0%D1%80%D1%82%D0%B8-%D0%BF%D1%80%D0%B8-%D0%BB%D0%B8%D0%BF%D1%81%D0%B0-%D0%BD%D0%B0-%D1%8F%D1%81%D0%BD%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2020-%D0%B3", "text": "Повишаване на сигурността на  електронните плащания  е основна цел на европейските регулации. Навлизането и използването на дигиталните технологии в банковия сектор представлява предпоставка за развитие на услугите и повишаване на конкурентоспособността. Това коментира  Нина Стоянова , подуправител на БНБ и ръководител на управление „Банково“ на конференцията „Четвъртата революция в банкирането“, организирана от вестник „Банкеръ“. “Невъзможно е да си представим съвременния финансов сектор без използването на дигиталните технологии. През последните години се наблюдава тенденция на нарастване на обема на електронната търговия, електронните плащания и развитие на различни онлайн услуги, предоставяни както от частните компании, така и от публичните органи”, посочи тя и напомни, че нововъведенията с Втората директива за платежните услуги са отваряне на достъпа до платежните сметки и завишаване изискванията към сигурността на електронните плащания. Катализатор на процесите Нина Стоянова напомни, че  от септември доставчиците на платежни услуги са длъжни да прилагат процедура по задълбочено установяване на идентичността на платеца  – когато ползва онлайн своята платежна сметка, инициира електронна платежна операция или извършва друго действие от разстояние, при което би могло да възникне риск от измама при плащанията. За пример тя даде плащания между собствени сметки при един и същ доставчик, повтарящи се операции – за една и съща сума и към един и същ получател (например за заплащане на наем или различни абонаментни такси), или плащания към т. нар. списъци с доверени получатели – предварително определени от клиента негови контрагенти, към които той периодично извършва плащания на различна стойност (например за вода, ток, парно). За повече сигурност Прилагането на тези изисквания се очаква да доведе както до значително повишаване на сигурността, така и до разработването на иновативни и удобни начини за нареждане на платежни операции. Подуправителят на централната банка отчете, че практическото въвеждане на изискванията за задълбочено установяване на идентичността при инициирането на платежни операции с карти в интернет се оказа сериозно предизвикателство. “При него се изискват координирани действия и разработка на технически решения от различни пазарни участници в Европейския съюз – доставчици на платежни услуги, платежни картови схеми и онлайн търговци”, каза Стоянова. За да се избегнат нежелани ефекти за развитието на презграничните плащания и електронната търговия , породени от възможно различно третиране в държавите членки, отказани покупки или блокирани операции, се налага координиран общоевропейски подход. “Със становището на Европейския банков орган от 16 октомври относно срока за миграция към изискванията за задълбочено установяване на идентичността при плащания с карти в интернет на европейско равнище беше взето решение да се удължи до 31 декември 2020 г. срокът, след който доставчиците на платежни услуги ще следва да отказват платежни операции с карти, които не са инициирани при прилагане на задълбочено установяване на идентичността”, информира ръководителят на управление „Банково“. Нина Стоянова заяви, че през този допълнителен преходен  период ще се наложи интензивна комуникация между БНБ и доставчиците на платежни услуги в страната. “Доставчиците на платежни услуги следва да разработят и предоставят в БНБ миграционни планове, периодично да уведомяват за изпълнението им, както и да предоставят допълнителна статистическа информация относно степента на миграция”, информира какво се очаква подуправителят на централната банка. Ръст на платежните услуги Нина Стоянова потвърди, че усилията за създаването на стабилна и ясна регулаторна среда благоприятстват развитието на електронните плащания, като доказателство за това са растящите обеми на ползваните платежни услуги. През първото шестмесечие на 2019 г. през RINGS са извършени 535 447 плащания на обща стойност 516,054 млрд. лв., което представлява увеличение с 12% на стойността и със 7,2% в броя на обработените плащания в сравнение с първото шестмесечие на 2018 г. Среднодневната стойност на плащанията през системата през отчетния период е 4,230 млрд. лв. През първото шестмесечие на 2019 г. в TARGET2-BNB са извършени 139130 плащания на обща стойност 232, 238 млрд. евро. Данните показват увеличение с 8,2% при общата стойност и с 5,5% при общия брой на обработените плащания спрямо първото полугодие на 2018 г. Среднодневната стойност на обработените от TARGET2-BNB плащания е 1,858 млрд. евро.     , редактор ", "date": "2019.10.31", "title": "Няма да блокират плащания с карти при липса на ясна идентичност до края на 2020 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401479-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81-%D0%BE%D0%B3%D1%80%D0%BE%D0%BC%D0%B5%D0%BD-%D0%B3%D0%B0%D1%84", "text": "Ким Кардашиян знае как да подчертае формите си. Момичетата, които имат фигура като пясъчен часовник, могат да взимат пример от нея.   Вярно е обаче, че не винаги се справя добре в подбора на облеклото си. Понякога Ким вдъхновява за много нови модни тенденции. Формите й са пищни, а в сравнение с големия й ханш талията й изглежда доста тънка. Е, оказва се, че това не е точно така.   Кардашиян има и доста мазнинки по корема. Това лъсна при появата й в леопардов топ и черна пола, които обаче подчертаха мазнинките на риалити звездата.   Коремът на Ким бе стиснат здраво от полата, на която по заложила, а всичките й излишни мазнинки буквално висяха над нея. С просто око се виждаше, че тя има още над какво да работи.   Ако обаче съдим по изражението на брюнетката, тя тя въобще не се чувства неудобно в това си облекло. По-късно обаче тя видимо е осъзнала грешката си, защото се показа в специално клинче с висока талия, което е за стягане.     А вие какво мислите за висията на Ким?", "date": "2019.10.31", "title": "Кардашиян с огромен гаф"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401480-%D1%81%D0%BC%D0%BB%D1%8F%D1%85%D0%B0-%D0%BE%D1%82-%D0%B1%D0%BE%D0%B9-%D0%B1%D0%B3-%D0%B7%D0%B2%D0%B5%D0%B7%D0%B4%D0%B0", "text": "Певецът Ивайло Колев е бил нападнат и пребит от неизвестни лица във входа на кооперация в София. Това съобщиха от неговия екип. Наложило се е той да бъде откаран в болница.  Тази вечер изпълнителят имаше концерт в известен столичен клуб. Заради инцидента участието му е отменено.", "date": "2019.10.31", "title": "Смляха от бой БГ звезда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401481-%D1%81%D0%BC%D1%8A%D1%80%D1%82-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE", "text": "евероятен комшар преживя бившата любима на най-добрия ни тенисист Григор Димитров - Никол Шерцингер.  Певицата съобщи в социалните мрежи, че братовчед й Джон е бил убит, след като е блъснат на улицата, а шофьорът е избягал. Шерцингер призова всеки, който има информация за това да помогне, за да бъде намерен извършителят. \"Този свят беше по-добро място с теб и твоето добро, творческо сърце в него. Никога няма да те забравим и ще те носи със себе си завинаги. Моето семейство и аз се молим за всяка информация, която би могла да помогне в разследването на трагичната смърт на този невероятен човек. Моля този, който направи това, да има достойнството и силата да се покаже.      Нашият Бог е любящ и прощаващ, но аз се моля за справедливост за Джон Бой и за закрила за семейството ми. То преживява голяма агония, особено когато знае, че някои просто го е оставил да умре\", признава Никол. Шерцингер беше засипана със съболезнователни съобщения от фенове, а постът й само за час събра над 5 хиляди харесвания.", "date": "2019.10.31", "title": "Смърт разтърси бившата на Гришо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401482-%D0%B7%D0%B0-%D1%81%D0%B5%D0%BA%D1%81%D0%B0-%D0%BF%D0%BE-%D0%BA%D1%80%D1%83%D0%B8%D0%B7%D0%B8%D1%82%D0%B5", "text": "През годините всички сме чували какви ли не истории за разюздано поведение в открито море. Пътниците на круизни кораби са известни със склонността си да захвърлят задръжките и да се впускат в пикантни приключения.   Досега по-скоро се считаше, че неприличните изцепки се случват между пътниците на борда. Оказа се, че има много какво да се разкаже за отношенията между персонала и пътешествениците.     Дали става въпрос за бурно парти на басейн или секс срещу заплащане на някой служител – всичко се случва на борда на круизните кораби. Клеър Сандърс, фризьорка, работила на круизен кораб, разкрива пред „Сън“ скандалните неща, които се случват там.     27-годишната британка, която в продължение на една година е обикаляла цял свят, разказа: „Хората от почистващия персонал си увеличаваха приходите като правеха секс с пасажери в пенсионна възраст. Имаше много хора, които пътуваха сами на околосветски круизи и, когато им ставаше самотно, си говореха с персонала. Обикновено бяха по-възрастни, пенсионери, но барманите и чистачите нямаха нищо против да правят секс с тях за пари. Те го виждаха като начин да си увеличат надницата. И не ги беше срам, всички говореха за това и всеки знаеше какво правят другите“. Клеър, която напуснала работата си, защото развила дерматит заради постоянното киснене на ръцете ѝ във вода, заявява, че животът под палубата бил „страхотен“.     „Помогна ми да израсна, видях изумителни места и купонясвах много“, обясни тя. Преди нея Тина Молсън, която работила на безмитен магазин на борда на круизен кораб, повдигна завесата за това как членовете на екипажа „се свалят“ през цялото време. „Да работиш на круизен кораб е объркан начин на живот. Повечето от служителите скачат в леглото един на друг. Когато някой си тръгваше с представител на противоположния пол, всички извикваха: „Такси“. Това беше шега, за да стане ясно на всички, че им е излязъл късметът“, разкрива Тина.     „Истинският живот е долу под палубата, където членовете на екипажа си лягат един с друг постоянно“, добавя тя.", "date": "2019.10.31", "title": "За секса по круизите!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401483-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Прекрасен ден, за да внесете красота в ежедневието и да се погрижите за здравето. Ако не сте обременени с работа, тогава може да посетите козметик, да си направите прическа или масаж. Опитайте се, да не бъдете прекалено активни в личния си живот. Не променяйте нищо, само ще си загубите времето. Пътуванията, ще бъдат успешни. Трябва да бъдете по-активни в общуването с противоположния пол. Това ще помогне драстично да промените личния си живот и да започнете бурен роман. Семейните трябва да бъдат изключително внимателни, в изказванията си по-адрес на близките. Не е изключено, в пристъп на гняв и недоволство, да кажете такива неща, за които да съжалявате по-късно. Очаква ви ден на успешни открития и изключителни постижения. Сега не е време за почивка, така че работете и не се отпускайте. Ако в сферата на любовта, сте успели да се сбогувате с илюзиите, тогава ще бъдете наистина щастливи. За съжаление, нищо положително не може да се каже за финансовото ви състояние, прекалено сте разточителни.   Трябва да започнете да реализирате, дългогодишните си планове. Дори да са стари и неактуални, въпреки това се заемете с тях. В личния живот, мислите, че всичко върви добре. Всъщност, връзката с любимия е твърде напрегната. Време е да проведете един с друг, откровен разговор. Вечерта чакайте, приятна изненада от роднини. Външните обстоятелства, ще ви принудят да се отклоните от предвидения път. Дори ако сте ужасно уморени от притеснения и проблеми, ще трябва да ги решите сами. Амбициозните планове в семейния живот, лесно може да поставите върху раменете на други хора. Ако продължавате да действате необмислено, в отговор ще получите не похвали, а обвинения и упреци. Очаква ви ден на такива огромни възможности, че лесно ще забравите за дребните неща и по-уверено ще погледнете на живота. Възможна е рязка смяна на местожителството или нова работа. Най-важното е да бъдете по-настоятелни и да не показвате публично слабостите си. Приятна изненада чакайте от избраника, която ще ви донесе много емоции и радост. Днес ще бъдете недоволни от всичко, което се случва наоколо. Дори приятните малки неща няма да ви развеселят и всичко ще е толкова тъжно и скучно. Приятелите и роднините, няма да ви познаят. Във финансовата сфера трябва повече да се довериявате на себе си, а не на бизнес партньорите. Вечерта се откажете, от мазни и солени храни . Очаква ви радостен ден, но само ако ехото от миналото не предизвиква мрачно настроение. Опитайте се да бъдете по-реалистични и не се занимавайте с неща, които не може да промените. Промяната на ситуацията ще бъде от полза, особено на работното място. Не пречи да се отървете от това, което ви пречи да живеете пълноценно и да общувате с хората.   Трябва да се съсредоточите върху действията си, а не върху думите, които казвате по адрес на приятели и роднини. Ако сте наранили някого, помолете за прошка. Днес е труден ден в емоционален план, не влизайте в конфликти. От смели решения ще се нуждаете в бизнеса. Ако трябва да инвестирате,  в  това отношение не бъдете стиснати. Не е препоръчително да изследвате под микроскоп, недостатъците на хората наоколо. Вие също сте далеч от съвършенство, така че бъдете по-честни в това отношение. Това което ви пречи да работите, днес ще ви бъде от помощ. Изненадващо, дори рутинните задачи ще способстват за подобряване на финансовата ситуация. Бъдете внимателни, по време на път. Днес във всичко, ще ви помагат приятелите. Някои от тях, може да ви дадат алтернативни идеи за финансовите проблеми. В личната сфера, не всичко ще е гладко, но ако сте по-отстъпчиви и безкористни, всичко ще е наред. В семейния живот не търсете виновни, помислете може би вие създавате сами проблемите.   Днес трябва задължително да изпълните всичко, което сте обещали. Особено ако се отнася за децата или близките. Отложете временно работата и новите проекти и се заемете с разрешаването на конфликтите. Ако сте притеснени за нещо, от гледна точка на здравето, тогава не трябва да отлагате посещението при лекар. Възможни са сериозни усложнения.", "date": "2019.10.31", "title": "Дневен хороскоп 31 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401484-%D1%81%D0%B2%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D1%81%D1%82%D0%B0%D1%85%D0%B8%D0%B9,-%D0%B0%D0%BC%D0%BF%D0%BB%D0%B8%D0%B9,-%D1%83%D1%80%D0%B1%D0%B0%D0%BD-%D1%83%D1%80%D0%B2%D0%B0%D0%BD-,-%D0%BD%D0%B0%D1%80%D0%BA%D0%B8%D1%81,-%D0%B0%D0%BF%D0%B5%D0%BB%D0%B8%D0%B9-%D0%B8-%D0%B0%D1%80%D0%B8%D1%81%D1%82%D0%BE%D0%B2%D1%83%D0%BB-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Свети Стахий  бил поставен от  за епископ във Византион; заедно с него свети Стахий въздигнал църква в Аргиропол*. Като събрал тук много верни, той ги поучавал на заповедите Христови. Той се трудил така цели шестнадесет години и след такива подвизи предал душата си на Господа. Апостол Андрей ръкоположил в сан епископ  Амплий и Урбан , Амплий - в Диоспол**, Урбан - в Македония. Те ревностно проповядвали Христовото учение и разрушили много идолски капища; с това те настроили против себе си елините и иудеите. Тези врагове на Христовата вяра предали на мъчения светите мъченици, които се удостоили да получат неувяхващи венци.     Светите Наркис, Апелий и Аристовул  също проповядвали Христовото Евангелие: Наркис - в Атина, Апелий - в Ираклия, Аристовул - в Британия. Тези свети мъже след много трудове и подвизи предали душите си на Господа. * Аргиропол, днес Фундукли, предградие на Константинопол близо до Пера и Галата.   ** Диоспол се намирал в Палестина, на северозапад от Йерусалим.", "date": "2019.10.31", "title": "Свв. апостоли Стахий, Амплий, Урбан (Урван), Наркис, Апелий и Аристовул от седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401485-%D0%B7%D0%B0%D0%B4%D0%B0%D1%87%D0%B0-%D1%81-%D0%B4%D0%B2%D0%B5-%D1%82%D1%80%D1%8A%D0%B1%D0%B8-%D0%B8%D0%BD%D1%82%D0%B5%D1%80%D0%B5%D1%81%D1%8A%D1%82-%D0%BD%D0%B0-%D0%B3%D0%B0%D0%B7%D0%BF%D1%80%D0%BE%D0%BC-%D0%B8%D0%BB%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Единият енергиен проект ще е от полза за България, но него явно го бавят нарочно. Другият, от чието изпълнение е заинтересован и \"Газпром\", ще има съмнителни ползи за страната, но пък върви  с пълна сила. Защо ли?       Когато българските власти обещават 635 км газопровод за 12 месеца, а други 151 км газова връзка се бавят 12 години, при положение, че и двата проекта са уж еднакво приоритетни, пита се кой е факторът, който ускорява първия и забавя втория? Тази задачка постави бившият министър на икономиката и енергетиката Трайчо Трайков на форум, организиран от фондация “Конрад Аденауер” и Гражданският съвет. Темата на форума: \"Диверсификация на газовите доставки за България: Геополитически и пазарни изменения”. Трайков даде и отговора: “Интересът на “Газпром” изглежда има твърде определящо значение за това, което се случва в България”.     635-те километра газопровод са т.нар. разширение на газопреносната мрежа – т.е. втората тръба на “Турски поток”, който предвижда пренасянето на газ от Русия до Турция. Това е проект, който само българските управляващи упорстват да наричат “Балкански”, и за който ще се платят 1.102 милиарда eвро. “Булгартрансгаз” осигурява финансирането и е собственик на съоръжението. Докъде стигна интерконекторът с Гърция А интерконекторът с Гърция – т.е споменатата вече 151- километрова газова връзка, ще даде възможност България да се свърже с Трансадриатическия газопровод (ТАП) догодина и да получава 1 милиард куб. м. газ от Азербайджан - една трета от годишното ѝ потребление. Интерконекторът струва 240 млн. евро, от които 220 милиона са капиталови разходи, а за половината от сумата има държавна гаранция. На развитието на този проект е било отделено специално внимание на срещата на новата американска посланичка в България Херо Мустафа с министърката на енергетиката Теменужка Петкова. Според прессъобщението на ведомството, “приоритет както за правителството на Република България, така и за американската страна, е гарантиране на енергийната сигурност чрез диверсификация на доставките на ресурси”. Министър Петкова е представила свършеното досега, а Херо Мустафа “подчерта, че САЩ очакват завършването на газовата връзка в срок”. Проектът за интерконектор между Гърция и България е от стратегическо значение и се подкрепя както политически, така и финансово от Европейския съюз, заяви на конференцията Торстен Гайслер, ръководител на бюрото на фондация “Конрад Аденауер” в България. Той отбеляза, че друг стратегически проект е независимата система за пренос на природен газ в близост до Александруполис, която се очаква да бъде въведена в търговска експлоатация през 2022 г. Няма яснота обаче по заявеното преди време намерение на София да участва в този проект. Чрез интерконектора ще може да се реализират доставки на втечнен природен газ (LNG) в България както от гръцките терминали, така и от съоръжения в Турция. Този път има шанс строителството на газовата връзка, спечелено от гръцката J&P AVAX, най-сетне да започне: “Битките и кризите, за да не стане проектът, не бяха малко, имаше сътресения”, заяви на форума Теодора Георгиева, изпълнителен директор на проектната компания за интерконектора ICGB. В същото време “Балкански поток” явно не се среща с подобни затруднения. “Булгартрансгаз” вече преведе авансово 127 млн. евро на компанията-строител “Аркад”. \"Турски поток\" 2 и \"газпромските санстефанци\" В плановете на “Газпром” България е по-важна като транзитьор на газ, а не като потребител - съотношението е 5 към 1, каза един от докладчиците на конференцията - д-р Пламен Димитров от Българското геополитическо дружество. Целта на “Южен поток”, който трябваше да транзитира над 60 млрд. куб. м. беше именно такава - да увеличи рязко тази роля заради заобикалянето на Украйна. \"През 2014 г. обаче този проект се провали, защото не отговаряше на изискванията на енергийното законодателство на ЕС, а ЕК не бе склонна да направи за него изключение от тези изисквания. Оттогава „Южен поток“ се превърна за проруското енергийно лоби в София в това, което някога е била Санстефанска България за националистите в страната – несбъдната мечта, но и ориентир, задаващ посоката на бъдещите усилия. До голяма степен въжделенията за мащабен транзит на руски газ през българска територия се вписват в сегашния лозунг на правителството: „България да остане на енергийната карта на Европа!“, се казваше в доклада, изнесен от Пламен Димитров. Според него, руското влияние се базира на географията, дългата традиция на българо-руските газови връзки и личните контакти, заварената след 1989 г. енергийна инфраструктура, както и на умението на “Газпром” и руската страна “да мотивират представители на висшия енергиен мениджмънт в България да работят в полза на тези руски проекти”. Сега на дневен ред е втората тръба на “Турски поток”. Трайчо Трайков коментира, че почти нищо няма да спечелим от нея. “Вече почти публично се призна, че сме се отказали от приходите по договора с “Газпром” до 2030 г. Всичко това няма как да ни радва, но може да радва газпромските санстефанци”, заяви той. В доклада, подготвен от д-р Димитров и д-р Димитър Бечев, старши сътрудник към Атлантическия съвет (САЩ) и преподавател в Университета на Северна Каролина, се изразяват опасения, че сериозна част от капацитета на „Балкански поток” може да остане неизползвана. Причината за това е, че макар правителството да го представя за част от несъществуващия газов хъб „Балкан”, става дума за транзитен газопровод, който по дефиницията на ЕС за „голяма енергийна инфраструктура” подлежи на контрол от ЕК, обясняват авторите. Тяхната теза е, че най-вероятно Еврокомисията няма да разреши 90% от капацитета на съоръжението да бъдат използвани само за пренос на руския газ, идващ от „Турски поток\". В България обаче, въпреки бързането, строителството на „Турски поток” 2 закъснява от графика и газ по него няма да потече от 1 януари 2020 г. Управляващите вече обявиха, че ще са готови към средата на годината. Очевидно бързат, за да бъде изпреварена газовата връзка с Гърция. Където газът, там и геополитиката Според д-р Бечев, България може да се поучи от Турция по отношение на енергийната си политика. Турция е вторият най-голям потребител на руски газ в Европа, и макар че енергетиката е гръбнакът на отношенията Москва-Анкара, Турция се стреми да диверсифицира енергийните си доставки, отбеляза той. Руският газ в общия обем намалява - от 48% до 34%, затова пък се увеличават доставките на каспийски газ за турския пазар. Наред с това расте вносът на LNG за Турция, а в последните три години растат и количествата от традиционни доставчици като Алжир и Катар. А какво прави България?", "date": "2019.10.31", "title": "Задача с две тръби: Интересът на \"Газпром\" или на България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401487-31-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "475 г. - Ромул Августул е провъзгласен за римски император.   802 г. - Никифор I е провъзгласен за византийски император.   1470 г. - Хенри VI за втори път става крал на Англия.   1517 г. - Реформацията: Мартин Лутер заковава списъка със своите 95 тезиса на вратата на църквата във Витенберг.   1815 г. - Англичанинът Хъмфри Деви патентова миньорската лампа.   1864 г. - Невада е призната като трийсет и шести щат на САЩ.   1869 г. - Основан е Български революционен централен комитет.   1876 г. - Огромен циклон помита Индия, в резултат на което загиват 200 000 души.   1888 г. - На шотландеца Джон Дънлоп е издаден патент за надуваема гума на велосипед, което по-късно влиза масово в производството на автомобили.   1892 г. - Артър Конан Дойл публикува Приключенията на Шерлок Холмс.   1918 г. - В Европа започва най-унищожителната грипна епидемия - за по-малко от година умират около 20 млн. души.   1919 г. - Създаден е АФК Лийдс Юнайтед.   1922 г. - Бенито Мусолини става министър-председател на Италия на 39-годишна възраст и установява коалиционно правителство съставено от фашисти, националисти и либерали в първите години на управлението му.   1941 г. - След 14 годни, приключва работата по мемориала в Маунт Ръшмор.   1944 г. - Втората световна война: В концентрационния лагер Освиенцим е извършена последната масова екзекуция в газова камера.   1954 г. - В Алжир избухва въстание за национална независимост от Франция.   1956 г. - Суецката криза: Обединеното кралство и Франция започват да бомбардират Египет, за да предизвикат отварянето на Суецкия канал.   1961 г. - Балсамираното тяло на Йосиф Сталин е извадено от Мавзолея на Ленин в Москва и погребано.   1963 г. - В Индианаполис (САЩ) избухва изтичащ газ пропан-бутан по време на състезание по фигурно пързаляне, загиват 74 души и около 400 са ранени.   1984 г. - Министър-председателката на Индия Индира Ганди е убита от двама сикхи от охраната.   1985 г. - Отворена е австралийската писта от Формула 1 Adelaide Street Circuit.   1992 г. - Папа Йоан Павел II се произнася за реабилитирането на Галилео Галилей, осъден като еретик.   1999 г. - Египетски пътнически самолет Боинг-767, прелитащ от Ню Йорк до Кайро, катастрофира край бреговете на Масачузетс, загиват 217 души.", "date": "2019.10.31", "title": "31 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401486-%D0%BC%D0%BE%D1%81%D0%BA%D0%B2%D0%B0-%D0%B8-%D1%85%D0%B0%D0%B2%D0%B0%D0%BD%D0%B0-%D1%83%D0%BA%D1%80%D0%B5%D0%BF%D0%B2%D0%B0%D1%82-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D1%81-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B8%D0%B0%D1%81-%D0%BA%D0%B0%D0%BD%D0%B5%D0%BB-%D0%B2-%D1%80%D1%83%D1%81%D0%B8%D1%8F", "text": "Във вторник президентът на Куба, Мигел Диас-Канел, се срещна с руския президент Владимир Путин в президентската резиденция в Ново-Огарьово, близо до Москва, за да консолидира двустранното сътрудничество и икономико-търговските отношения, предвид блокадата от Съединените щати.   Путин отбеляза, че търговията между двете държави се е увеличила с една трета миналата година, въпреки натиска от Вашингтон. \"Ясно е, че в условията, в които се намира Куба, не е лесно да се решават икономически и социални проблеми. Но като цяло те успяват\", оптимистично заяви президентът на Русия. \"Русия винаги е третирала с особена симпатия независимата позиция на Куба, нейната суверенна политика\", каза той и добави, че Москва харесва укрепването й като държава. Путин заяви, че двустранните контакти на високо ниво се поддържат постоянно и страните изразяват взаимна подкрепа активно и в международните отношения.   Руският президент прие поканата на Диас-Канел да посети Куба и изпрати поздрави до Раул Кастро, а кубинският президент от своя страна обеща да се върне в Русия за честванията на Деня на победата и 75-та годишнина от победата над фашизма. По време на официалното си посещение, което започна в Санкт Петербург, Диас-Канел също се срещна с руския премиер Дмитрий Медведев и бизнесмени. \"Ще останем твърди за никаква отстъпка пред правителството на САЩ\", заяви кубинският лидер, който осъди блокадата и заплахите на Вашингтон и подчерта, че Куба ще запази интересите на чуждестранните компании и ще продължи с програмата си за развитие. Търговията между Куба и Русия се е увеличила от 200 милиона долара през 2013 г. до 451 милиона през 2018 г., а цифрата се очаква да нарасне на 500 милиона през тази година. През последната година Русия изпрати около 1000 микробуса и 50 локомотива в Куба и беше подписана пътна карта, която да допринесе с милионно финансиране за модернизирането на кубинската енергийна система.   Въпреки че властите на двете страни са дискретни по отношение на детайлите на споразуменията, известно е, че Москва е изнасяла стотици автомобили за обслужване на столичната такси услуга, работни превозни средства за полето, беше създадена смесена фирма за производство на строителни материали. Медведев участва в откриването на първия нефтен кладенец на Куба с хоризонтално сондиране в Бока де Харуко. Освен това Русия ще инвестира в обновяването на три кубински термоелектрически централи.   Туризмът също процъфтява: през 2018 г. потокът от руски туристи нарасна с 30% в сравнение с 2017 г., до 137 000 посетители. 93 700 руснаци посетиха Куба само през първите седем месеца на тази година.", "date": "2019.10.31", "title": "Москва и Хавана укрепват връзките с посещението на Диас-Канел в Русия"}
{"url": "http://www.classa.bg/%D1%81%D0%B2%D1%8F%D1%82/item/401488-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D0%B4%D0%BE%D0%B1%D1%80%D0%B8-%D0%B7%D0%B0%D0%BA%D0%BE%D0%BD,-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D1%89-%D1%81%D1%8A%D0%B4%D0%B5%D0%BD%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B8-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Камарата на депутатите на Мексико одобри във вторник конституционните реформи за премахване на политическия имунитет на президента и законодателите, за да могат да бъдат съдени по случаи на корупция и избирателни престъпления. Със 420 гласа „за\", 29 „против\" и 5 въздържали се, Камарата на депутатите одобри реформи в членове 108 и 111 от Конституцията, за да разшири каталога на престъпленията, за които президентът и законодателите могат да бъдат съдени. В края на март Сенатът на републиката с квалифицирано мнозинство одобри конституционни реформи, за да подложи президента на наказателни производства за широк кръг престъпления, а не само за държавна измяна, както бе установено до момента. С тази реформа, която ще се върне в Сената за публикуване в Официален вестник на федерацията, президентът може да бъде съден за корупция и за престъпления, предвидени в член 19 от Конституцията, които включват:   Сексуално насилие или насилие над непълнолетни. Организирана престъпност. Използване на социални програми за изборни цели. Умишлено убийство Убийство на жени. Изнасилване. Отвличане. Трафик на хора Принудително изчезване Премахването на имунитета бе едно от обещанията на Андрес Мануел Лопес Обрадор в президентската му кампания. За мексиканския президент тази поредица от законови промени, наложени от Администрацията му - да класифицира като тежко престъпление корупцията и фалшивото фактуриране, да отмени опрощаването на данъци на едрите бизнесмени, закон за държавни икономии и отнемане на мандата в средата на шестгодишния мандат - представляват \"цяла нова конституция\" за Мексико.   \"С премахването на имунитета ще променим изцяло фигурата на президента; сега той ще носи политическа, наказателна и фискална отговорност. Това, което ще надделее, ще бъде волята на хората\", написа Марио Делгадо, лидер на управляващата партия Морена в Камарата на депутатите.", "date": "2019.10.31", "title": "Мексико одобри закон, позволяващ съдене на президента и законодателите за  корупция"}
