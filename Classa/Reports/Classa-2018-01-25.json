{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377832-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D0%B8%D1%82%D0%B5-%D0%B2-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D1%88%D0%BE%D0%BA%D0%B8%D1%80%D0%B0%D1%89-%D1%81%D0%BF%D0%B8%D1%81%D1%8A%D0%BA-%D1%81-31-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B4%D0%B6%D0%B5%D0%BD%D0%B4%D1%8A%D1%80%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B2%D0%B8%D0%B4%D0%B5%D0%BE", "text": "\r\n       Опасенията на преобладаващата част от обществеността са, че с ратифицирането на Истанбулската конвенция и у нас ще се легализират и толерират възможностите на т.нар. третополови да сключват бракове и осиновяват деца, в пълен разрез с религиозните норми и народните традиции. \r\n   \r\n   Както БЛИЦ по-рано днес информира дори без ратификацията на Истанбулската конвенция  \r\n   \r\n   Като част от антидискриминационната си политика, през 2016 година Комисията за човешки права на Ню Йорк издаде списък с различните полове, които бизнесът трябва да приеме или да си навлече шестцифрени глоби. \r\n   \r\n   Някои от тези полове в допълнение към „мъжкия“ и „женския“ (те все още присъстват), включват “gender bender,” Hijra, Drag Queen, Two Spirit (термин, използван от американските индианци), “gender gifted” и “pangender”. \r\n   \r\n   Не трябва да използвате погрешно местоимение, когато се обръщате към такъв служител. Това може да доведе до глоба в размер на 250 000 долара. Дори се препоръчва тези служители или ръководители, които отказват да използват коректните обръщения, да бъдат уволнявани. Говорителят на Комисията за човешки права заяви, че наказанията няма да се прилагат, ако погрешните местоимения се използват инцидентно, а само когато биват повтаряни злонамерено. \r\n   \r\n   Част от наредбата гласи, че наказуем е „умишленият или повторен отказ да използвате нечие предпочитано име, местоимение или звание.“ Например, нееднократно да наречете трансджендър жена „него“ или „господин“, след като тя е разяснила какви местоимения и звания използва. \r\n   \r\n   Администрацията на експрезидента Барак Обама предизвика бурни дебати и скандали с след като е изпрати препоръки към американските училища, които трябва да позволят на своите ученици да ползват тоалетни по техен избор, според пола, който предпочитат да бъдат. Някои консерватори доринарекоха инициативата на Обама „изнудване“. \r\n   \r\n   Според интернет страницата Live Science  \r\n   \r\n   Националният център за трансджендър равенство обаче оспорва тези данни и твърди че броят на тези хора остава неизвестен. \r\n   \r\n   \r\n\t \r\n  1. Bi-Gendered – в различно време ту мъж, ту жена  2. Cross-Dresser – човек, който се облича в дрехи, типични за противоположния пол. Травестит.  3. Drag-King – жена, която се облича в мъжки дрехи, обикновено за целите на шоу-бизнеса  4. Drag-Queen – мъж, който се облича в женски дрехи, обикновено за целите на шоу-бизнеса  5. Femme Queen – мъж, който с всевъзможни средства (хормони, облекло и дори хирургия) засилва женствените си черти  6. Female-to-Male – жена, добила мъжки облик след хирургическа намеса  7. FTM – жена, добила мъжки облик след хирургическа намеса  8. Gender Bender – лице което експериментира с половите стереотипи или направо отрича съществуването им  9. Genderqueer – лице, което не пасва към никой от половите стереотипи  10. Male-To-Female мъж, добил женски облик след хирургическа намеса  11. MTF – мъж, добил женски облик след хирургическа намеса  12. Non-Op – лица, които не искат да се подлагат на хирургична намеса, но все пак считат себе си транссексуални  13. Hijra – южноазиатското название на транссексуалните  14. Pangender – всеполов 15. Transexual/Transsexual – транссексуален  16. Trans Person – трансджендър личност, непринадлежаща нито към мъжкия, нито към женския пол  17. Woman – жена  18. Man – мъж  19. Butch – лице от женски пол с подчертано мъжко поведение и стил  20. Two-Spirit – двудушевен, с две души  21. Trans – транссексуален, трансджендър  22. Agender – безполов  23. Third Sex – Трети пол  24. Gender Fluid – човек който според условията може да се чувства повече мъж или повече жена  25. Non-Binary Transgender – транджендър лице без принадлежност към никой от половете 26. Androgyne – андрогин, хермафродит 27. Gender-Gifted – трансджендър лице, наслаждаващо се на свободата извън нормата на половете  28. Gender Bender – лице което експериментира с половите стереотипи или направо отрича съществуването им  29. Femme – лице от женски пол с хомосексуална ориентация, следващо стереотипите на женското поведение и стил  30. Person of Transgender Experience – лице с трансджендър опит  31. Androgynous – андрогинен \r\n   \r\n   \r\n", "date": "2018.01.25", "title": "Конвенциите в действие: Шокиращ списък с 31 всякакви джендъри (СКАНДАЛНО ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377826-%D0%B3%D0%B5%D1%80%D1%85%D0%B0%D1%80%D0%B4-%D1%88%D1%80%D1%8C%D0%BE%D0%B4%D0%B5%D1%80-%D1%81%D0%B5-%D0%B6%D0%B5%D0%BD%D0%B8-%D0%B7%D0%B0-%D0%BA%D0%BE%D1%80%D0%B5%D0%B9%D0%BA%D0%B0%D1%82%D0%B0", "text": "Бившият германски канцлер Герхард Шрьодер се готви да сключи пети брак с корейка преводачка, която е с 26 години по-млада от него, след като досегашният му брак се разпадна, съобщи самият той днес, цитиран от Bild и световните агенции.     73-годишният бивш германски лидер – чийто разнообразен личен живот и четири брака му спечелиха прякора „Човекът Ауди\" по аналогия с четирите кръга на емблемата на германския производител на коли – каза, че през тази година ще се ожени за Ким Со Йен.      „Вече се срещнах с нейното семейство\", каза той на пресконференция в Сеул, където усмихната двойка стоеше със сплетени ръце пред камерите.    „Сватбата вероятно ще се състои през есента, а точното място и време ще бъдат определени допълнително\". Ким Со Йен, която е на 47 г., е представител в Сеул на Агенцията за икономическо развитие на германската провинция Северен Рейн-Вестфалия и е работила като преводачка на Шрьодер.      Тяхната връзка стана известна през септември, когато Дорис Шрьодер Копф, четвъртата съпруга на бившия канцлер, каза, че е в процес на развод с него и че Ким Со Йен е част от причините за разпадането на брака им. В четвъртък Шрьодер настояваше, че бъдещата му съпруга няма нищо общо с развода му, но каза, че останалата част от живота си ще прекара пътувайки между Германия и Южна Корея.      Той подчерта, че има необикновен интерес към историята, културата и изкуството на Южна Корея и се надявал да има повече възможности да научи повече за южнокорейците и културното наследство на тази страна. Шрьодер беше федерален канцлер от 1998 до 2005 г.", "date": "2018.01.25", "title": "Герхард Шрьодер се жени за корейката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377827-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D1%82%D0%B0%D0%B7%D0%B8-%D1%84%D0%B8%D1%80%D0%BC%D0%B0-%D0%BF%D1%80%D0%B0%D0%B2%D0%B8-%D0%B5%D0%B4%D0%BD%D0%B8-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "В обществото се появиха нови жертви на инвестиционния посредник \"Глобал Маркетс\", показва разследване на \"Господари на ефира\". Припомняме, че служители на скандалната компания се забъркаха в голям скандал, след като пращаха към конкретни групи хора електронните съобщения и есемеси, всяващи паника и неувереност в банките. Фирмата постоянно сменяше имената си и търсеше нови жертви, които да бъдат измамени.    Първи беше задържан един от компютърните специалисти от \"Глобал Маркетс\", който посочил останалите четирима. Адвокат Наталия Кумпикова е квестор в Комисията по финансов надзор. Тя разказа нови подробности за долната схема.    \"Дружеството сега се казва \"Интерактив къмпани\" ЕООД. То е с отнет лиценз за извършване на дейност като инвестиционен посредник и има неуредени отношения със своите клиенти, за това аз съм назначена за квестор на това дружество, за да помогна на клиентите на дружеството да бъдат уредени техните отношения и ако имат да получават парични средства, да получат своите пари\", заяви пред репортер на \"Господари на ефира адвокат Кумпикова.      Тя разкри, че има такива ощетени хора.      \"Дължимите суми в момента се установяват, като клиентите на дружеството, които са с неуредени отношения, може би са над 100.    Сумите не са малки, като има клиенти от цяла Европа. Зная за тази дейност от различни лица, които са сигнализирали, че са считали, че са сключили договор с легитимен инвестиционен посредник, но се оказва, че не са сключили такъв договор и на практика има на лице данни за измама. Когато съм имала такива случаи има подадени сигнали до прокуратурата и има образувано досъдебно производство\", посочи юристът.    Схемата е, че в повечето случаи се използва името на даден инвестиционен посредник, който няма връзка с измамите, които се извършват.    Това са лица, които нямат лиценз за извършване на такава дейност. Има публична информация на интернет страницата на КФН, където хората могат да проверят адреса, на който отиват, дали съвпада са адреса на дружеството и телефоните, защото в повечето случаи хората отиват на място където няма адрес на истински инвестиционен посредник, а адрес на лица, които извършват тази дейност\", посъветва Кумпикова. Тя разказа, че сигналите срещу \"Глобал Маркетс\" продължават. \"Явно дейността им продължава като адресите през известен перио от време се сменят\", завърши адвокат Наталия Кумпикова.", "date": "2018.01.25", "title": "Пазете се! Тази фирма прави едни от най-големите измами в страната (СНИМКИ/ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377828-%D1%84%D0%BE%D0%BB%D0%BA-%D0%B7%D0%B2%D0%B5%D0%B7%D0%B4%D0%B0-%D0%B0%D0%BA%D0%B0-%D0%BD%D0%B0-%D0%BF%D0%BE%D0%B4%D0%B0-%D0%B2%D1%8A%D0%B2-%D1%84%D0%B8%D1%82%D0%BD%D0%B5%D1%81%D0%B0,-%D0%BD%D0%BE-%D1%8F-%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%BE-%D0%B3%D0%BE%D1%80%D0%B5%D1%89%D0%B0-%D1%81%D0%BB%D0%B5%D0%B4%D0%B0", "text": "В уникална простащина е била хваната фолк певицата Татяна във фитнеса в Пловдив, в който редовно тренирала. Чалга звездата е била спипана да облекчава червата си директно на пода, вместо в специално опреденото за това място – тоалетната, разкриват потресени източници пише „Уикенд\". Изпълнителката на „Пайнер\" била сгащена преди дни директно на местопрестъплението.      Седмици по-рано във фитнеса, който е част от голяма верига спортни центрове, започнали да валят оплаквания, че на пода в банята има фекалии. „Случваше се всеки ден в продължение на цял месец! По пода на банята имаше изпражнения. Накрая решихме да проверяваме клиентите, защото явно някой от тях се изхождаше на плочките вместо в тоалетната\", разказват хора от персонала на спортния център. С това почти детективско разследване се заела лично управителката.      Тя започнала да следи за някаква закономерност в появата на миризливите находки. Тъй като се случвало всеки ден, било сигурно, че те са дело на някой от редовните клиенти. Управителката забелязала точно по кое време става нарушението и направила справка кой е в сградата по това време.        Така лесно открила нарушителката, ползваща банята като тоалетна.Разследването й стигнало до извода, че това най-вероятно е певицата Татяна. За да я обвини обаче, трябвали безспорни доказателства. По закон, в подобни помещения не могат да бъдат сложени камери, така че трябвало да се прибегне до хитрост.    Като не знаела как да потвърди с факти своята теза, управителката решила да хване нарушителката на местопрестъплението. Проследила Татяна до съблекалните, а малко след като певицата влязла в банята, самата тя нахлула при нея. Гледката не я изненадала – на пода лежало доказателство, че някой съвсем скоро е освободил стомашно-чревния си тракт от отпадъчен материал.   Вместо обаче да признае вината си, Татяна започнала да бута екскрементите в канала. „Това не е мое! Видях, че някой се е изакал, и реших да го почистя\", оправдавала се силиконовата звезда. Управителката обаче не паднала по гръб.    „Като не е твое, защо го тъпчеш в канала?\", развикала се тя. В крайна сметка членството на певицата в клуба било прекратено, а клюката как са я хванали да ака на пода в момента е една от най-коментираните теми във фитнес веригата, която има центрове в цяла България. Служителите се чудят как и защо Татяна има напъни всеки път след тренировка.    Единственото им обяснение е, че звездата на фолка си е правела клизми в банята, за да отслабва по-бързо. Подвижният душ бил доста разхлабен, което също ги навело до тази мисъл.", "date": "2018.01.25", "title": "Фолк звезда ака на пода във фитнеса, но я спипаха по гореща следа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377829-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D1%81%D0%B2%D0%B0%D0%BB%D0%B8-%D0%BC%D0%B0%D1%81%D0%BA%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5,-%D0%B2%D0%B8%D0%B4%D1%8F%D1%85%D0%BC%D0%B5-%D0%BA%D0%BE%D0%B8-%D1%81%D0%B0-%D0%BB%D0%B8%D1%86%D0%B5%D0%BC%D0%B5%D1%80%D0%B8%D1%82%D0%B5", "text": "«В критична ситуация се установява...кой колко струва»   «Няма как да си за ратифицирането на документа, въвеждащ третия пол, да се молиш искрено на Господ или Аллах» Истанбулската конвенция и ажиотажът около нея имат за всички българи един изключително положителен и полезен момент.     Всеки един мислещ български гражданин получи отлична възможност да оцени в критична ситуация почти всички български политици и публични личности. В критична ситуация се установява...кой колко струва. Особена радост предизвикаха позициите на Светия Синод и Главното мюфтийство. Религиозните лидери категорично взеха една и съща позиция. Не може да не ни радва факта, че във всички политически партии се оказаха много читави хора с будна мисъл.   Много от тях изказаха публично своето мнение, без страх, ясно и директно. Искрено се радвах, когато хора, които до този момент съм ги слушал с раздразнение, този път говореха умно и аргументирано. Истанбулската конвенция преброи и „гнилите ябълки\" в България, които пет пари не дават за бъдещето на нашата страна и нейните бъдещи поколения, за нашите деца и внуци.Истанбулската конвенция показа и кои политици и публични личности се овъртолиха и се „усукаха по килифарски\".   Любопитен съм как политици, които се отличиха като „гнили ябълки\" ще застанат в катедралата „Свети Александър Невски\" до Българския Патриарх и лицемерно ще започнат да му целуват ръката и да се кръстят на големите религиозни празници. Или ще се кълнат над Библията в НС. Нали разбирате, че с казуса „Истанбулска конвенция\" публично стана ясно, кои са големите измамници и лицемери по празниците в църквите и джамиите.   Няма как да си за ратифицирането на Истанбулската конвенция и да се молиш искрено на Господ или Аллах. Истанбулската конференция свали маските. Много от политиците разчитат на вашата къса памет. На следващите избори ще стане ясно дали все още могат да разчитат на това?", "date": "2018.01.25", "title": "Боян Чуков: Истанбулската конвенция свали маските на политиците, видяхме кои са лицемерите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377830-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%B8%D1%80%D0%B8%D0%BB-%D0%B8%D0%B4%D0%B2%D0%B0-%D1%83-%D0%BD%D0%B0%D1%81-%D0%B7%D0%B0-%D1%82%D1%80%D0%B5%D1%82%D0%B8-%D0%BC%D0%B0%D1%80%D1%82", "text": "Руският патриарх Кирил ще посети България през март във връзка с честванията на 140-ата годишнина от Освобождението. Това казва посланикът на Руската федерация Анатолий Макаров. След като се разбра, че посещение на Владимир Путин по повод Трети март няма да е възможно заради кампанията за президентските избори в Русия, Макаров обясни, че докато не се видят резултатите от вота, е невъзможно да се правят планове за предстояща визита, казва още той пред \"24 часа\".     В интервюто Макаров посочва, че Москва не разглежда България като заплаха за националната си сигурност заради участието на страната в НАТО.   \"И вие можете колкото искате да търсите България в списъка на заплахи (посочен в стратегията за националната сигурност на Русия - бел. ред.), да спекулирате с предположения, но няма да намерите там името на вашата държава. Просто защото никой не я смята за заплаха\", казва дипломатът и добавя, че е друг въпросът \"как вашите политици гледат на страната ни\".   По отношение на възможността за българско участие в големите газови проекти Макаров казва, че страната му запазва нагласа за подновяване на диалога с ЕС за енергетиката. Според него е необходимо да се говори за изграждане на втора тръба на \"Турски поток\" към потребителите в Югоизточна Европа. \"Всички варианти на включване на България в този проект ще могат да се разглеждат,само ако имат съответни разрешения и \"стоманобетонни\", както каза нашият президент, гаранции от страна на ЕК. Същото се отнася и до проекта на газовия хъб \"Балкан\", казва посланикът.", "date": "2018.01.25", "title": "Руският патриарх Кирил идва у нас за Трети март"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/377831-%D0%BE%D0%B3%D1%80%D0%B0%D0%B1%D0%B2%D0%B0%D1%82-%D0%BB%D0%B8-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%BA%D0%BE%D0%BD%D1%86%D0%B5%D1%81%D0%B8%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България се къпе в злато, а чуждите колонизатори я ограбват и за нас остава само екологичната катастрофа. Това е една от най-разпространените тези на родните любители на конспирацията. Популярността й има просто и логично обяснение - позицията на жертва e универсалното извинение за неуспехa и бедността на всеки народ.     Нека да илюстрираме икономическата част на темата с някои основни факти, така че всеки разумен човек да може сам да си отговори на въпроса в заглавието. Унищожаването на околната среда заради златодобива е друг мит, който обаче не е обект на този текст.     Колкото има в трезорите - около 40 тона - там се движим в топ 50 на света. Геоложките ресурси обаче са нещо различно. На теория ги има, а достоверната им оценка е за около 450 т. злато в проучените находища. На практика, могат да бъдат извлечени и от тях да има полза само след няколко нетривиални стъпки:     Малко - около 7.3 т./г. златен еквивалент през 2015 г. (според Геоложката служба на САЩ) основно под формата на концентрати, а не метал. Да, в Европа се движим на 3-4-то място, но на фона на световния добив от 3 100 т./г. и страни като Китай, ЮАР, Русия, Австралия сме капка в морето. До 60-те години основен източник е била мина Злата в Трън, а след това рудник Челопеч, като през 80-те години са се добивали около 2 т./г. злато, с които НРБ редовно е покривала дълговете си към СССР.   През 2015 г. около 4.8 т. (65%) се добиват от ДПМ Челопеч, а останалите идват основно от Горубсо-Кърджали, Елаците-Мед и Асарел-Медет. Големият ръст в последните години се дължи преди всичко на учетворяването на производството в Челопеч след закупуването на мината от Дънди Прешъс Металс.     Канадците от Дънди, разбира се!? Всъщност не точно. ДПМ Челопеч добива меден и пиритен концентрат с различно златно съдържание, като стойността на медта и златото в тях е горе-долу еднаква (вкл. и доста сребро). Да, навремето те искаха да го преработват на място, но за съжаление активистите и властите смело прогониха тази инвестиция и днес ДПМ Челопеч изнася концентрати през половината свят, за да бъдат претопени в Намибия, Китай и други места. И така, добавената стойност от производството на метали отлетя завинаги надалеч.   Единственият значим производител на крайни благородни метали в България е КЦМ АД край Пловдив - по около 300 кг злато и 50 т сребро годишно. Те преработват добива на руда от някои родопски находища и рециклират излязло от употреба електронно оборудване и получават краен метал. Продават ги на този, който дава най-добрата цена, включително на БНБ, и никой няма право да ги обвинява за това.     Българските компании Елаците-Мед и Асарел-Медет добиват около 7 пъти повече руда от ДПМ Челопеч, а годишните им приходи са средно с около 100 милиона лева по-високи. Да, техните концентрати съдържат основно мед и малко злато, но какво значение има това - важна е стойността на метала, а не цвета му. Слава Богу, концентратите им се преработват от Аурубис в Пирдоп, тоест и добавената стойност от този процес остава в България.   И благодарение на това, Средногорието днес е „Мека\"-та на българската тежка индустрия, като произвежда повече добавена стойност на зает дори от София. Факт!     ДПМ Челопеч е най-големият платец на концесионни такси - през 2015 г. плаща 13.8 милиона лева или 18.5% от всички концесии в страната. Това е малко странно на фона на по-ниските им общи приходи, но е факт. Горубсо-Кърджали и някои други малки играчи също добиват златосъдържащи руди, но в доста по-малки количества. Концесионните такси обаче са само върха на айсберга - през същата година ДПМ Челопеч внася в държавните фондове, под формата на данъци, такси и осигуровки, допълнителни около 50 милиона лева. Като добавим и инвестициите в рудника, заплатите и плащанията към доставчици, бързо установяваме, че в страната остава много повече, отколкото се изнася към акционерите. Да не говорим за инвестицията на зелено в Крумовград!     Защото не знае и не може. През 1994 г. държавният рудник Челопеч, чиято дейност е пълнила хазната на НРБ/БКП от 1954 г., е пред ликвидация. Защото държавата не намира пазари за концентрата, нито инвестира в модернизацията му, нито търси нови запаси. Рудникът, а с него и поминъкът на региона, са спасени благодарение на частичната приватизация и последващо концесиониране през 1999 г. Само че тази работа се оказва сложна дори и за частния бизнес и до 2004 г. положението не се подобрява особено. Тогава фалиралата отново мина бива закупена от Дънди Прешъс Металс.   А големите печалби, за които четем по вестниците, идват след дългогодишен труд и стотици милиони долари инвестиции. И голяма част от тях бива инвестирана веднага обратно в търсене и модернизация, защото добивът функционира успешно само по този начин. Свръхтехнологичната и печеливша мина, която виждаме днес, нямаше да бъде възможна, ако концесионните такси бяха твърде високи и сделката не се беше случила. Точно толкова просто е.   Ако не беше концесиониран, днес от рудник Челопеч щяха да са останали само една запечатана шахта, огромни пропадания на повърхността и старо хвостохранилище, което щеше ежедневно да трови река Тополница и селата наоколо. Като тези на бившите Медет, Елшица, Радка и десетки други, зарязани от държавата в пълна разруха стари мини.     ДПМ Челопеч. Защото към концесионните такси и данъците ежегодно добавя и над 1.3 милиона лева дарения, които в голямата си част също остават в Средногорието. Второто място рядко достига и една трета от тази сума.     Челопеч. Благодарение на рекордния ръст на доходите и приходите на местната власт, Челопеч се превръща де факто в единствената провинциална община в България, която привлича население. Скоро към нея ще се присъединят и новите златотърсачи Крумовград и Брезник. Погледнете която и да е класация на общините в България и ще видите поне няколко от Средногорието в челните редици. Като се започне от коефициента на финансова устойчивост на общинските бюджети, дела на собствените приходи, приходите от европроекти, преките частни инвестиции, брутната добавена стойност, заетостта и доходите на човек и се стигне до меки индикатори като средния успех от матурите в училище, събитията в културния и спортен календар, достъпа до здравеопазване, комуникации, заведения и финансово обслужване.     Чавдар - домакин на две хвостохранилища - на ДПМ Челопеч и Елаците-Мед. Комбинацията от високи доходи, концесионни такси, дарения, евро-фондове и един честен кмет прави това възможно.     ЧПГЧО Челопеч, която вече 18 години дава шанс на децата в региона да получат образование на световно ниво срещу символична такса. Вероятно това им дава възможност да напуснат и компанията по-скоро да губи най-умните си потенциални кадри, но е честно и почтено спрямо тях - те могат да решат сами за себе си.     Крумовград. Благодарение на старта на изграждането на новата мина на ДПМ. След като в продължение на 12 години местната власт, медии и активисти се надпреварваха да плюят по проекта, днес тонът е диаметрално противоположен, местните младежи се надпреварват да учат в Минно-геоложкия университет, а за 230 работни места вече има 1700 кандидати само от общината. Идентичен процес ще се случи, когато започне изграждането и на мината в Брезник, където инвеститор е Асарел-Медет. Най-късно в този момент ще се пробудят и жителите на съседната община Трън, които си самоналожиха икономическо ембарго с референдума срещу златодобива от това лято. Въпрос на време е да се осъзнаят - все пак и Крумовград мина по подобен път.     Добивната. Защото за разлика от всеки друг бизнес, минният е неразривно свързан с мястото, на което се случва добивът. Това е огромната разлика между него и бумът на кол-центрове и заводи за сглобяване на елементарни продукти. Последните могат да се изнесат за нула време, ако компанията реши, че заплатите тук са й твърде високи. А това ще се случи рано или късно - все пак имаме амбиция за висок жизнен стандарт.     Освен пряката заетост, тази индустрия има огромен непряк ефект - осигурява съществуването на множество малки фирми-доставчици. Става въпрос за поне 3-4 пъти повече работни места в няколко основни направления: индустриално и инфраструктурно строителство, изкопни работи и рекултивация; производство, монтаж и поддръжка на специализирано електротехническо, минно и металургично оборудване; ремонт и инженерингови услуги; производство и доставка на специфични суровини и материали. Изискванията за качество на модерните минни компании са важен стимул за технологично и организационно развитие на доставчиците. Част от тях успяват да излязат от ограничения местен пазар и да търсят реализация в други предприятия, включително в чужбина. Градчетата в Средногорието са изпълнени с подобни малки фирми, чиито истории на успеха не достигат до сутрешните ТВ блокове.     Не. Всъщност е точно обратното. В края на 90-те години добивната индустрия е в упадък и България разполага с много малко доказани запаси и практически само един едва оцеляващ рудник. След концесионирането на мините, започват сериозни инвестиции не само в технологиите за добив, но и в търсене и проучване. В резултат, днес страната разполага с няколко доста значими находища - Челопеч, Крумовград, Чала, Седефче, Брезник, Трън, Прохорово, Зидарово, Диканите, Сребрен, Златарица и доста други - с доказани запаси (не просто предполагаем ресурс), които многократно надвишават тези отпреди две десетилетия. Звучи парадоксално, но е факт - колкото повече се развива добивът, толкова повече растат запасите.   На теория рудник Челопеч трябва да бъде изчерпан през 2029 г. На практика, той никога в 60-годишната си история не е имал запаси за повече от 15-20 г. напред. А хората в Дънди Прешъс Металс са практици - те просто намират още. На фона на горните факти става пределно ясно, че концесионните плащания практически нямат значение.", "date": "2018.01.25", "title": "Ограбват ли златните концесии на България?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/377823-%D1%81%D0%BE%D1%84%D0%B8%D1%8F-%D0%B8%D0%B7%D1%82%D0%B5%D0%B3%D0%BB%D1%8F-50-%D0%BE%D1%82-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%B2-%D0%B1%D0%B0%D0%BD%D0%BA%D0%B8,-%D0%BA%D1%8A%D0%B4%D0%B5%D1%82%D0%BE-%D0%B4%D1%8A%D1%80%D0%B6%D0%B8-100", "text": "     Това е силна антикорупционна мярка, която има и своята конкретна причина.   Максимумът, който ще бъде позволен на фирмите под шапката на Московска 33, е половината от наличните им средства в какъвто и вид да са. Очаква се още днес намерението да бъде скрепено с нарочно решение на Общинския съвет.     София няма намерение да повтаря грешките на държавата. Освен това си има поука от средствата на Топлофикация, които уволнен за това директор, беше сложил в КТБ и връщането им обратно в хазната се превърна в доста сложен процес.  ", "date": "2018.01.25", "title": "София изтегля 50% от парите си в банки, където държи 100%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377824-%D0%B0%D1%84%D0%B5%D1%80%D0%B8%D0%BC,-%D0%B1%D0%B0%D1%88%D0%B1%D0%B0%D0%BA%D0%B0%D0%BD-%D0%B1%D0%BE%D1%80%D0%B8%D1%81%D0%BE%D0%B2,-%D0%BC%D0%B0%D1%88%D0%B0%D0%BB%D0%BB%D0%B0%D1%85", "text": "                  Среща ЕС-Ердоган ще е добре за всички ни, рече канцлерката след разговора с Борисов във Варна, игнорирайки напълно чувствата на народа домакин. „Помирението“ между европейската върхушка и Турция с участието на тричленката Антонио Таяни, Жан-Клод Юнкер и Доналд Туск и при посредничеството на нашия башбакан Борисов ще се състои, забележете, през март  – месецът, в който е кулминацията на тържествата по случай 140 години от Освобождението ни от османско владичество! Ердоган likes this! Символната дипломация е по вкуса на турския президент. Трябва ли да припомняме, че той привика Борисов навръх рождения му ден и башбаканът ни го отпразнува с „Тайпи“. Способността да понася унижения у нас се продава като висша дипломация.   Ако възобновяването на диалога межу ЕС и Турция е толкова спешна задача, да го бяха поканили у дома си – в Брюксел. Само че еврократите правилно са преценили, че гостуването на персона нон грата като Ердоган ще предизвика негативна обществена реакция, предвид попържните на турския лидер по адрес на Европа. Правозащитните организации също ще скочат. А в САЩ охраната на турския лидер чисто и просто преби протестиращите. Излишни главоболия. Затова явно са решили да възложат трудната мисия на „нашия приятел“ Борисов, който бездруго превива гръбнак пред „комшу“.   „Миротворческата“ инициатива на ЕС и Борисов идва в момент, когато Турция все повече се превръща в деспотична държава. В турски затвори гният десетки хиляди общественици, интелктуалци, учители и журналисти, обвинени за преврата преди две години. Турската власт се разправя безпардонно с всяка проява на словесна дързост.    Нещо повече – поканата идва в момент, когато Турция провежда военна агресия в Северна Сирия, погазвайки всякакви международни правила. Но ЕС преглъща всичко това и търси помирение с диктатора. Представяте ли си какъв вой щеше да настане, ако това се случваше не с Турция, а с Русия. Но изглежда за лицемерна Европа международното право важи само за отделно взети страни.   Европа е в плен на своите слабости. Неспособен да се справи  с мигрантското цунами, предизвикано впрочем от същата тази Меркел,  ЕС сключи сделка с Ердоган – пари срещу „възпиране“ на мигрантския поток. Така изпадна в пълна зависимост от султана. И той го съзнава. Затова всеки път, щом ЕС тръгне да му продава фасони, да го плаши със замразяване на процеса по присъединяване или да му придиря за човешките права, той цака с безотказния си коз – „ще отворя шлюзовете пред мигрантите“. И Европа тутакси се снишава. Унизителна гледка.   Което даде пълното право на Ердоган да заяви в навечерието на референдума, укрепил едноличната му власт в Турция: „Те (европейците) използват всякакви пътища, за да нападат Турция, но всички виждат очевидната истина, че колкото ние стоим здраво стъпили върху краката си, толкова повече те губят почва”.   Що се отнася до отношенията между София и Анкара, не бива нито за миг да забравяме скандалната намеса на турската държава на последните парламентарни избори. Турция създаде и финансира щедро протурската партия ДОСТ и само адекватната реакция на служебния кабинет и президента Радев възпря агресивната чужда намеса във вътрешните ни дела.   След всичко това самозваният „миротворец“ Борисов върти метани пред Ердоган и без грам свян заявява, че това, което го прави най-щастлив, е възстановяването на достлука между Турция и Европа. „Най-щастлив“, анадъмо?   Трудно можем да си представим по-унизително отношение към българската история и националните чувства от това, което демонстрират сегашните управляващи.   Впрочем десетилетна тактика на турската дипломация е всяка година около 3 март да заявява под един или друг предлог присъствие у нас и, напомняйки за ония печални пет века, да вгорчи националния празник на българите. Тази година обаче пробивът й е колосален и се дължи на вътрешен човек.   В същото време властта се гъне като пожарникарски шланг по въпроса за визитата на Путин по покана на президента Радев. Правят се, че подобна тема не съществува. Един вид – ако рече да дойде, да заповяда, но ние нямаме нищо общо с това. Правителството прави възможното да не придвижва българо-руските теми, за да няма материални причини за визитата на Путин. А какво по-логично от това за празника да бъде поканен държавният глава на Русия?    Преди седмица, на въпрос за предстоящата визита, дясната ръка на Борисов – Цветан Цветанов дори препоръча: „Ние по-добре да си гледаме европредседателството“, подритвайки темата като едва ли не вредна за европейското ни реноме. Същевременно и премиерът, и заместниците му, не спират да правят теманета на Ердоган. „Той е винаги добре дошъл у нас“, зарадва се оня ден Екатерина Захариева и шербет й капна от устата.   Но най-големият парадокс е, че това унизително поведение се преглъща от т.нар. патриоти във властта. Същите ония, дето вееха байряка по площадите и ревяха „Стани, стани, юнак балкански…“. От „патриота“ Сидеров, който искаше забрана на новините на турски език по БНТ, от „патриота“ Каракачанов, който  скачаше срещу членството на Турция в ЕС, от „патриота“ Симеонов, който млатеше турски баби по границата. Днес тия юнаци слушат шербетлийските приказки на Борисов по адрес на Анкара и в сърцето им не трепва грам патриотичен плам, а устите им – онемели, гаче ли пълни с баклави.   Днес тия довчерашни патриоти са вече на управленската синия и сърцата им спряха да тупкат тревожно от близостта на „наште душмани“, те са вече „рая покорна“.   Днес те управляват заедно с Борисов, който открито фаворизира Турция за сметка на Русия у нас и се изживява публично като троянски кон на Анкара в ЕС. Българският премиер изглежда много по-ангажиран с интересите на Турция и Западните Балкани пред ЕС, отколкото с отстояването на нашите собствени.   Да работиш за чужда държава все още минава за престъпление, въпреки пълната загуба на суверенитет. А с всички свои досегашни действия Борисов работи в ущърб на националния интерес. И ако днес опасността от военна турска агресия е минимална, то намесата в изборите ни е скорошен факт, а икономическото ни и културно асимилиране буди неприкрити апетити. И заслугата за това е на Борисов.   Кабинетът „Борисов 1“ погреба „Белене“, с което улесни появата на АЕЦ „Аккую“ в Турция. Така съвсем скоро България ще се окаже с изчерпани електроенергийни мощности и ще трябва да внася ток от южната си съседка.   Трябва ли да припомняме престъплението „Южен поток“, извършено от Борисов, в резултата на което се роди „Турски поток“? Така вместо газопроводът да минава през България, да захранва прословутия хъб „Балкан“ и да носи приходи на държавата ни, сега тръбите отиват директно в Турция, а ние сме зависими от страна-транзитьор. Южната ни съседка нахлу агресивно и в болничния сектор, както и в здравеопазването като цяло. Достатъчно е да споменем само далаверата на Петър Москов с турските ваксини, останала недоразследвана и до днес.   Ами концесията за летище „София“? Апетити към най-големия ни аеропорт има турска фирма, а целта е софийското летище да бъде сведено до междинна станция на турските авиолинии. В момента Турция изгражда най-голямото летище в цяла Европа и не се нуждае от българска конкуренция. Само намесата на службите и президента преди месеци спря този опасен пробив в националната сигурност. Сега обаче правителството на Борисов възобнови концесионната процедура и най-голямото ни летище е застрашено да повтори съдбата на някогашния държавен гигант – авиокомпания „Балкан“.   Всичко това се дължи на системните усилия на Борисов, угрижен повече за европейското бъдеще на Турция, отколкото за бъднините на собствената му страна.  ", "date": "2018.01.25", "title": "Аферим, башбакан Борисов, машаллах!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377825-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BA%D0%B0%D0%BD%D1%86%D0%BB%D0%B5%D1%80-%D0%B8-%D1%86%D0%B5%D0%BB%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B2%D1%8A%D0%B2-%D1%84%D0%BE%D0%BA%D1%83%D1%81%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8", "text": "Посещението на Ангела Меркел у нас и намеренията на България като председател на Съвета на ЕС са намерили отражение в общо 156 публикации в 23 страни по света на девет езика. Това показва количествен анализ на медийния отзвук в интернет.   Съотношението на положителни към отрицателни публикации за България е 138 на 3. Международната подкрепа за приоритетите и ролята на Българското председателство на Съвета на ЕС намират широк и преобладаващо положителен световен отзвук след посещението на германския канцлер у нас миналата събота.     Широко е отразена и голямата новина от визитата на Меркел в София - зелена светлина за инициативата на България да бъде домакин среща ЕС - Турция през март във Варна.   Като главни теми се очертават подкрепата на Германия за конструктивната роля на България в отношенията между ЕС и Турция, за девиза на председателството \"Съединението прави силата\" и за сигурната охрана на външната граница на ЕС от страната ни.   Тези акценти открояват например в кореспонденциите си агенция \"Асошиейтед прес\" и телевизионният канал \"Евронюз\". Германският канцлер изрази подкрепа за продължаване на диалога между ЕС и Турция, пише АП. В статията се казва още, че мотото на Българското председателство - \"Съединението прави силата\" - е \"това, от което всички в ЕС имаме нужда\".   В София Меркел обсъди с българския си партньор Бойко Борисов основните цели на шестмесечното председателство на Съвета на ЕС, което балканската държава пое в началото на годината, допълва агенцията. \"Меркел приветства среща между ЕС и Турция за подобряване на отношенията\" е заглавието на Ройтерс . \"Тази среща ще бъде добър шанс да се говори с Турция по всички въпроси\", каза германският канцлер по време на пресконференцията с премиера Бойко Борисов и допълни, че са необходими \"подредени отношения\" с Турция за решаване на проблемите, които възникват. \"Ангела Меркел подкрепя дневния ред на България\" е заглавието на швейцарския \"Льо Тан\", който подчертава близките отношения между Меркел и българския министър-председател Бойко Борисов и това, че българската дипломация в момента се радва на „попътен вятър\". Изданието цитира Румяна Бъчварова, шеф на кабинета на министър-председателя: \"Канцлерът не само одобри нашите приоритети, но също всичките ни инициативи\".", "date": "2018.01.25", "title": "Посещението на германския канцлер и целите на Българското председателство - във фокуса на световните медии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377822-%D0%BF%D0%BE%D0%B7%D0%BE%D1%80-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D1%8A%D0%B4-%D0%B5-%D1%80%D0%B0%D0%B7%D1%80%D0%B5%D1%88%D0%B8%D0%BB-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%B4%D0%B0-%D0%BE%D1%81%D0%B8%D0%BD%D0%BE%D0%B2%D0%B8-%D0%B4%D0%B5%D1%82%D0%B5", "text": "      Още повече, че адвокатът на осиновителя – представител на “третия пол” – е сред най-яростните лобисти за ратификацията на скандалната “Истанбулска конвенция”. Това е адвокат Йорданка Бекирска, изпълнителен директор на финансираната със соросоидни грантове Фондация “Български адвокати за правата на човека”.     В Управителния съвет на НПО-то влизат адвокати на подсъдими олигарси и други небезизвестни грантаджии като Александър Кашъмов от Програма “Достъп до информация”. В ръководството на Фондацията е и Здравка Калайджиева, бивш съдия в Европейския съд за правата на човека, който целенасочено работи за налагането на еднополовите бракове на цялата територия на Европа.    Въпреки че разполагат със съдебното решение, от Български адвокати за правата на човека умишлено го крият. Опасенията им са свързани с евентуално обжалване на съдебното решение или сезиране от страна на компетентните институции, които трябва да установят – заблудени ли са били социалните власти и съдията, допуснал осиновяването на дете от трансджендър.   Има достатъчно данни да се приеме, че осиновяването е станало на ръба на закона. Осиновеното дете е предоставено на “семейство”, съставено от мъж и от втори мъж, изразяващ себе си като “жена”. Става въпрос за транссексуален мъж, който преди да сключи “граждански брак” по реда на Семейния кодекс, официално е сменил пола си и от мъж е станал “жена”.    Опитът да се заобиколи българското законодателство, както и да се прикрие истината за “семейството” пред социалните власти и съдебните органи, дава достатъчно основание за обявяване на цялата процедура по осиновяването на беззащитното същество за невалидна.  Съмненията за това, че в случая може да става въпрос за умишлени действия от лобистка организация, имащи за цел да се осигури “пробив” в българското законодателство и дори Конституцията, се засилват и от факта, че представляваното от Бекирска НПО е сред най-активно работещите за прокарване на “Истанбулската конвенция”, която отключва възможността за въвеждането на “третия пол” у нас. Бекирска дълги години е работила в Български център за джендър изследвания, както и с Българския хелзинкски комитет – НПО-то-пионер в натрапването на соросоидната трансджендър идеология у нас.      ", "date": "2018.01.25", "title": "Позор! Български съд е разрешил транссексуален да осинови дете!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377818-%D0%BF%D1%80%D0%B5%D0%B8%D0%BC%D0%B5%D0%BD%D1%83%D0%B2%D0%B0%D1%82-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D1%81%D0%BA%D0%BE%D0%BF%D0%B8%D0%B5", "text": "Министър-председателите на Гърция и на Македония - Алексис Ципрас и Зоран Заев, разговаряха повече от 2 часа в кулоарите на годишната среща на Световния икономически форум в Давос, съобщи БНР. Основната тема на първия двустранен контакт на такова ниво от 7 години беше спорът за името на бившата югославска република. Ципрас и Заев изразиха добрата воля на своите правителства за намиране на решение след 27 години противопоставяне и за ускоряване на преговорите. Ципрас обеща, че при добра воля от Скопие гръцкият парламент ще подкрепи македонската кандидатура за членство в ЕС и НАТО. Заев пък обяви, че като първи жест в тази посока летището на Скопие \"Александър Велики\" и магистралата със същото име вече ще се казват \"Приятелство\". По-рано днес македонското правителство обяви, че е започнало да анализира рамката за предстоящите преговори с Гърция, която предложи посредникът от ООН Матю Нимиц. В Скопие се подготвят консултации за намиране на консенсусна македонска позиция с участието на премиера Зоран Заев, президента Георге Иванов и лидерите на Демократичния съюз за интеграция Али Ахмети и на опозиционната ВМРО-ДПМНЕ Християн Мицовски. Нимиц се очаква да пристигне в Скопие на 31 януари и да разговаря с политическото ръководство на страната на 1 февруари.", "date": "2018.01.25", "title": "Преименуват летището в Скопие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377819-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BB%D0%BE%D1%88%D0%B8%D1%82%D0%B5-%D0%BA%D1%80%D0%B5%D0%B4%D0%B8%D1%82%D0%B8", "text": "Необслужваните потребителски кредити в България намаляват през последната една година, като към края на декември 2017 г. те са в размер на малко на близо 803 млн. Това е с почти 13% по-малко отколкото са били година по рано (916 млн. лв.) и едно от най-ниските нива от 2009 г. насам, показва справка на изданието в масивите на Българска народна банка (БНБ). Лошите ипотечни заеми също намаляват. От необслужвани ипотеки за 1,5 млрд. лв. през декември 2016 г., то в края на миналата годна те са за 1,2 млрд. лева. Към края на декември 2017 г. депозитите на домакинствата и нетърговските организации, обслужващи домакинствата (НТООД) възлизат на 47,9 млрд. лв. (48% от БВП). Това е с 5,4% повече, отколкото са били година по-рано, става ясно от паричната статистика на БНБ, публикувана днес. През последния месец от 2017 г. спестяванията на неправителствения сектор са в размер на 72,4 млрд. лв. (72,6% от БВП), като годишното им увеличение е 6,1%, отчитат още от централната банка. На месечна база повишението е 5,3%. Депозитите на нефинансовите предприятия са малко над 22 млрд. лв. (22,1% от БВП) в края на декември 2017 г. В сравнение със същия месец на 2016 г. те се увеличават с 13,8%. В същото време влоговете на финансовите предприятия намаляват с 26,9% на годишна база през декември 2017 г. и в края на месеца достигат 2,5 млрд. лв. За една година банките са отпуснали потребителски кредити за над 7,7 млрд. лв., което е с 5,8% повече спрямо декември 2016 г. Ипотечните кредити се увеличават на годишна база със 7,4%, като в края на 2017 те достигат 9,4 млрд. лв. На годишна база кредитите, отпуснати на сдруженията на собствениците по Национална програма за енергийна ефективност на многофамилни жилищни сгради другите кредити се увеличават с 15% и достигат 1.2 млрд. лв., показват още данните на БНБ.", "date": "2018.01.25", "title": "Намаляват лошите кредити"}
{"url": "http://www.classa.bg/%D1%82%D0%B5%D1%85%D0%BD%D0%BE/item/377820-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%B7%D0%B0-%D1%87%D0%B0%D1%81%D1%82%D0%B5%D0%BD-%D0%BF%D0%BE%D0%BB%D0%B5%D1%82-%D0%B4%D0%BE-%D0%BB%D1%83%D0%BD%D0%B0%D1%82%D0%B0", "text": "Конкурсът за изпращане на космически апарат към Луната е отложен. Не се намериха готови да изпълнят този скок в установения срок - до 31 март 2018 г. Главната награда от 30 милиона долара няма да бъде връчена, съобщиха организаторите на конкурса XPRIZE, съвместно с компанията \"Гугъл\" (Google). Сред задълбочени консултации с петимата финалисти на Google Lunar XPRIZE, стигнахме до извода, че нито един от отборите няма да опита да достигне до Луната преди крайния срок - 31 март. Този в буквалния смисъл думата \"изстрел до Луната\" е трудно осъществим, и въпреки че очаквахме победил още сега, заради трудности с финансирането, технически и нормативни проблеми, главната награда от 30 милиона долара ще остане непотърсен\", се казва в съобщението на основателя на XPRIZE Питър Диамандис и на старшия изпълнителен директор Мaркъс Шинглес. Участниците в конкурса трябваше да осъществят кацане на спътника на Земята на апарат, който трябваше да премине самостоятелно 500 метра, да направи снимки и видео и да ги излъчи. За частично изпълнение се предвиждаха 20 и 10 милиона долара. Организаторите не се отказват, те разглеждат варианти, като един от тях е търсене на нов главен спонсор на инициативата, който би продължил доброто дело на \"Гугъл\". Не се изключва вариантът за продължаване на състезанието, но не на търговска основа.", "date": "2018.01.25", "title": "Провал на конкурса за частен полет до луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377821-%D0%B2%D0%BE%D1%82%D1%8A%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BD%D0%B5-%D0%BC%D0%B8%D0%BD%D0%B0", "text": "    Парламентът отхвърли вота на недоверие към правителството, внесен от БСП. \"За\" гласуваха 103-ма депутати от БСП и ДПС. \"Против\" бяха 131 народни представители от ГЕРБ, Обединени патриоти, \"Воля\" и един независим депутат.     При внасянето на вота социалистите се мотивираха с провал в политиката за борба с корупцията. От ГЕРБ определиха искането като несъстоятелно, което цели да се дестабилизира управлението.   От ДПС бяха заявили, че ще гласуват против правителството, но със свои мотиви.", "date": "2018.01.25", "title": "Вотът очаквано не мина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377817-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6%D1%82%D0%B0-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Комисията по въпросите на децата, младежта и спорта отхвърли ратификацията на Истанбулската конвенция. Това съобщи председателят на комисията и депутат от НФСБ в групата на \"Обединени патриоти\" Славчо Атанасов, цитиран от пресцентъра на НФСБ. Решението е било взето с 10 на 9 гласа. \"Против\" са гласували Обенинени патриоти, Георги Марков от ГЕРБ, \"Воля\" и депутатите от БСП. \"За\" ратифицирането на конвенцията се са се обявили останалите представители на ГЕРБ и ДПС. \"По принцип колегите са за защита на жените от насилие - това бе посочено като безспорен факт. Но в тази конвенция, която аз определих като красив бонбон, в който има отровен плод, се съдържат опасни текстове\", е коментирал Славчо Атанасов. По думите му в Конвенцията има 5 скандални члена, които променят изцяло нейната същност. Те отваряли вратата към еднополовите бракове и налагат нестереотипни роли на половете, различни от традиционно утвърдените \"мъж\" и \"жена\".", "date": "2018.01.25", "title": "Комисията за младежта отхвърли истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377813-%D0%BF%D0%BE-%D0%B5%D0%B4%D0%BD%D0%B0-%D0%B0%D0%BD%D0%B0%D1%82%D0%B5%D0%BC%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B8-%D0%B4%D0%B0-%D1%81%D0%B8-%D1%85%D0%BE%D0%B4%D0%B8%D0%BC", "text": "Ако за някого реакцията на Българската православна църква по темата с Истанбулската конвенция е неочаквана, значи вероятно не е следил поведението на Синода през последните десетина години поне.   Самата тема там отдавна не е за насилието над жени и това как то може да се противодейства, а дали една думичка представлява \"капан\", който в бъдеще евентуално ще позволи въвеждането на еднополови бракове и трети полове. А там позицията на църквата, явяваща се като защитник на традициите, консервативните ценности и т.н. е ясна. Най-малкото и Католическата църква в България се изказа срещу ратифицирането.         Защото ако не става въпрос за голям християнски празник или нещо за заклеймяване, оттам идва предимно тишина и от време на време някой и друг скандал.   Ролята на религията и на Църквата винаги е била да бъде морализатор на обществото - да дава представите за добро и зло, за праведност. Това предполага издигането на едни определени ценности, които (тъй като става въпрос за религия и нещо, което се предполага, че е дадено от Бога) стоят статични и непроменливи.     Големият въпрос е, че тази морална роля на Църквата и религията не трябва да се изчерпва дотук, а на практика става точно това.   През последните години ние виждаме една куха институция, от която излизат предимно послания за това какво не е библейско, демонстрации на лукс и приближеност към властта (часовници \"Ролекс\", автомобили \"Линкълн\", големи вечери с \"благочестиви\" бизнесмени и т.н.) и  .   Църквата сякаш е оставила личния пример и социалната си роля, за да заеме удобно зоната си на комфорт и да не се разправя с нищо друго. А за разлика от Синода, светът се променя. И на \"пазара\" на вяра има достатъчно астролози, врачки, езотерика, митични учения и т.н., които предлагат онези отговори и обяснения за света, които в църквата най-често са написани по неразбираем начин.   Това малко или много е конкурентна среда, в която Църквата избира да остане затворена зад дебелите си стени и да чака хората сами да дойдат. И ако част от тях идват по навик или когато се случи нещо \"застрашаващо\" православието, то една голяма част просто се отдръпват.   Паралелно с това влизат и всички онези скандали или агресивното поведение на хора като отец Дионисий, който макар да не е официален говорител на Синода, се свързва с официалната институция.     И ако БПЦ действително иска да бъде този морален стожер на българското общество, за който претендира, трябва да излезе сред хората и да се върне към проповедническата си дейност. Хората имат нужда от вяра, а не от канони. И за да повярват на една дискредитирала се многократно организация, тя трябва да покаже промяна.   Трябва да покаже, че не само проповядва християнството, а сама го следва. И да помага на хората. Да ги успокои и да им донесе мир в душите. А религия, която само знае да размахва пръст, не прави нито едно от тези неща.     Църквата ще заработи наистина, когато това стане обща практика. Когато владиците започнат да насърчават духовния живот извън храма и то не като пост и молитва, а като създаване на църковни общности. Когато започне да се застава в подкрепа на каузи, а не срещу тях. И милосърдието и добротата започнат да движат действията на архиереите, а не отричането.   Тогава реално ще има смисъл. Иначе с анатема всеки знае...", "date": "2018.01.25", "title": "По една \"анатема\" за всички и да си ходим"}
{"url": "http://www.classa.bg/%D1%81%D0%B2%D1%8F%D1%82/item/377814-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D1%80%D0%B5%D0%B9%D1%86%D0%B8", "text": "Северна Корея призова всички корейци по света да постигнат пробив за обединението на страната без помощта на други държави, предаде Ройтерс.     Всички корейци трябва да подпомагат контактите, пътуванията и сътрудничеството между Северна и Южна Корея, се казва в изявлението, цитирано от севернокорейски държавни медии.   В изявлението, направено след съвместна среща на правителството и политически партии, се подчертава, че корейците трябва да се борят енергично за намаляване на военното напрежение и създаване на мирен климат на Корейския полуостров.", "date": "2018.01.25", "title": "Северна Корея призова за обединение на всички корейци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377815-%D0%B7%D0%B0%D1%89%D0%BE-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%BC%D0%B5-%D1%82%D0%BE%D0%B2%D0%B0-%D0%BA%D0%BE%D0%B9-%D0%B3%D0%BE-%D0%B8%D0%B7%D0%B2%D1%8A%D1%80%D1%88%D0%B8-%D0%B2%D1%8A%D1%80%D0%BD%D0%B0%D1%85%D0%BC%D0%B5-%D1%81%D0%B5-100-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D0%B7%D0%B0%D0%B4-%D0%BD%D0%B0%D1%80%D0%BE%D0%B4%D1%8A%D1%82-%D0%BF%D0%BE-%D0%B4%D0%BE%D0%B1%D1%80%D0%B5-%D0%BB%D0%B8-%D0%B5-%D1%81%D0%B5%D0%B3%D0%B0-%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0%D1%89%D0%BE-%D1%81%D0%B0-%D0%B6%D0%B8%D0%B2%D0%B8-%D0%B2%D0%B8%D0%BD%D0%BE%D0%B2%D0%BD%D0%B8%D1%82%D0%B5", "text": "Покажете това на децата, внуците и правнуците си! Обяснете им защо на 10 ноември 1989 г. Раят на Земята – България е била най-многолюдна. С най-много българи в цялата си 1335-годишна история. Но бъдете честни пред себе си, за да не излъжете децата си, внуците и правнуците.  Кажете им още, че никога вече в България не може да има социализъм, но им кажете, че през 2018 ще има революция като октомврийската през 1917, но социализъм няма да има никога повече в историята на човечеството, защото парите няма да позволят хората да са щастливи, нахранени, с домове, с работа за всеки, без наркотици и оръжия, убийства. ", "date": "2018.01.25", "title": "Защо допуснахме това? Кой го извърши? Върнахме се 100 години назад! Народът по-добре ли е сега? А държавата? Защо са живи виновните?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377816-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BF%D1%8A%D1%80%D0%B2%D0%B8%D1%8F-%D0%B2%D0%BE%D1%82-%D1%81%D1%80%D0%B5%D1%89%D1%83-%E2%80%9E%D0%B1%D0%BE%D1%80%D0%B8%D1%81%D0%BE%D0%B2%E2%80%9D-3", "text": "Днес е гласуването по първия вот на недоверие срещу кабинета “Борисов”. Депутатите ще кажат своите „за” и „против” оставката на правителството още в началото на пленарното заседание.   По време на дебатите във вторник всички парламентарни групи вече обявиха своите позиции, така че изненади не се очакват.     Сметките сочат, че БСП и ДПС заедно събират 105 гласа. Те обаче не са достатъчни срещу 131 гласа на управляващите ГЕРБ и Обединените патриоти плюс Воля. За да е успешен един вот, са необходими поне 121 гласа. Затова очакването е кабинетът да оцелее след първата опозиционна атака по темата „корупция”.", "date": "2018.01.25", "title": "Депутатите гласуват първия вот срещу „Борисов” 3"}
{"url": "http://www.classa.bg/%D1%81%D0%B2%D1%8F%D1%82/item/377811-%D0%BA%D0%B8%D1%82%D0%B0%D0%B9-%D0%BE%D0%B1%D0%B5%D1%89%D0%B0-%D0%BD%D0%B0-%D1%81%D0%B0%D1%89-%D0%BF%D1%8A%D0%BB%D0%BD%D0%BE-%D1%83%D0%BD%D0%B8%D0%B6%D0%B5%D0%BD%D0%B8%D0%B5-,-%D0%B0%D0%BA%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D1%82-%D0%B2-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Пекин заплаши Вашингтон с \"пълно унижение\", ако продължава своите \"провокации\" в Южнокитайско море, след като американски разрушител, оборудван с управляеми ракети, е бил забелязан в близост до оспорвания остров Huangyan.   В нощта на сряда, разрушителят USS Хопър плавал на по-малко от 12 морски мили от остров Huangyan в Южнокитайско море, чийто суверенитет се претендира от Пекин. Пентагонът описва маневрата като част от своите \"рутинни\" операции в международните води.   В отговор, Global Times, официална медия на Комунистическата партия на Китай, публикува кратък коментар, в който предупреди, че въпреки че Пекин \"проявява сдържаност\", за провокациите на САЩ в Южнокитайско море \"има граници\".   \"Ако САЩ не спрат провокациите си, Китай рано или късно ще милитаризира островите\", се казва в доклада. \"Вашингтон ще изчерпи вариантите за контрамерки и ще бъде подложен на пълно унижение\", добавя той.   В същия дух вестник \"Народен вестник\", друг официален вестник на Комунистическата партия, разкритикува САЩ за извършването на така наречените операции \"по свобода на корабоплаването\", които, каза той, навреждат на усилията на Китай за \"подобряване на мирното сътрудничество\" в региона.   Според вестника, ако Вашингтон продължава да причинява проблеми и да създава напрежение в Южнокитайско море, Пекин \"ще бъде принуден да заключи, че е необходимо да засили и ускори процеса на изграждане на своите възможности в областта, за опазване на регионалния мир и стабилност \".", "date": "2018.01.25", "title": "Китай обеща на САЩ \"пълно унижение\", ако продължават да провокират в Южнокитайско море"}
{"url": "http://www.classa.bg/%D1%81%D0%B2%D1%8F%D1%82/item/377808-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D0%B1%D1%8F%D0%B2%D0%B8-%D1%82%D1%80%D0%B0%D0%BD%D1%81-%D1%82%D0%B8%D1%85%D0%BE%D0%BE%D0%BA%D0%B5%D0%B0%D0%BD%D1%81%D0%BA%D0%BE-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BE%D1%82-11-%D0%B4%D1%8A%D1%80%D0%B6%D0%B0%D0%B2%D0%B8", "text": "Във вторник 11-те страни, които участват в широкото и прогресивно споразумение за транс-тихоокеанско партньорство (CPTPP), включително Мексико, постигнаха споразумение.   Чрез изявление Министерството на външните работи на Мексико информира, че споразумението е постигнато по време на срещата в Токио, Япония, където са решени \"предстоящите проблеми\" на CPTPP.   В текста мексиканското министерство на външните работи обяснява, че от ноември миналата година, когато се проведе среща на министрите на Азиатско-тихоокеанския форум за сътрудничество (APEC) в Да Нанг, Виетнам, са останали четири въпроса. Тези точки били решени този вторник.   \"Като следваща стъпка страните ще продължат с вътрешните си процедури, за да напреднат в подготовката за подписване на договора\", гласи текстът.   В мексиканското изявление се посочва, че CPTPP ще позволи \"по-голяма интеграция с държавите от Азиатско-тихоокеанския регион\" и подкрепя ангажимента на Мексико \"за диверсификацията на търговските връзки\" на нацията.   11-те страни, участващи в това споразумение, са: Австралия, Бруней, Канада, Чили, Япония, Малайзия, Мексико, Нова Зеландия, Сингапур, Перу и Виетнам.   Мексико постига това споразумение, точно когато Северноамериканското споразумение за свободна търговия (NAFTA), което тази страна има със Съединените щати и Канада, е на кръстопът, заради условията, които Вашингтон въведе, за да остане в пакта.", "date": "2018.01.25", "title": "Мексико обяви транс-тихоокеанско партньорско споразумение от 11 държави"}
{"url": "http://www.classa.bg/%D1%81%D0%B2%D1%8F%D1%82/item/377809-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B5-%D1%80%D0%B5%D1%88%D0%B0%D0%B2%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Президентът на Венецуела Николас Мадуро заяви, че в южноамериканската държава \"не решава Тръмп или елитът на Европейския съюз (ЕС), не решават империите, решава народът!\" Той се позова на икономическите санкции, наложени на Венецуела, които определи като \"финансова блокада\".   \"Нашият народ отхвърля санкциите на Европейския съюз. Хванете се здраво, защото ще отговорим по цялата дипломатическа линия\", каза той. \"Нищо и никой няма да ни запуши устата\", каза Чавес по време на демонстрация в чест на падането на диктатурата, на 23-ти януари 1958 година.   Според него санкциите срещу Венецуела са израз на \"колониализъм и интервенционизъм\". \"Нищо и никой няма да ни диктува, ще защитя гордостта, че съм венецуелец\", добави той.   Мадуро заяви, че санкциите са наложени от \"расистка Европа, от елитите, които отхвърлят имигранти от Близкия изток и Средиземноморието, от Европа на НАТО.\"   Той съобщи, че на 4 февруари ще се проведе Велик конгрес на родината, на който ще се реши Плана на нацията за 2019-2025 (програма на правителството за следващите шест години), както и кандидатът на патриотичните сили за президентските избори.", "date": "2018.01.25", "title": "Николас Мадуро: \"Във Венецуела не решава Доналд Тръмп \""}
{"url": "http://www.classa.bg/%D1%81%D0%B2%D1%8F%D1%82/item/377810-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%B0%D0%B3%D0%B5%D0%BD%D1%86%D0%B8%D1%8F,-%D0%BA%D0%BE%D1%8F%D1%82%D0%BE-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%B2-%D1%81%D0%B8%D1%80%D0%B8%D1%8F", "text": "Русия възнамерява да представи на Съвета за сигурност на ООН проект за резолюция относно създаването на нов международен орган за разследване на предполагаеми атаки с химическо оръжие в Сирия, заяви постоянният представител на Русия пред ООН Василий Небензия.   \"Въз основа на съвършени и неоспорими данни, получени чрез прозрачен и надежден метод, този нов орган трябва да изясни фактите, за да помогне на Съвета за сигурност да идентифицира отговорните за употребата на химически вещества като оръжие\" обясни руският дипломат.   Небензия също критикува съвместния механизъм на ОЗХО (Организацията за забрана на химическите оръжия) и Организацията на обединените нации, чийто мандат е изтекъл през ноември миналата година, тъй като, според него, \"той се превърна в инструмент за политическа манипулация\". От своя страна посланикът на САЩ в ООН Ники Хейли увери, че страната й се противопоставя на създаването на нов орган и е готова да възстанови изтеклия механизъм \"точно сега\".   По отношение на химическото оръжие, Небензия заяви, че Москва е обезпокоена от използването му, не само в Сирия, но в Близкия изток като цяло, като добави, че Москва настоява за разследване на случаи на предполагаемо използване на такива оръжия на сирийската територия.   Що се отнася до информацията за предполагаеми нови химически атаки в Сирия, той вярва, че \"те все още трябва да бъдат доказани\". САЩ и Обединеното кралство бързо обвиниха за новите инциденти сирийското правителство и дори Русия \"преди каквото и да е потвърждение, да не говорим за разследване\", каза Небензия. От своя страна, международният анализатор Мехмет Доган заяви, че в допълнение към \"измислянето на фалшиви доказателства, САЩ създават по умишлен начин хаос в чужбина, за да оправдаят военните си намеси\".   Сирийската армия категорично отрича използването на химически или токсични материали.   От своя страна руският президент Владимир Путин заяви: \"Днес, ние сме абсолютно убедени, че това е просто една провокация. Асад не използва тези оръжия. Всичко е било направено от хора, които искаха да го обвинят за това.\" каза Путин.", "date": "2018.01.25", "title": "Русия ще предложи на Съвета за сигурност да създаде агенция, която да разследва химическите атаки в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377803-%D1%89%D0%BE-%D0%B5-%D0%B4%D0%B6%D0%B5%D0%BD%D0%B4%D1%8A%D1%80-%D0%B8-%D0%B8%D0%BC%D0%B0-%D0%BB%D0%B8-%D1%82%D0%BE%D0%B9-%D0%BF%D0%BE%D1%87%D0%B2%D0%B0-%D1%83-%D0%BD%D0%B0%D1%81", "text": "Истанбулската конвенция за защита на жените от насилие предизвика истерични реакции у мнозина журналисти и други воини на перото в България, които - по неясни за мене причини - провидяха в нея някакви коварни попълзновения на Запада за налагане на „трети пол\" и борба с нашите изконни ценности.         Подозирам, че те или не са я чели, или не са разбрали за какво става дума в нея. Допускам също така чудесно да са проумели текста, но да използват свободни интерпретации със съвсем различна цел, например отклоняване на вниманието от по-важни за обществото проблеми.   След внимателен прочит на текста й, може да се каже, че в нея става дума за защита на жените от всякакви форми на насилие, включително обрязването на момиченца, срещу което мнозина от тези, които днес размахват плашилото на Истанбулската конвенция, надаваха вой след терористичната вълна във Франция, игнорирайки факта, че въпросното обрязване не е мюсюлмански, а африкански обичай.     В Конвенцията изобщо не се говори за такива неща. Там думата \"джендър\" се употребява като социална конструкция, каквато той безспорно е - той не е биологическа категория - и в комбинация с думата \"стереотипи\", от чието разчупване само биха спечелили нашите майки, сестри, съпруги, приятелки и дъщери.   Не на последно място: далеч по-травмиращо за едно дете е да гледа как баща му смазва майка му от бой, отколкото да се учи, че мястото на жената не е до печката и мивката или на секретарското бюро с поднос кафета за шефа, нито в битовия лекоатлетически коридор между кухнята, хола и детската стая с мъжки чехли, вестник и чаша ракия в ръка. Истанбулската конвенция призовава именно към такъв вид образоване на подрастващите, за да живеят те в свят, свободен от джендър стереотипи.     За целта ще преразкажа една от най-цитираните и влиятелнисоциологически статии, „Да правиш джендър\" (Doing Gender) от Кендис Уест и Дон Зимърман, издадена в далечната 1987 г. Влиянието й произтича от предизвикателството, което поставя пред доминиращата дотогава позиция в социалните науки, за джендър като сексуално определена индивидуална характеристика или набор от биологично предопределени „естествени\" различия.   Според Уест и Зимърман, полът е предопределен от биологията и зависи от гениталиите при раждането или от хромозомите преди него. Прилагайки същите социално договорени биологически критерии към ежедневието, човек стига до понятието полова категория.   Това е идентификационен прокси за пол, но членството в него може да се различава от пола. Джендърът от своя страна е постигнато обществено положение, за разлика от пола, който е биологически предопределен. Това е \"повтарящо се постижение\", което човек \"прави\".     Прилагането на ролевата теория към джендъра при взаимодействието лице в лице е проблематично. Ролите са ситуирани, а не универсални идентичности като половите категории. Някои роли вече са специфични за пола и изискват допълнителен маркер, например \"мъжка медицинска сестра\".   Хората са държани отговорни за своя джендър като гарантират, че резултатът от правенето на джендър се вижда от другите в подходяща от гледна точка на социалния пол светлина. Тъй като сексуалната категория е общоприложима, човек е държан отговорен за всяка дейност, в която участва като жена или като мъж. Правенето на джендър е интерактивно и неизбежно.   Именитият американски социолог Ървинг Гофман дава обществените тоалетни като пример за налагане на неестествени разлики между различните видове джендър, което налагане не само засилва различията между тях, но и ги произвежда. Организираните спортове са друг пример. Още един такъв пример е разликата във възрастта и височината между половете при практиките на подбор на партньор.   Работата в есето на Уест и Зимърман е описана като нещо, което жените не правят, а по-скоро са. В същото време, семейните партньори извършват едновременно и джендър, и домакинска работа.     Уест и Зимърман изучават джендъра като рутинно постижение, заложено в ежедневното взаимодействие между хората. Той е постигнато социално положение. Такива са също социалната класа и расата. Авторите черпят много от труда на Гофман \"Display\" (1978 г.). Те определят джендъра като \"дейност за управление на ситуирано поведение в светлината на нормативните концепции за нагласи и дейности, подходящи за сексуалната категория\".   Според Уест и Зимърман, отношенията между половете се характеризират с подчинение или господство.   Джендърът се мисли в двоични категории. Ако XYZ могат да бъдат разглеждани като членове на дадена категория, то тогава те се категоризират по този начин. Джендърът, подобно на социалната класа и расата, е набор от властови отношения.   Да правим джендър означава да се ангажираме с определено поведение, рискувайки в същото време да станем обект на оценки за нашия джендър като неотговарящ на нормативните концепции. Правенето на джендър е неизбежно.     Два примера в това отношение: бялата американка Рейчъл Долезал (Rachel Dolezal), правеща всичко по силите си да изглежда и действа като афроамериканка, както и героят от показания по британския Канал 4 документален филм Working Class White Men млад мъж от работнически произход, приет да учи в Кеймбридж и работещ усърдно върху усвояването на външния вид и обноските на типичен представител на средната класа.   В обобщение: полът е биологически феномен. Половата категория е всеприложима и представлява основен критерий за диференциация. „Правенето\" на джендър (социопол) допринася за системата на субординация и е свързано с разпределението на властта и ресурсите, и натурализирането на съществуващи структурни различия.   Едно от най-важните заключения на статията на Уест и Зимърман е, че правенето на джендър е \"интерактивното скеле около социалната постройка, вървящо в комплект с вграден механизъм за социален контрол\".", "date": "2018.01.25", "title": "Що е джендър и има ли той почва у нас?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377804-%D1%81%D0%BB%D0%B0%D0%B2%D0%B8-%D0%BA%D1%8A%D0%BC-%D0%BD%D0%B8%D0%BD%D0%BE%D0%B2%D0%B0-%D0%BE%D1%82%D0%BA%D0%BE%D0%B3%D0%B0-%D0%B1%D0%B5,-%D0%BA%D0%B0%D0%BA%D0%BE", "text": "Шоуменът Слави Трифонов излезе със своя позиция относно референдума, предложен от БСП за Истанбулската конвенция:   \"Уважаеми съграждани, всеки ден новини, но днес една новина направо ме сащиса. Корнелия Нинова иска референдум!     Референдум за Истанбулската конвенция. Откога бе, како? Откога приемаш референдума за някаква форма на демокрация?   Ами, нали един референдум с гласували 3 милиона и половина българи за тебе не съществува? Според теб Такъв референдум няма, защото не ти изнася.      Но понеже искаш да трупаш точки с народна любов, референдум за Истанбулската конвенция може да има. Много избирателно, бе!     Уважаеми български политици. Не, това не трябваше да го казвам. Български политици, колкото и емоционално да звучи и колкото и да се напрягате - всъщност вие будите само съжаление и отвращение\".  ", "date": "2018.01.25", "title": "Слави към Нинова: Откога бе, како?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377806-%D0%BF%D1%80%D0%BE%D1%84-%D0%BC%D0%B8%D0%BD%D0%B5%D0%BA%D0%BE%D0%B2-%D0%B2%D1%80%D1%8A%D1%89%D0%B0%D0%BC%D0%B5-%D1%81%D0%B5-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B2%D1%8A%D0%BB%D0%BA%D0%BE-%D1%87%D0%B5%D1%80%D0%B2%D0%B5%D0%BD%D0%BA%D0%BE%D0%B2", "text": "Евродокладът на Зелените в ЕП и равносметката на президента Румен Радев за изминалата година звучат по сходен начин. Наричат нещата с истинските имена – корупция, фалшив закон за корупция, унищожаване на българската природа. Това заяви пред Фрог нюз проф. Велислав Минеков.   Не е нужно да сте зелен парламентарист, за да се разходите по родното Черноморие и да видите, че то е бетонирано изцяло, не е нужно да сте пак зелен парламентарист, за да се разходите в горите и да видите безобразната сеч.     Най-сетне президентът излезе с ясна позиция, което за мен е изненадващо. За него няма истинска демокрация, няма действаща парламентарна република. Говори за атрофиралия парламент, който се е превърнал в нотариат за подписване на закони. Президентът ни подсети за корупцията.    Отвори темата за КТБ, за която управляващите и дума не казват. Посече новия закон за корупцията, който е безобразие. Основното безобразие в него е, че този, който сигнализира за корупция, може да бъде осъден от тези, които са се почувствали обвинени. Как тогава някой ще заведе дело за корупция?!   51% от българите смятат, че корупцията е нормално явление. Тези хора показват типичната българска душевност - тя се е примирявала с османлъка, с диктатурата. Преди демокрацията живеехме в обществото на лъжата и се надпреварвахме да лъжем. Имаше два вида действителност – една отвън, където трябваше задължително да лъжем и друга, която беше между приятели и семейството.      Този навик да лъжеш е трудно изкореним. Днес сякаш сме се върнали в годините преди 1980 г., дори наближаваме времето на Вълко Червенков.   Какво работи в държавата? Имаме полицейски щат, който не го усещаме да работи, здравеопазване, което е в пълна нищета, образование, което крета. Борисов не носи отговорност за това, измисля си разни неща и вярва в тях. ", "date": "2018.01.25", "title": "Проф. Минеков : Връщаме се във времето на Вълко Червенков"}
{"url": "http://www.classa.bg/%D1%81%D0%B2%D1%8F%D1%82/item/377805-%D1%82%D1%83%D1%80%D1%81%D0%BA%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BD%D0%BE%D0%B9-%D1%81%D0%B5-%D0%BE%D0%B1%D0%B0%D0%B4%D0%B8%D0%BB-%D0%BD%D0%B0-%D1%81%D0%B8%D0%BD%D0%B0-%D1%81%D0%B8-%D0%BF%D0%BE-%D0%BC%D0%BE%D0%B1%D0%B8%D0%BB%D0%B5%D0%BD-%D1%82%D0%B5%D0%BB%D0%B5%D1%84%D0%BE%D0%BD,-%D0%B7%D0%B0-%D0%B4%D0%B0-%D0%BE%D1%82%D0%B8%D0%B4%D0%B5-%D0%B2-%D0%BA%D0%BE%D0%B2%D1%87%D0%B5%D0%B3%D0%B0", "text": "Турският учен Явуз Орнек заяви, че има доказателство, че малко преди големия потоп, Ной се е обадил на сина си по мобилен телефон, за да се качи в ковчега, съобщава \"Хюриет Дейли Нюз\".   Този професор от Факултета по морски науки в университета в Истанбул представи своята версия на историята, описваща свещените текстове на юдаизма, християнството и исляма, в телевизионен дебат по турската държавна телевизия TRT 1.   \"Ядосаха ме по време на шоуто. Трябваше да обясня всичко по подходящ начин, но когато казах \"мобилен\", всеки започна да ме прекъсва. Ако ме бяха оставили, щях да обясня моята теория\", каза той.   Тълкуването на тези събития от Явуз Орнек предизвика толкова много противоречия, че неговият образователен център го помоли да спре да разкрива тази извънредна теория и да се върне към темата \"когато всичко се успокои\".   Въпреки че изглежда невероятно някой да счита, че по това време са били използвани електронни устройства, специалистът заяви, че \"е казал истината и е получил значителна подкрепа\" от няколко зрители: \" Дори предложиха да ми преведат книгата на английски език\"   Въпросният текст разказва как патриарх Ной построява лодка, за да спаси семейството си от заплахата от световен потоп и вдъхнови изследователи от цял свят да търси лодката на планината Арарат, сега в турска територия.", "date": "2018.01.25", "title": "Турски професор: Ной се обадил на сина си по мобилен телефон, за да отиде в ковчега"}
{"url": "http://www.classa.bg/%D1%81%D0%B2%D1%8F%D1%82/item/377807-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8", "text": "Анализаторът Макс Кайзер коментира инфраструктурна компания с 200-годишна история, потънала в резултат на спорния модел на публично-частни инвестиции.   Това е случая на британския строителен гигант Carillion, на 200 години, който току-що се е сринал. Макс отбеляза, че компанията е \"жертва на финансиаризацията\". Той обяснява, че не е единственият случай, в който \"частните инвеститори купуват много акции, които изстрелват дълга на тези субекти, докато продължават да извличат ликвидност, което кара компанията да се срине под тежестта на собствения си дълг\".   \"Частните финансови инициативи са практическо споразумение на британската държава с частния сектор, което винаги е било един вид фонд за влечуги, за който говорим от години, предупреждавайки, че тези споразумения ще се разпаднат\", казва Макс. \"Инициативите за частно финансиране излизат много скъпо на британския данъкоплатец\".   Тук идва и полемиката за премиите, получавани от директорите на компанията по време на потъването, които са считани за \"изключително неадекватни\". И това става, след като \"преди една година те промениха управленската си структура, така че премиите да не могат да бъдат възстановени, особено ако фирмата фалира\".   Накрая, Макс отбеляза, че проблемът \"се крие във факта, че британците смятат, че този вид измама е\" интелигентен\" в кавички.", "date": "2018.01.25", "title": "Реалната цена на \"интелигентните\" измами"}
{"url": "http://www.classa.bg/%D1%81%D0%B2%D1%8F%D1%82/item/377812-%D1%89%D0%B5-%D0%BC%D0%BE%D0%B6%D0%B5%D0%BC-%D0%BB%D0%B8-%D0%BD%D1%8F%D0%BA%D0%BE%D0%B3%D0%B0-%D0%B4%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%BC%D0%B5-%D0%BA%D0%BB%D0%B8%D0%BC%D0%B0%D1%82%D0%B0-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "От \"Стар Трек\" до \"Семейство Джетсън\" - способността за контрол върху климата се смята за един от фундаментите на напредналите цивилизации. Наскоро филмът \"Geostorm\" дори описа сценарий за мрежа от сателити, предвидени да предотвратяват катастрофални бури.   Засега човечеството е изцяло зависимо от резките отклонения в климата. Но дали ще може някога да контролира и спира потенциалните бедствия от Космоса?       Идеята за въздействие върху атмосферните условия не е толкова абсурдна, колкото изглежда на пръв поглед. Учените се занимават с този въпрос от години, макар че разчитат по-скоро на самолетна технология, а не на сателити.   От 1962 до 1983 г. американското правителство развива т.нар. Project Stormfury - опит за отслабване на тропическите бури чрез навлизане на самолети в бурята и разпръскването на сребърен йодид в структурата й.   . Теорията е, че той може да накара свръх-охладената вода в бурята да замръзне, като по този начин наруши вътрешната структура на урагана.   Впоследствие учените откриха, че бурите не съдържат достатъчно свръх-охладена вода, за да може облачното разпръскване да бъде ефективно. Възникна и проблемът с мащабите. Самолетите са твърде малки на фона на макро-размера на бурите, поради това всякакви опити за намеса са пренебрежимо малки като ефект.   Друг експеримент за климатичен контрол се прави чрез   - технология за употреба на лазери за охлаждане на обекти, вместо нагряването им. При този процес се образуват облаци и дори могат да се получат светкавици.   \"Това е нов метод, базиран на свръхбързи, свръхкратки лазерни импулси, които генерират силни лазери с ниска енергия, тъй като импулсът е много кратък\", казва Жан-Пиер Улф от Женевския университет. Това създава искра в атмосферата, която на свой ред предизвиква трус, отместващ от пътя си водните капчици.     \"Нямаме подходящите лазери и мощности, за да правим нещо наистина мащабно в атмосферата - можем да създаваме малки облачни формации, но те биха били невидими за наблюдател от земята\", признава Улф. \"Един кълбест облак е дълъг километър и може да се простира на десетки километри - наличната технология е неспособна да го възпроизведе. Отделен въпрос е дали изобщо има смисъл от този вид експерименти заради огромната енергия, която се влага в системата.\"     Не само че сателитите имат нужда от специфична технология, за да следят климата и да се позиционират в орбита, но и трябва да съдържат допълнително оборудване за управлението му, което силно увеличава носения от тях полезен товар.     Да вземем примера с технологията на облачно разпръскване. Презареждането на сателитите с нужните вещества създава естествени логистични проблеми - непрекъснато изпращане на космически кораби с резервни материали не е икономически осъществима идея.   Нещо повече, тъй като всяко действие има равно по сила и обратно по посока противодействие - изхвърлянето на контейнерите с вещества за облачно разпръскване ще отклонява сателита от орбитата му, заради силата на реакцията. Самото насочване на контейнера в желаната траектория и освобождаването на съдържанието му над правилната локация е много труден процес. Но монтирането на допълнителни системи за управление ще увеличи още повече сложността на системата.     Лазерните системи нямат нужда от презареждане с материали, а изискванията за мощността им могат да бъдат изпълнени чрез соларни панели.   Остава въпросът какво би се случило със сателитите при слънчева супер-буря (т.нар. „Събитие Карингтън\").   Когато изригване от короната на Слънцето достигне до земната магнитосфера, то може да предизвика мащабно прекъсване на работата на всички електрически системи. Първото \"Събитие Карингтън\", което е най-голямата регистрирана слънчева буря в историята, се е случило през 1859. Ако или когато подобно събитие се случи в наши дни, всички сателити и сателитни комуникации вероятно ще станат недостъпни, поне за известно време.   Евентуалната загуба на сателити за контрол на климата носи със себе си риск от нежелани метеорологични последици. В миналото се е повдигала и темата, че контролирането на климата би могло да се използва като форма на икономическа война.     След разкриването на проекта беше наложена международна забрана на употребата на климатични феномени за военни цели.   В някакъв смисъл може да се твърди, че вече въздействаме на времето, макар и в наша вреда. Промяната на климатичните модели обаче е постигната чрез десетилетия на отделяне на въглероден двуокис и други парникови газове в атмосферата. Това е довело до изменения в глобален мащаб, а не само в изолирани региони. Това подчертава мащабите, в които техниките за контрол на климата трябва да функционират.   Огромните размери на атмосферните фронтове означават, че всяка ефективна система за модификация на климата би изисквала политическо споразумение на световно ниво. Съществува например опасност разсейването на бурите в един регион да доведе до образуване на бури другаде.   Засега контролирането на климата остава слабо вероятно - то е твърде скъпо и ресурсоемко, за да бъде практично. И все пак учените вече разработват много ефективни лазери, които могат да бъдат изпратени в орбита. Може би технологиите за контрол на климата са само въпрос на време - дори да става въпрос за хиляди, а не стотици години.", "date": "2018.01.25", "title": "Ще можем ли някога да контролираме климата от Космоса?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377802-%D1%81%D1%82%D1%80%D1%83%D0%B2%D0%B0-%D0%BB%D0%B8-%D1%81%D0%B8-%D0%BF%D0%B0%D1%80%D0%B8%D1%82%D0%B5-%D0%B1%D0%BD%D1%82", "text": "На кого въобще е нужна БНТ? Този въпрос се прокрадва в много от коментарите около напрежението в телевизията заради твърденията за натиск, оказван от страна на Емил Кошлуков върху екипа на \"Денят започва с култура\". Ако проследите дебата през последните дни, вероятно ще успеете да различите три групи аргументи, отричащи смисъла на съществуване на обществената телевизия. 1) недоволство от ниската гледаемост при \"раздут\" бюджет от над 64 милиона лева; 2) внезапно осъзнаване на факта, че финансирането на обществените медии в България се прави на принципа \"Ползваш, не ползваш - плащаш\"; 3) тотален песимизъм по въпроса може ли държавна медия да бъде истински независима от правителството и да не се поддава на натиск. Ако разчитате само на количествените пийпълметрични изследвания, БНТ няма причина да съществува в настоящата си форма и съдържание. Тоест - Кошлуков е прав. Над 50 на сто от българите имат доверие на БНТ (по данни на Алфа рисърч от 2016 г.), почти два пъти повече от БНР, например. Общо 58% я припознават с информацията, която предоставя по социално значими проблеми и с бързото и адекватно отразяване на събитията. 35% са хората, които оценяват БНТ заради създаването на произведения от български автори и силно застъпените образователни и културни програми. На практика - точно такъв е замисълът на обществените медии според Закона за радиото и телевизията. Тоест - Кошлуков не е прав.   Дали проблемът се дължи само на некомерсиалната й цел, или слабата гледаемост е следствие от слаба цялостна програма, лоша управленска стратегия или недостатъчно активна комуникация с аудиторията? Всъщност, високият рейтинг (мерителят, използван за привличане на рекламни приходи) никога не е бил вменяван като задача на БНТ.       Самите пийпълметрични системи в България дават толкова сериозни отклонения в резултатите си, че се стига до абсурдни ситуации - bTV и Nova едновременно се обявиха за \"безспорни лидери\" в една и съща група аудитория през 2017 г.   БНТ работи в силно регулирана среда, която не съществува за частните медии: разрешеното време за излъчване на реклама в националната телевизия например е ограничено до 15 минути на денонощие със закон. 30 секунди реклама преди \"По света и у нас\" са 4 пъти по-евтини от 30 секунди реклама преди bTV Новините.   За разлика от частните медии Българската национална телевизия е длъжна да предоставя услугата си до всички български граждани, няма право да събира такси за излъчване от кабелни или сателитни оператори, и плаща милиони за качването на програмите през мултиплекса за цифрово ефирно разпространение.   Разбира се, БНТ има вътрешни условия за минималните прагове на гледаемост, под които предаванията не могат да съществуват.     На БНТ се гледа като на фонд за стимулиране на определен минимум производство, в което комерсиалният ТВ пазар няма интерес да инвестира. Освен че трябва да изпълнява функциите си по информиране, образоване, опазване на традициите и \"окултуряване\" на обществото, телевизията е длъжна да отдели най-малко 10% от държавната си субсидия за ново българско филмово творчество. Най-малко 12% от програмата й трябва да бъде предназначена за европейски произведения от независими продуценти (т.е. външна продукция).   Начинът на формиране на бюджета на БНТ я поставя в много неизгодно положение спрямо изискванията от нея.     Министерски съвет приема т.нар. норматив за час програма, който се умножава по четирите 24-часови канала БНТ1, БНТ2, БНТ Свят и БНТ HD. Като се добавят разходите за ремонти и купуване на нова техника, се получава държавната субсидия на цялата телевизия.   През 2018 г. подготовката, реализацията и излъчването на един час програма на БНТ1 се оценява от държавата на  .   Това е осреднената сума, която министърът на финансите е преценил за достатъчна, за да покрие разходите на емисия \"По света и у нас\" или на предавания като \"Референдум\", \"История БГ\", \"Панорама\", \"Вяра и общество\", \"Библиотеката\" и др., благодарение на които обществената телевизия изпълнява мисията си.   В тези 1635 лв. на час програма влизат всички средства за труда на водещи, продуценти, редактори и репортери (в това число - хонорари за нещатните служители), оператори, монтажисти, режисьори на предаванията, режисьори на пулт и звукорежисьори, мобилни екипи за сателитни или радиорелейни включвания, осветители, студийни инженери и техници, графици, гримьори, организатори, програмни редактори и излъчващ комплекс, администрация, плюс разходите за телекомуникационни услуги, авторски права, поддръжка на архив, трасета за преки включвания, декори и реквизит, командировки и т.н.       За седем години парите за \"1 час БНТ\" са намалели със 17%, въпреки че предаванията не са станали по-евтини или по-лесни за производство, а общият брой часове за излъчване на съдържание са се увеличили при ползването на един и същ ресурс (един основен комплекс в София на \"Сан Стефано\" 29, НРТЦ на \"Цариградско шосе\", и 4 регионални телевизионни центъра в Пловдив, Варна, Русе и Благоевград).   Всеки, който има бегла представа колко скъпа, трудоемка и стресова индустрия е телевизията, разбира за какъв дефицит става дума.     Тъй като собствените приходи на БНТ покриват около 15% от разходите, огромният дял от финансирането се осигурява от държавата, чрез субсидия от бюджета.   Спасението на БНТ всъщност се превръща във всенародно усилие - но по неволя.   Всеки работещ българин плаща около 50 лева на година за съществуването на Телевизията и Радиото, независимо колко често използва услугите им и дали е доволен от качеството им. Дори да нямате ТВ-приемник и FM-радио у дома, пак плащате абонамент, от който не може да се откажете. .   Зависимостта от нестабилна бюджетна издръжка поставя всяко ръководство на медията в поза \"партер\" спрямо правителството, без значение от партийната принадлежност. Рязкото съкращаване на бюджета може да доведе до капитулация дори най-етичния и добронамерен генерален директор.     Принципът се прилага в страна като Франция, която издържа солидна и висококачествена мрежа от обществени медии: лидера France 2, регионалния канал France 3, медията за сериали, музика и култура France 4, социалния канал France 5, програмата Premiere за отвъдморските територии, многоезичния новинарски канал France 24, културния френско-германски канал Arte, радиата France Info и RFI, \"златния фонд\" INA и др.    е целият бюджет, който Франция отделя за 2018 г. за обществени аудиовизуални услуги.   Голямата част от тези средства се осигурява от годишна такса на домакинствата и фирмите, която се събира с местните данъци (някои физически и юридически лица са освободени от това задължение).   Размерът й в момента е   на домакинство.   за телевизор плащат например собствениците на питейни заведения. Сумата се индексира всяка година според инфлацията.   Според действащият в момента ЗРТ, тази схема ще започне да се прилага и в България, считано от 1 януари 2019. Всъщност трябваше да се случи още през 2000 г. Бас ловим, че и този път няма да стане.   Ако фонд \"Радио и телевизия\" действаше, всяко домакинство с телевизор щеше да плаща  , а всеки търговец -  . на година за БНТ и БНР. Сумата се изчислява като процент от минималната работна заплата - съответно издръжката на обществените медии щеше да се качва плавно нагоре с всяка промяна на този показател.     Наивно би било да се вярва, че властта (независимо дали е политическа или икономическа) няма да се възползва от възможността да държи на повод \"държавната\" медия - било то с пръчка и морков, или с директна намеса в редакционната работа, какъвто беше случаят с Емил Кошлуков и \"Денят започва с култура\".   Ето защо най-важният въпрос пред БНТ е проблем, чието решение не може да се гарантира с нито един закон или експериментална форма на финансиране.   Това е въпросът за личния интегритет на журналистите, за неподатливост на незаконна цензура и порочна автоцензура, за издръжливостта им на външен натиск (вкл. властови, опозиционен, икономически и др.), за познаване и спазване на безупречни професионални стандарти, за защита на правото си да се наричат служители на обществения интерес.       Самата публика трябва да покаже, че разбира интереса си от съществуването на обществената медия като терен на свободното слово и смисъла - в противовес на всички останали фабрики за fast-food телевизия.   Едва тогава ще можем да започнем разговора за това, че БНТ има нужда да бъде по-качествена, по-гледаема, по-адекватна, но и много по-добре финансирана.", "date": "2018.01.25", "title": "Струва ли си парите БНТ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377796-25-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 41 г. сенатът избира Клавдий за римски император.   През 1327 г. 14-годишният Едуард III става крал на Англия, но на практика страната се управлява от неговата майка кралица Изабела Френска и нейния любовник.   През 1479 г. с подписване на мирен договор в Константинопол е сложен край 15-годишната война между Венеция и Османската империя.   През 1554 г. е основана йезуитска мисия, около която по-късно се образува град Сао Пауло.   През 1755 г. е основан Московският университет.   През 1858 г. за първи път е изпълнен \"Сватбеният марш\" на Менделсон.   През 1879 г. е основана Българска народна банка.   През 1881 г. в София е открита Държавна печатница.   През 1895 г. натуралният десятък в България е заменен с поземлен данък.   През 1901 г. е съставено 21. правителство на България начело с Рачо Петров.   През 1902 г. Русия е отменено смъртното наказание.   През 1915 г. Александър Бел провежда първия трансамерикански телефонен разговор - между Ню Йорк и Сан Франциско.   През 1919 г. в Ню Йорк е открит най-големият хотел в света - Пенсилвания, с 2200 стаи.   През 1924 г. в подножието на Монблан в Шамони (Франция) започват първите Зимни олимпийски игри.   През 1935 г. с указ на цар Борис III е създадено Българско национално радио.   През 1945 г. в София е създаден Народен театър на младежта.   През 1947 г. американският гангстер Ал Капоне умира от сифилис.   През 1949 г. в Израел се провеждат първите парламентарни избори.   През 1959 г. започват редовни пътнически самолетни полети между САЩ и Европа.   През 1980 г. американският кораб на въздушна възглавница SES-100B прави  рекорд за военен плавателен съд, достигайки скорост 170 км/ч.   През 1981 г. бившият министър-председател на Китай Чан Чжунчжао и вдовицата на Мао Дзе дун са осъдени на смърт.   През 2004 г. „Опъртюнити\" каца на повърхността на Марс.    ", "date": "2018.01.25", "title": "25 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377797-%D0%BA%D0%B0%D0%BA%D0%B2%D0%BE-%D0%BC%D0%B8-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B2-%D1%80%D0%BE%D0%B4%D0%BE%D0%BF%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B4%D0%B5%D0%B2%D0%B5%D1%81%D0%B8%D0%BB%D0%BE%D0%B2%D0%BE", "text": "            Село Девесилово е на около 80 километра от областния град Кърджали и само на 2 километра от границата с Гърция. Пътят до там е с остри завои, а на крайпътна табела някой е признал любовта си, изписвайки с едри букви „Стефи, обичам те!\".   По пътя към Девесилово   Къщите са накацали по облите скатове на Родопите, училището и детската градина отдавна са запустели, а по стръмните улички не се мярка никой. Единственият магазин отваря чак привечер. Там човек може да си купи хляб, брашно, олио, торове, боя, електрически крушки. „Всичко сами си произвеждаме.    Цял живот. Гледаме крави, овошки, зеленчуци, правим си домашно масло. И тютюневи ниви обработваме\", разказва библиотекарката и бивша учителка Галина Шенкова. Разяснителната кампания за българското европредседателство е достигнала и до това село. „През тези шест месеца искаме да се случват само хубави събития, че годината започна лошо.    Но ние тук нямаме тревоги, не живеем в страх. Граничните полицаи се грижат за сигурността ни, в района няма престъпност\", разказва Галина Шенкова. Тъжно ѝ е само, че младите хора ги няма - повечето са заминали още преди години в чужбина.     „Вече съм на възраст и си мечтая да нагостя някой европейски лидер. Да ми дойдат и Юнкер, и Доналд Туск, и Ангела Меркел. Качамак ще им приготвя, родопски клин ще им разточа с домашна извара и масълце, с яйца от истински кокошки. И петел ще им заколя\", изрежда 59-годишната жена. Другата ѝ мечта е селото да се оживи, младите хора да се върнат от градовете и от чужбина, защото „тук е смисълът на живота - при корените\", казва Галина Шенкова. Готова е да посрещне и въвеждането на еврото: „Щом умните момчета от правителството казват, че тогава ще бъде по-добре, значи е така\", убедена е жената.   Лиляна Станоева   В една от стаите в кметството е пристигнала фелдшерката Лиляна Станоева от Крумовград. В момента консултира две възрастни жени, донесла им е лекарства. От 20 години насам Станоева обгрижва пациентите в селото. „Теренът е много труден, през зимата селата са откъснати от света. Работим така, както и преди десет години, когато влязохме в ЕС. Сега е дори още по-трудно, защото тук останаха само старците\", казва Станоева. И добавя, че ако някой западноевропейски лидер дойде в района, несъмнено ще се застъпи за действия, които да променят това положение. „Искам да дойдат, за да ни чуят\", настоява Станоева.   В Девесилово са регистрирани общо 270 души, но в момента едва ли има стотина. Повечето от тях са възрастни хора. „Ако тук има някакъв производствен цех или фабрика, младите няма да бягат, за да търсят препитание другаде. Спасението е в инвеститорите, но те ще дойдат само ако пътищата бъдат ремонтирани. Сигурно сте видели свлачищата, които ги изяждат\", казва 33-годишната кметица Радостина Хандева.   Радостина Хандева   Някога в местното училище идвали деца от съседните села. Днес цяло Девесилово се радва на едно двегодишно момиченце и на седемте деца, които всеки ден пътуват до училището в съседното село Аврен. Радостина Хандева не може да си спомни кога за последен път е имало сватба в селото. Няма и кръчма за „селския парламент\", където мъжете „да бистрят политиката\". Но пък има интернет. И активна женска група за автентичен фолклор.   „Хубавото на Европа е, че дава шанс на българите да работят, а и да попиват от чуждата култура и манталитет. А еврото ще вдигне стандарта на живот и заплатите. Надяваме се, че и пенсиите няма да са като сегашните\", казва Радостина Хандева. На друго мнение е Мердие Юмер. Срещам я на пазара за плодове и зеленчуци в Кърджали, където щандовете са отрупани със стока, но „вече цял месец все по-малко хора идват да пазаруват\", разказва ми продавачката. Мердие Юмер се страхува от евентуалното въвеждане на еврото - защото след 37 години стаж като учителка пенсията ѝ ще се окаже едва 150 евро, а и не се знае какво ще стане с цените на земеделските продукти.    „Ако сменим само паричния знак, но цифрата в цената си остане същата, нас просто няма да ни има тук, защото хората ще обеднеят драстично\", размишлява жената. И добавя: „Не е хубаво, че с тирове се доставя от чужбина всичко, което ние продаваме. Българските производители не получават достатъчно субсидии и на практика са обречени\".   Мердие Юмер   Мердие Юмер се ядосва, че наемите за щандовете са твърде високи. Още повече, че няма кой да купува, обяснява жената. Тя има мнение и за голямата политика: „Обожавам Бойко Борисов, отношението му към страните на Балканите и към Турция е много правилно, една лоша дума не е казал. Много ми харесва, че говори с приятелски тон на всички. Безпокоят ме само националистите, но той и тях ще опитоми\", казва Мердие Юмер. Жената е убедена, че българското европредседателство ще наложи добрия тон между отделните държави - „така, както го прави нашият премиер\".   Търговецът на мед Ексер Хамид има по-различен поглед върху нещата: „Няма никаква промяна в България, потъваме, от Европа виждаме само плодове и зеленчуци. Тук ще има Европа, когато се отворят заводи и младите имат шанс за реализация. И няма значение дали ще се разплащаме с евро или с левове\", казва мъжът. Но и той таи надежда: „Няма начин да не се случат положителни неща, щом сега европейските лидери идват в България и цяла Европа гледа към нея\".", "date": "2018.01.25", "title": "Какво ми разказаха в родопското село Девесилово"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377798-%D0%B2%D1%8A%D0%B7%D1%85%D0%BE%D0%B4-%D0%B8-%D0%BF%D0%B0%D0%B4%D0%B5%D0%BD%D0%B8%D0%B5", "text": "Първо да напомня, че през 2015-та г. България постига АБСОЛЮТЕН РЕКОРД по износ на електроенергия към съседите, за цялата си 1337 годишна история. Това е възходът. А както е тръгнало от началото на 2018-та много преди нейния край страната ни ще се превърне в нетен вносител на същата стока.    За да докажем този факт сравняваме количествата изнесена електроенергия от страната ни за първите ТРИ СЕДМИЦИ на настоящата 2018-та г. със същия период на рекордната 2015-та г. (за по-добър преглед и прочит кликнете с мишката върху графиката):     Данните за 2015-та г. са получени, като цялото изнесено количество през месец януари е разделено на 31 денонощия. Така се получават средните дневни стойности (в червените стълбчета), които са сравнение с абсолютните СЕДМИЧНИ количества за настоящата година. Фоновата кръгова графика показва сравнението на абсолютните количества за първите 21 денонощия на двете сравнявани години.  А основната/предната графика показва, че за цялата ТРЕТА СЕДМИЦА на 2018-та г. страната ни е изнесла ПО-МАЛКО ТОК, отколкото е изнасяла средно всеки ден през януари 2015-та. Това е падение.   Така политико-енерГЕПИйната мафия процедира, за да оправдае готвеното поскъпване на тока за бизнеса от 1-ви февруари 2018-та, а те от своя страна да оскъпят стоките и услугите си и така … се стига до нашия джоб.   НЕ споделяй тази информация с никого, защото можеш да си загубиш работата, робе!", "date": "2018.01.25", "title": "Възход и падение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377799-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%E2%80%93-%D1%82%D1%80%D0%B5%D1%82%D0%B8-%D0%BF%D0%BE%D0%BB,-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8-%D0%B1%D1%80%D0%B0%D0%BA%D0%BE%D0%B2%D0%B5%D1%82%D0%B5-%D0%B8-%D0%B2%D1%8A%D0%BB%D0%BD%D0%B0-%D0%BE%D1%82-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "С тази конвенция, освен опита да превърнат всички българи и децата им в  , тайно се опитват да ни измамят, та да ни принудят да приемаме и всички   – защото иначе уж сме щели да им нарушим правата да се определят сексуално. Явно домашното насилие и насилието срещу жените се използва просто за прикритие на поредните планове да се унищожат цяла европа и най-вече държавите и народите, които са непокорни и искат да си запазят семейния бит морал и традиционни национални ценности. \r\n   \r\n   Само като погледнете, че  , ви е ясно за какви хора става въпрос и какво се опитват да ни пробутат подмолно. Та да могат да ни отнемат децата, за да… Помните наскоро случая с  , която уж разследваха. Когато стана ясно, че в нея са  , разследването веднага приключи. Сега вече всичко е ясно.  \r\n   Прилагаме и още един документ-доказателство! С подписа на  , документ от  г. ! В който черно на бяло пише “ “! \r\n     \r\n \r\n \r\n     \r\n   \r\n\t \r\n \r\n\t \r\n \r\n   \r\n \r\n \r\n \r\n   \r\n   Глава I. Член 3. Подточка В: “„ “ означава социално изградени роли, поведения, дейности и характеристики, които определено общество смята за подходящи за жените и за мъжете;” \r\n   Глава I. Член 4. Точка 3: “Прилагането на разпоредбите на настоящата Конвенция от страните, по-специално мерките за защита на правата на жертвите, трябва да бъде осигурено без всякаква  , основана на  ,  , раса, цвят на кожата, език,  ,   или  , национален или социален произход, принадлежност към  , имуществено състояние, рождение,  ,  , възраст, здравословно състояние, увреждания, семейно положение, статут на мигрант или на бежанец, или друг статут.” \r\n   Глава III. Член 14. Точка 1: “Страните предприемат, където е подходящо, необходимите стъпки за включване на съобразен с развиващите се възможности на учащите се   по въпроси като равнопоставеност между жените и мъжете,  , взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност,  .” \r\n   Глава III. Член 14. Точка 2: “Страните предприемат необходимите мерки за насърчаване на посочените в параграф 1 принципи в  , както и в спортни, културни и развлекателни структури и в  .” \r\n   Глава VII —   и убежище. Член 60 —  . Точка 2: “Страните осигуряват тълкуване, отчитащо  , на всяко от основанията на Конвенцията, а когато бъде установено, че преследването, от което се опасява лицето, е на едно или повече от тези основания, кандидатите следва да получават   съгласно съответните приложими инструменти.” \r\n   Глава VII. Член 60. Точка 3: “Страните предприемат необходимите законодателни или други мерки за разработване на отчитащи особеностите на пола процедури за приемане и служби за  , както и на насоки, свързани с пола, и  , отчитащи  , включително определяне на статут на   и заявление за международна закрила.” \r\n   Глава VII. Член 61 — Принцип за  : “Страните предприемат необходимите законодателни или други мерки за спазване на принципа за забрана на връщането в съответствие със съществуващите задължения съгласно международното право.” \r\n   \r\n \r\n \r\n \r\n \r\n \r\n \r\n   \r\n  ", "date": "2018.01.25", "title": "Истанбулската конвенция – трети пол, еднополови браковете и вълна от Мигранти!(доказателства!)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377800-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%9E%D1%88%D0%B0%D0%BB%D0%BE%D0%BC%E2%80%9C-%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%8F%D1%82-%D0%B8%D0%B7%D1%80%D0%B0%D0%B8%D0%BB%D1%82%D1%8F%D0%BD%D1%81%D0%BA%D0%B8-%D0%B4%D1%83%D1%85%D0%BE%D0%B2%D0%B5%D0%BD-%D1%81%D1%8A%D0%B2%D0%B5%D1%82-%D1%81%D0%B0-%E2%80%9C%D0%B7%D0%B0%E2%80%9D-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Организацията на евреите в България „Шалом“ и Централният израилтянски духовен съвет категорично се обявяваме против всяка форма на насилие. В еврейската традиция и история, домашното насилие никога не се е ползвало с одобрението на обществото и религията. Евреите винаги са ценили и подкрепяли правото на собствена изява, което трябва да бъде осигурено от обществото и законодателството. Съществуващите закони в днешния свят недостатъчно категорично предотвратяват насилието и защитават правото на самоопределяне на човека. Нашето мнение е, че дискусията по тези въпроси в България е политизирана и се използва за междупартийни и междуличностни противопоставяния, като обществото не е достатъчно добре запознато със съдържанието на Истанбулската конвенция. Всичко това ни задължава, като българска неправителствена организация и религиозна общност, да призовем към реално признаване на равноправието на жените и категорично да се обявим срещу всички форми на насилие.  оглед на данните за насилие над жени в България и реалната обстановка в страната ние считаме въвеждането на тази конвенция за навременно и справедливо. ", "date": "2018.01.25", "title": "Организацията на евреите в България „Шалом“ и Централният израилтянски духовен съвет са “ЗА” Истанбулската конвенция."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377801-%D0%BE%D1%82-%D0%B4%D0%BE%D0%B1%D1%80%D0%B8%D1%87-%D0%B4%D0%BE-%D0%BD%D1%8E-%D0%BE%D1%80%D0%BB%D0%B8%D1%8A%D0%BD%D1%81-2-%D0%B7%D1%8A%D1%80%D0%BD%D0%B5%D0%BD%D0%B8%D1%82%D0%B5-%D0%B1%D0%B0%D1%80%D0%BE%D0%BD%D0%B8", "text": "    „Баронови” се казваше една от книгите на Ивайло Петров, който наследи от Йовков една друга Добруджа, пълна с текезесета, ОФ-ета, АПК-та и т.н., споени от „Нонкината любов”, за която много възрастни хора днес си спомнят с носталгия…  Днешното земеделие в Добруджа е от латифундистки тип, с няколко гарантирано продаваеми култури (предимно пшеница, слънчоглед и царевица), със стотина фамилии – местни и не само – които притежават най-големите и най-апетитни парчета от благодатната добруджанска земя. Фантастично богати, дръзко-арогантни с огромните си и скъпи джипове, те далеч надхвърлят по милиони, влияние и политически апетит Ивайлопетровия Жеко Бонвивана…        Богат добруджански чифликчия, Жеко обичал да се майтапи с ратаите си, но по един почти хуманитарен начин. Нещо като Добруджански Женевски Конвенции за правата на бедните. Обичал Жеко да връзва за синджира някой от ратаите си, пускал го докато допре ледената вода в дълбокия 25-метра добруджански кладенец, за да му извади шапката, която си бил изтървал вътре… Връзвал синджира на макарата и държал ратая долу в тъмното докато посинее от студ…   После го издърпвал горе, вкарвал го в една от Добричките си къщи, изкъпвали го да се свести завалията, после му пускал по една-две „букурещки възпитанички” – сияйни хубавици от бардаците на север от Дунава – и го оставял насаме с тях една седмица. Само на 3-4 часа дискретно им вкарвал в къщата печени пуйки и суджуци, винце „Ка стел” и други поддържщи мъжката сила на ратая хранителни добавки…      След 2 седмици ратят излизал от къщата на Бонвивана с уши тънки като изцедени лимони… На другата седмица пак ставал в зори да жъне нивите на Жеко, преизпълнен със сладки спомени за букурещките нощни учителки. Работел той с огромно усърдие след тази вълшебна трудова терапия. Като минели 5-6 месеца по нивите, ратаят, срещайки Бонвивана носен от кабриолета си по златистите ниви, го питал: „Абе, чорбаджи, няма ли пак да си изтървеш шапката в кладенеца?”   Но няма го вече работодателят Жеко… И кабриолета му го няма, сигурно правен от Сали Яшар, летящ над житата и дърпан от двете конски сили на жребците му Величко и Вихъра…  Стопили са се от историята и нейните политически жеги. Новите барони имат модерни „чифлици” от по 50-100 хиляди декара, че и повече; с фантастична техника, добивите не са много лоши, а рентата, която получават, им дава възможност да си купуват имения между Виена, Интерлакен и Париж.   Питах един мой приятел, арендатор, който се грижи за обработката на кооперация с 40 000 декара, дали имат „социални бонуси” за работниците си, като Жеко Бонвивана…. Той се усмихна загадъчно и не отговори по същество.   Чифлиците на нашите барони са многократно по-големи от средните ферми в Западна Европа и Северна Америка. „Малките чифчии”, които имат по 50-100 декара земя, се радват, ако получат по 80-100 лева на декар в края на годината. „Баронови” вземат между 100-150 лева на декар - в зависимост от конюнктурата.  Питах един редактор от Добрич дали тези хора са сред дарителите на местния театър, или на други културни институции…    Той ме погледна изумен.   Ето така изглежда (малка част) от живота в днешната обетована земя, описвана някога от изтънчения естет Йовков. Слагайки си винаги чиста риза преди да седне да пише, той сякаш е искал да нашепне на Баронови, че както белият лист, така и златната нива, се нуждаят от чиста риза и чиста съвест.   А като бели лястовици на този фон блестят новият градски парк на Добрич, започнат от митичната комунистка „Баба Вида” след 9 септември 1944 и довършен успешно преди няколко години от предишната кметица Детелина Николова. Белее се също и красивата „Албена”, единственият нормален и приятен морски курорт у нас, все още опазен от нашенската българо-циганска чалга.  Над „Албена” и близо до хана на някогашната Сарандовица са трите игрища за голф, където Моканинът отказва да ходи. А от белокаменния си Балчишки дворец румънската кралица Мария още гледа на юг, да види дали не идва с белия си платноход турският и любовник.   А как Баронови карат новите си кабриолети „Тесла” от Добрич до София през тази загадъчна магистрала „Хемус”, която е по-невидима и несъществуваща и от бяла лястовица? Сменили са посоката: карат 200 км до летището в Букурещ, паркират си там 200-хилядните си автобижута и отлитат към Цюрих и лъскавата „Банхоф щрасе”, която мирише на хубав тютюн, много пари и лъскави жени. както би казал Ивайло Петров… На Баронови не им се налага да идват често в София: влиятелни софиянци и варналии,  изключително влюбени в земеделието и неговите дивиденти, им идват на крака.   И накрая ще ме попитате за заглавието: по какво си приличат Ню Орлиънс и Добрич? Преди стотина и повече години, баровците от Луизиана и Джорджия, тези от времето на „Отнесени от вихъра”, като продадели реколтата от памук, качвали се на парахода от Ню Орлиънс – с жени, деца и любовници – и тръгвали за Париж, където ги очаквали къщите им и сладките звуци на канкана. Връщали се след 6 месеца, през пролетта, когато плантациите и робите ги очаквали.  Горе долу е така и днес с Баронови от Добрич… И те харесват Париж. И не само.   Но дотук свършват приликите между Добрич и Ню Орлиънс.    ", "date": "2018.01.25", "title": "От Добрич до Ню Орлиънс 2. Зърнените барони"}
{"url": "http://www.classa.bg/%D1%81%D0%B2%D1%8F%D1%82/item/377793-%D0%B2-%D0%B4%D0%B0%D0%B2%D0%BE%D1%81-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-%D0%B2%D1%81%D0%B8%D1%87%D0%BA%D0%B8", "text": "От основаването си през 1971 г. Световният икономически форум в Давос е нарицателно за нарастващия консенсус за един все по-глобализиращ се свят. Сега президентът Доналд Тръмп е тръгнал натам да каже на хората, които се възприемат като глобалния елит, че грешат за почти всичко.     Тръмп ще е първият действащ президент на САЩ, който отива на форума в Давос след Бил Клинтън през 2000 г. Тръмп обаче няма да е единственият голям световен лидер сред участниците. За пръв път там ще са също индийският премиер Нарендра Моди и френският президент Еманюел Макрон. Германската канцлерка Ангела Меркел също ще се присъедини към тях, след като миналата седмица постигна предварително споразумение със социалдемократите за съставяне на ново коалиционно правителство.   Тяхното присъствие, заедно с това на британския премиер Тереза Мей и канадският й колега Джъстин Трюдо, създава условия за впечатляващ сблъсък с Тръмп.   Давос може да е чудесна възможност за лидери да се самоизтъкнат. Миналогодишната среща бе доминирана от китайския президент Си Цзинпин, който в речта си наблегна на протекционизма и описа Пекин като новия защитник на свободната търговия в ерата на Тръмп. Това усили позициите на китайския лидер в чужбина преди конгреса на Китайската комунистическа партия, на който той затвърди властта си.   Броят на големи лидери тази година обаче неизбежно ще създаде надпревара за ползване на пространството за изява. Макрон и Меркел вероятно ще използват форума като платформа за защита на политиката в миграцията и сигурността и представянето на либерална центристка европейска визия.   Това поставя Макрон в потенциално трудна позиция. При наличието на Меркел френският президент може да няма друг избор освен да се присъедини към нея в една относително анти-Тръмпова платформа. Има обаче насрочена среща между Макрон и президента на САЩ и френският лидер може да иска да възпроизведе сърдечността от първата им среща миналата година.   За индийския премиер Моди предстои разочарование. Той видимо се надяваше да последва примера на Си и да доминира конференцията. Присъствието на Тръмп обаче ще му даде възможността да затвърди добрите отношения след положителната среща между двамата през ноември. В Давос те имат възможността да се представят като лидерите на двете най-големи и могъщи демокрации в света - силна платформа за прокарване на каквито идеи пожелаят.   В същото време много от останалите участници почти сигурно ще се възползват от възможността за словесни нападки срещу Тръмп. Това винаги е било неизбежно, но стана още по-вероятно, след като той описа африканските и карибските страни като “мръсни дупки”.   Много ще зависи от това доколко президентът ще бъде убеден да не се отклонява от посланието си и дали другите лидери ще могат да привлекат вниманието му към своя дневен ред. Миналата година първото му обръщение към Конгреса бе почти лишено от обичайните на Тръмп импровизации и се прие от двете партии като едно от по-смислените описания на мирогледа му. Затова пък речта му пред лидери от НАТО през май м.г. бе несвързана и обвинителна.   За местната публика президентът на САЩ и обкръжението му са изправени пред трудно балансиране. Тръмп знае, че политическите му привърженици охотно биха приели той да обсипе с критики изпълнителните директори, знаменитостите и по-либералните политици на срещата в Алпите.   В същото време администрацията има голям списък от цели за постигане, а срещата в Давос дава несравними възможности за задкулисни пазарлъци и бързи дискретни срещи.   В интервю за в. “Уолстрийт джърнъл” Тръмп казва, че целта му в Давос ще е “да агитира за страната си”.   Министърът на финансите Стив Мнучин каза, че президентът енергично ще рекламира икономическата си доктрина “Америка на първо място”. Той наблегна на това протекционистко послание и по време на обиколката си в Азия през ноември.   Администрацията също ще се надява да напредне по редица други теми като премахване на разногласията между европейските страни и Вашингтон по подхода към Иран и увеличаването на натиска върху Северна Корея.   Президентът на САЩ ще води най-голямата американска делегация в Давос в последно време. Освен Мнучин в нея ще влизат съветникът по националната сигурност Хърбърт Реймънд Макмастър, държавният секретар Рекс Тилърсън и министърът на търговията Уилбър Рос. Това ще позволи да се изнесат необичайно широк кръг речи за държавна политика, в които Вашингтон може да дефинира позициите си или да нюансира и изясни изявленията на президента.   Речта на Тръмп независимо от съдържанието й ще е най-важното му обръщение в чужбина досега. Той вероятно ще осигури собствено отразяване на ставащото в Туитър, от което ще се разбере настроението му и кой го е ядосал.   Според “Политико” президентът най-вероятно ще използва речта си, за да пусне това, което някои негови съветници наричат драматична “миризлива бомба”. Очаквайте президентът да се нахвърли на други участници заради споразумения за свободна търговия, които според него вредят на САЩ, да изрази скептицизма си за климатичните промени и може би за работата на Международния валутен фонд и Световната банка.   Почти нищо от това няма да се приеме радушно. Много обаче ще зависи от реакцията на Тръмп на критики. Той без съмнение няма да пропусне да напомни на всички други участници, включително на другите световни лидери, че президентът на САЩ е той, а не те, както веднъж каза на критично настроен журналист от сп. “Тайм”.   Президентът със сигурност е опитен шоумен. Той несъмнено ще оцени факта, че неговата реч ще е в заключителните етапи на срещата. Проблемът за останалите присъстващи членове на елита е, че и най-ловкото маневриране няма да попречи на неговия дневен ред да засенчи техните.", "date": "2018.01.25", "title": "В Давос - Тръмп срещу всички"}
{"url": "http://www.classa.bg/%D1%81%D0%B2%D1%8F%D1%82/item/377794-%D1%81%D1%82%D0%B8%D0%B2%D1%8A%D0%BD-%D0%BC%D0%B8%D0%BB%D1%8A%D1%80-%D0%BB%D0%B8-%D0%B5-%D0%BD%D0%BE%D0%B2%D0%B8%D1%8F%D1%82-%D1%81%D0%B8%D0%B2-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D0%BD%D0%B0-%D1%82%D1%80%D1%8A%D0%BC%D0%BF", "text": "Президентът Доналд Тръмп се обръща за съвет към редица хора - и от Белия дом, и извън него. Но най-изтъкнатият и може би най-влиятелният от тях е Стивън Милър.   По време на финансовата парализа на федералната администрация през уикенда един от препъникамъните, осуетили споразумението, бе въпросът какво да прави Конгресът с имигрантите, вкарани незаконно в САЩ в детска възраст от своите родители. Според сенатора републиканец Линдзи Греъм старшият политически съветник Милър не е искал президентът да отстъпва. “Докато Стивън Милър отговаря за преговорите по имиграцията, ние сме наникъде”, казва Греъм. След това говорителката на Белия дом Сара Сандърс отвърна на удара. Милър следва дневния ред на президента, а не своя, обясни тя.     И тъй, доколко Милър има влияние върху Тръмп? Той и другите съветници работят по черновите на речите, така е прието, така бе и при предишните администрации. Но досега всички президенти на САЩ са били преди това на изборна или държавна работа или са служили във въоръжените сили. Бизнесменът Тръмп няма такъв опит в политиката, казва Матю Далик, автор на книга за Роналд Рейгън.  Така че Тръмп се обръща за помощ към Милър.   Трийсет и две годишният Милър превръща идеите на Тръмп в политически речи и ги прави достъпни за “лаиците”, казва Джей Бергман от Щатския университет в Централен Кънектикът.  Той познава и публиката си.   “Милър разбира базата на Тръмп и като реторика, и като политически възгледи”, казва Мат Маковяк, републикански консултант и председател на републиканците в окръг Травис, Тексас. “Ето защо е толкова ефикасен за едни и опасен за други”, казва той.    Тръмп изненада хората с издържаната в мрачни краски реч при встъпването в длъжност и със споменаването на “американската касапница”. Речта бе написана от бившия главен стратег Стивън Банън, Милър и други. Според някои наблюдатели, като обрисува така Америка, Тръмп просто казва истината за една страна, която е изгубила пътя. Но критиците имат друга гледна точка.   Апокалиптичните визии са типични за авторитарни лидери, казва Рут Бен-Гиат от Нюйоркския университет, автор на книга за Мусолини. Основната идея е, че обществото е в упадък и разложение и трябва да бъде пречистено.   С оттеглянето на Банън сега Милър има повече власт в Белия дом като хардлайнер по имиграцията и национализма. Той засили позициите си с подкрепата за президента.   Миналата година той каза по телевизията, че решенията на президента “не подлежат на съмнение” и освен това описа Тръмп като “най-талантливия политик на нашето време”.   Методология: Милър подсилва самомнението на президента с “възвеличаване на лидера”, казва Бен-Гиат, и подчертава ключовото послание: “Той е вашият спасител”.    В речта, която президентът трябваше да произнесе през декември във Флорида, Милър добави няколко реда за случая с Катрин Стейнли - жена, убита от мексикански имигрант без документи. Представител на администрацията обясни, че Милър е искал да види как ще реагира на тези изречения благоразположената аудитория на митинга. “Той каза, че не е знаел, че това е пистолет”, каза тогава Тръмп по повод твърдението на адвоката, че стрелбата от 2015 г. е била нещастен случай. Президентът добави, че САЩ са изправени пред наркотици и банди, “стичащи се в нашата страна”. Тръмп продължи темата, като спомена, че “ние сме започнали процес за изграждане на стена по границата”. Тълпата изрева.   След това Милър се качи в “Еър форс уан” и говори с колегите си за речта. Той бе доволен от реакцията на тълпата, каза един от тях.   Методология: Милър подбира езика на президента, като изпробва пасажи пред публика от локални привърженици, преди да ги използва в речи пред национална аудитория. В този случай той насърчи президента да поднови призива си за стената - популярен мотив сред симпатизантите му.    Милър подкрепя президента, като подсилва критиките му срещу медиите. През януари Милър се появи по Си Ен Ен и в яростна размяна на реплики с Джейк Тапър обвини телевизията в “сензационни и смущаващо неверни репортажи”. Милър отказа да отговори на въпросите му, твърди водещият, като заявил, че телевизията “сега я е грижа само за един зрител”. Интервюто рязко приключи. Скоро след това Тръмп написа в “Туитър”, че Тапър е бил “разбит” в интервюто.   Методология: Милър като рупор усилва критиките на президента и го насърчава да действа по-агресивно спрямо медиите.    Милър помогна да се оформи политиката на президента към Европа, като изтри текст от негова реч за НАТО въпреки желанието на други съветници в Белия дом. Като привърженик на националния суверенитет, подкрепил Брекзита (той се появяваше на обществени места с Найджъл Фараж), Милър махна от речта редовете, в които се изразява ангажираност към член 5 от Севернотлантическия договор (обещание да се помогне на съюзници, изложени на агресия), казват приближени на Милър.  Член 5 е ключов принцип в 70-годишния пакт за взаимна отбрана. Тръмп спомена член 5, но не наблегна на това, че държи на него, както искаха неговите съветници.  След това репортерите се събраха в едно от помещенията в централата на НАТО в Брюксел и питаха дали ангажиментът на САЩ към алианса отслабва. В това време Милър крачеше из залата, явно раздразнен от въпросите.   Методология: Чрез отстраняването на изречения от речта Милър принуди президента да покаже публично и по нов начин своето двойствено отношение към НАТО.    - израснал в либералния анклав Санта Моника, Калифорния с родители демократи;  - още в гимназията изразява десни възгледи и страст към огнестрелните оръжия; списва консервативна рубрика в Университета Дюк в Северна Каролина;  - работи за сенатора Джеф Сешънс (сега главен прокурор и министър на правосъдието); сближава се със Стив Банън,тогавашен шеф на “Брейтбарт нюз”;  - през януари 2016 г. влиза в предизборния щаб на Тръмп, пътува с кандидата и е “подгряващ” оратор на митингите му.", "date": "2018.01.25", "title": "Стивън Милър ли е новият сив кардинал на Тръмп?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377795-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D0%B1%D0%BE%D0%B3%D0%BE%D1%81%D0%BB%D0%BE%D0%B2", "text": "Свети Григорий, св. Василий Велики и брат му св. Григорий Нисийски образуват тризвездието на \"тримата Кападокийци\". Св. Григорий бил майстор на словото и на стихотворната реч. Сведения за неговия живот ни дават не само писанията на св. Василий Велики и блажени Йероним, но и неговите собствени трудове, особено писмата и автобиографичнирв му стихове. Св. Григорий сам ни е разказал своя живот и то с истински лиричен драматизъм.    Любител на безмълвието и богосъзерцанието, устремен с волята си към пустинното богомислие, той бил призован към пастирско служение сред бурята на житейските смутове в Църквата през IV век. Той преминал славния си жизнен път в постоянно насилие над своята лична воля, в непрекъснато смиряване на своите пориви и с винаги наранено сърце.     Св. Григорий се родил в Арианз при Назианз (Кападокия) около 330 година. От най-ранно детство неговите родители – св. Нина и св. Григорий, епископ Назиански Старши – са му наложили \"златната вериге на благочестието\". Овладян от пламенна и неудържима склонност към науката, с по-младия си брат Кесарий той започнал образованието си в близкия Назианз и го продължил в Кесария Кападокийска, където за пръв път се срещнал в Василий Велики. След кратък престой тук св. Григорий пристагнал в Александрия, където брат му Кесарий изучавал медицина. Но целта на бъдещия велик богослов е по-голямата наука. Затова той оставил брат си и отишъл в 349 г. в Атина. По пътя за елинската столица, сред смъртната заплаха на бушуващите вълни, св. Григорий повторил обета на майка си да се посвети на Бога.   В Атина той намира повече отколкото търсил. \"Аз търсих там красноречие и намерих щастие, защото там намерих Василий. Аз заприличах на Саул, който търсил ослици, а си намерил царство (1Цар. 9:3,10).    Случайната придобивка се оказва по-висока, отколкото главната цел...\" Свети Григорий и Василий Велики свързали най-тесните връзки на взаимно доверие и привързаност. Те могли да кажат за себе си: \"С единомислие ходихме в Божия дом\" (Пс. 54:15). \"У нас всичко беше общо – казва св. Григорий, - и едната душа свързваше това, което разделяха телата...\" Чувствителната, кротка и впечатлителна душа на св. Григорий се нуждаела от привързаност и обич, а дружбата с Василий била най-нежната от всички му привързаности. В шумната и душегубна Атина двамата приятели знаели само два пътя: единият ги водел към християнските храмове, а другият – към учителите на външните науки.   Свършили се годините на учението и странстването. След многогодишно отсъствие и двамата трябвало да се завърнат в родните места. Върнал се св. Григорий с решителна готовност да положи в нозете на Христа всичките си насъбрани знания, за да отстъпят те място на словото на великия Бог. Не веднъж и не лесно намерил той лекия и гладък път   \"Идваха в ума ми Илия Тесвитянинът (3Цар. 17:1), великият Кармил (3Цар. 18:17-46), необичайната храна и пустинята на Предтеча (Мат. 3:1-4). Надделяваше от друга страна любовта към божествените книги и черпената от тях светлина на духа, а такова занимание не е работа за пустинята и безмълвието. Много пъти се люшках аз насам–нататък и накрай умирих желанията си и бродещият ум се установи по средата\".   Смущавала го още и неговата нежна и гореща обич към родителите му – \"тя ме теглеше като товар към земята\". Той останал в родителския дом и споделял домашните грижи на майка си и баща си. Но и сред мирските залисии той се стараел да води съзерцателен живот, като възприел от отшелниците углъбеността на техния ум, а от миряните – старанието да бъде полезен на обществото.   Св. Григорий прекарвал безсънни нощи в молитви и размишления, а благочестивото му въображение го отнасяло към отдалечените пустини на Понт, където се трудил и предавал на безмълвие светият му приятел Василий \"в съжителство с Бога, покрит от облак като един от старозаветните мъдреци\". Около него се събирали неколцина ревнители на подвига на духовното бдение – \"ангелоподобни лица, които стоейки на нозе, призовават Бога в псалми и възнасят сърцата си към Него с песнопения, отправяйки общи славословия от много уста...\"   За малко се удало на св. Григорий да вкуси насладата на пустинното безмълвие в Понт. Родителският зов скоро го върнал в света и против желанието му, както и по силното настояване на назианците, баща му го възвел на един от най-високите престоли – в 361 или 362 година го ръкоположил за свещеник.   \"При тази принуда аз затъгувах така силно, че забравих всичко – другари, родители, отечество, род и като ужилен от насекомо вол заминах за Понт, като се надявах у божествения приятел да намеря лекарство против горестта\".   И той го намерил там. Единствено времето смекчило чувството за злощастие. Завърнал се в Низианз, той приел върху себе си пастирските задължения, чието величие и товар така ясно съзнавал.   Синовното послушание пак надмогнало у него любовта към безмълвието: той споделял епископските трудове на своя родител. А в 372 година Василий Велики го ръкоположил за епископ на Сасима. В този град той наистина отишъл, но не се и приближил до дадената му църква поради арианска съпротива. \"Нито веднъж не извърших там богослужение, не се молих с народа, не възложих ръце нито на едного от клириците\" – казва св. Григорий.   По новата просба на баща си той се върнал в Низианз и вече като епископ му помагал в дълбоката му старост. След неговата смърт в 374 година младият епископ Григорий не пожелал да заеме неговото място, макар да управлявал паството до избора на нов епископ.   Най-после и за него дошла свободата да разполага със себе си, и той, \"като беглец\" се уединил в Селевкия при храма \"Св. Текла\", където искал да се отдаде на самота и съзерцание. И това не продължило много. Този път той трябвало да отстъпи пред призива на православните жители на столицата и да преустрои стопената от арианските императори Цариградска православна църква.   \"Приканиха ме да стана помощник на народа, защитник на Словото, да орося със струите на благочестието изсушените, но все още зеленеещи души, с хранителността на елея да засиля светлината в светилниците, да разкъсам с твърдото учение паяжините – тези гнили вериги на многосръчните словоплетници, които са смешни за крепките, но впримчват лекомислените\".   Св. Григорий Богослов, миниатюра. Източник: iconaantica.spb.ru.\"Не по добра воля, а насилствено увлечен от други\", св. Григорий се явил в Цариград като защитник на Словото. Той не намерил тук нито един православен храм: всички били заграбени от еретиците – ариани. Наложило се да извършва божествената служба в частен дом, в бедна къща. Така възникнал храмът \"Анастасия\" – \"Възкресение\", в който \"Троическият Богослов\" произнесъл своите знаменити и благодатни слова на богословието, разкрил и изповядал неизречимите тайни на Божественото триединство и възкресил православието в Цариград. Тези слова му спечелили названието \"Богослов\". Чрез тях той оживил, ободрил и събрал разпръснатите овци на истинското словесно Христово стадо.   На 27 май 380 г. св. Григорий Богослов бил тържествено утвърден в църквата \"Св. апостоли\" за цариградски архиепископ от император Теодосий І (379-395) и потвърден на ІІ вселенски събор в 381 г., който бил открит под негово председателство и на който възтържествувало православието.   Но блясъкът не продължил много. Скоро той трябвало да напусне заслужения с толкова пастирски подвизи престол и мястото на \"общата победа\". Съмнителни произшествия и интриги му дали повод да подаде оставката си и през юни 381 година се завърнал в родния Низианз. Той завеждал вдовстващата там катедра до 383 година, докато избрали Евлалий, и след това окончателно се оттеглил в наследственото си имение в Арианз.     Св. Григорий напуска Константинопол. Ръкопис от XI в. (Codex Taphou 14). Съхранява се в библиотеката на Гръцката патриархия в Йерусалим. Източник: eikastikon.gr   Св. Григорий притежавал дълбоко благочестие и високи дарования. Той бил една съзерцателна поетическа натура, чувствителен и примирителен. Остатъка от дните си той прекарал в мечтаното безмълвие, в песнословия на неизказаното Божество, на неразделната и единосъща Троица.   В началото на седмото десетилетие от своя живот той склопил очи към 390 година. Църквата облажава св. Григорий като \"Троически Богослов\", като \"таинник на Св. Троица\". Църквата пази и следва неговото богословско учение, което разкрива със словата на философстващия разум възвишените истини на апостолската проповед.   По отношение на християнската мисия всред славяните и на славянската писменост той трябва да бъде отбелязан като най-големият от древните отци любимец на св. Константин–Кирил Философ, който изучавал дори наизуст неговите произведения и написал похвала в негова чест.", "date": "2018.01.25", "title": "Св. Григорий Богослов"}
{"url": "http://www.classa.bg/%D1%81%D0%B2%D1%8F%D1%82/item/377792-%D1%81%D0%B0%D1%89-%D0%BF%D1%80%D0%B5%D0%B4%D0%B0%D0%B4%D0%BE%D1%85%D0%B0-%D0%BA%D1%8E%D1%80%D0%B4%D0%B8%D1%82%D0%B5", "text": "Както е известно, за цялата си многогодишна история САЩ нееднократно са предавали съюзниците си.   И често всеки, който сляпо им се е доверявал, е получавал нож в гърба.   Разбирайки, че с турците този път няма да им мине играта, грубо казано, американците решиха да си поиграят с неотдавнашните си съюзници — кюрдите.     С началото на турската военна операция срещу кюрдските отряди за народна самоотбрана (YPG) в Африн отношенията между Анкара и Вашингтон влязоха в пълен тупик.   Последната капка стана изявлението на САЩ за създаването на турско-сирийската граница на гранични сили главно от кюрди.     Сътрудничеството на американците с YPG в продължение на последните две години изглеждаше като откровено издевателство.   След като Ердоган заяви за началото на операцията в Алепо, американците изпратиха на кюрдите в Африн автомати, боеприпаси и тежко въоръжение.     Всъщност, САЩ демонстрираха по всякакъв начин, че застават на страната на враговете на Турция.   Това не можеше да продължава дълго и търпението на Анкара свърши.   Главата на МВнР на Турция по време на преговорите със съветника на Тръмп по национална сигурност Хърбърт Макмастър настоя САЩ да спрат подкрепата за YPG и да прекратят доставката на оръжие за кюрдите. САЩ отказаха.   След което вече лично Ердоган призова Вашингтон да спре провокациите по отношение на Турция и да не посяга върху границите на републиката, добавяйки, че Анкара «повече няма да търпи това».   В потвърждение на тези думи на 20 януари турските войски нанесоха въздушни удари по позициите на YPG в Африн.   Командващият Централното командване на армията на САЩ генерал Джозеф Уотъл направо от борда на самолета си каза, че «зоната на отговорност на западната коалиция не се разпространява върху Африн» и следователно градът не влиза в сферата на военните операции на САЩ.     След Уотъл се изказа представител на Международната коалиция за борба с ИДИЛ полковник Райън Дилън, който заяви, че Пентагонът няма да възпрепятства операция на Турция в Африн.   След тези изявления стана повече от очевидно, че кюрдите са получи тотален нож в гърба от страна на американците.     Впрочем, нима някой е очаквал нещо друго от империята на войната?", "date": "2018.01.25", "title": "САЩ предадоха кюрдите"}
{"url": "http://www.classa.bg/%D1%81%D0%B2%D1%8F%D1%82/item/377787-%D1%81%D0%B0%D1%89-%D0%B3%D0%BE%D1%82%D0%B2%D1%8F%D1%82-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%BA%D1%80%D0%B5%D0%BC%D1%8A%D0%BB-%D0%B2-%D1%80%D1%83%D1%81%D0%B8%D1%8F-%D1%81%D0%B5-%D0%B1%D0%B5%D0%B7%D0%BF%D0%BE%D0%BA%D0%BE%D1%8F%D1%82", "text": "          Една седмица преди деня \"хикс\" тежката артилерия в руската политика взе думата. В неделя Дмитрий Песков, говорител на президента, заяви в едно интервю, че руското правителство и президентът \"отдавна са предприели предпазни мерки\". Външният министър Сергей Лавров пък допълни още същия ден, че руската външна политика се подкрепя от народа и всеки опит за промяна \"чрез натиск върху елитите\" е обречен на провал.     Вече в продължение на няколко седмици Русия гадае какво ще съдържа т.нар. \"Доклад Кремъл\", който американското правителство ще представи на Конгреса вероятно на 29 януари. Медиите допълнително нажежават обстановката.   През лятото на 2017 година Американският конгрес гласува закон за санкции срещу Русия, Иран и Северна Корея. Тогава в частта за Русия законодателите заложиха една бомба със закъснител: най-късно 180 дни след подписването на документа американският финансов министър е задължен да представи на съответните комисии в Конгреса подробен доклад. Ето, че сега този срок изтича - дали случайно, или не, точно в разгара на предизборната борба в Русия. През март шефът на Кремъл Владимир Путин най-вероятно ще стане президент за четвърти път. А американският \"Доклад Кремъл\" взима на мушка елитите, които са тъй верни на Путин.   Законът за санкциите срещу Русия е част от отговора на Вашингтон на руските действия в Украйна и - още повече - на опитите за намеса в президентските избори в САЩ. Нещо, което Москва отрича. Сега дългоочакваният \"Доклад Кремъл\" може да надхвърли всички американски санкции, въведени от анексирането на Крим насам. Очаква се в доклада да бъде осветлен целият руски елит.    Става дума за олигарси, за висши държавни служители по всички етажи на властта, както и за шефове на държавни фирми. Списъкът ще съдържа и данни за техните активи, бизнес и роднински връзки - родители, съпрузи, деца, братя и сестри. Ще бъдат посочени връзките с Кремъл, както и размерът на състоянието на конкретните лица. Засегнати са впрочем не само сегашните близки до Кремъл елити, но и техните бивши представители. В доклада трябва да бъдат описани и връзките на тези руснаци с важни сектори от американската икономика, както и да бъде оценен ефектът от санкциите. Обширни пасажи от доклада ще бъдат публикувани официално. Част от него обаче ще остане засекретена.   В Русия в момента усилено гадаят кои имена ще бъдат включени в списъка. Някои руски медии говорят за 50 олигарси и техните роднини. Тези издания предполагат, че така броят на подлежащите на санкции лица ще нарасне до 300 души.   Дениъл Фрийд от вашингтонския мозъчен тръст \"The Atlantic Council\" смята, че списъкът не бива да бъде прекалено дълъг. \"Тук не става въпрос просто за богати руснаци, а за онези, които имат връзка с Путин\", казва експертът, който преди в ролята си на дипломат е координирал санкционната политика на Държавния департамент. \"Ще бъде разкрит най-тесният кръг около Путин и неговите бизнес-връзки. И Путин не може да го предотврати\", допълва колегата на Фрийд - Андерс Аслунд. Той смята, че наред с вече санкционираните олигарси в списъка ще се появят и нови имена. Андерс Аслунд говори за две групи. В едната влизат хората, които \"съхраняват пари на Путин\". Например челистът и близък приятел на руския президент от времето в Санкт Петербург - Сергей Ролдугин. Неговото богатство, което дълго време бе неизвесто, беше разкрито от \"Панама пейпърс\" през 2016 година. Аслунд допълва, че от санкциите ще бъдат засегнати и децата на влиятелни приятели на Путин, които могат да се похвалят с огромно състояние и високи постове. Според експерта, \"Докладът Кремъл\" има за цел да разедини руските елити.     Известната московска политоложка Лилия Шевцова смята, че докладът ще породи вълна на недоволство и множество съмнения. Според нея обаче, олигарсите няма да се разбунтуват срещу Путин. Шевцова казва още, че \"Докладът Кремъл\" слага край на \"цяла геополитическа ера от последните 20 години, при която руските елити бяха интегрирани на Запад, но и същевременно бяха против Запада\". \"Този модел беше лесен. Елитите печелеха пари в Русия и ги изнасяха на Запад с помощта на лобистки структури\", казва Шевцова. Според нея, този модел вече няма да може да функционира толкова лесно. \"Докладът Кремъл\" всъщност е основа за една нова американска политика на сплашване на Русия, твърди политоложката.   \"Въпреки че докладът не предвижда санкции, той ще създаде доста трудности на руските елити\", твърди Дениъл Фрийд. \"Докладът ще увеличи вероятността в бъдеще и други олигарси да бъдат включени в списъка. А това ще доведе до проблем с имиджа, ако западните фирми и банки продължат да работят с тези хора\", казва той.   Според Андерс Аслунд, Москва взема това развитие насериозно. Това си проличава и от факта, че миналата година Путин се срещна два пъти с големите руски бизнесмени, а не както обикновено само веднъж в края на годината, посочва експертът от \"The Atlantic Council\". Освен това присъстващите на срещата през септември са били много повече, отколкото в миналото.   Друг сигнал за нервността на елитите е неимоверно нарасналият брой на молби за престой на руски бизнесмени и техните семейства в еврочленката Малта, посочва Аслунд. Изглежда, че руските елити са изправени пред дилема: или да върнат парите от чужбина в Русия и да се предпазят от санкции, или да заминат на Запад.   В действителност не само руските елити са застрашени от евентуални нови санкции от страна на САЩ. Вашингтон не изключва и възможността за по-твърд подход към руските производители на оръжия. Наскоро руската частна банка \"Алфа\" обяви, че с оглед на опасността от евентуални санкции възнамерява да сложи край на сделките с оръжейни фирми. В тази връзка руските медии съобщават, че Москва е на път да основе нова държавна банка, за да защити държавния военно-промишлен комплекс от санкции. Явно това са рисковете и предпазните мерки, за които споменава и говорителят на Путин.", "date": "2018.01.25", "title": "САЩ готвят \"Докладът Кремъл\". В Русия се безпокоят."}
{"url": "http://www.classa.bg/%D1%81%D0%B2%D1%8F%D1%82/item/377788-%D1%81%D0%B5%D0%BA%D1%81,-%D0%BE%D1%82%D1%80%D0%BE%D0%B2%D0%B0,-%D0%B5%D1%80%D0%B5%D1%81%D0%B8-%D0%BE%D1%89%D0%B5-%D0%B7%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%B0%D1%80%D1%85%D0%B8%D0%B2%D0%B8-%D0%BD%D0%B0-%D0%B2%D0%B0%D1%82%D0%B8%D0%BA%D0%B0%D0%BD%D0%B0", "text": "          На 22 януари 1998 – т.е. преди точно 20 години – тайните архиви на Светата инквизиция за първи път бяха открити за изследователи. Историците получиха възможност да потвърдят или опровергаят поне част от спекулациите, слуховете и съзаклятническите теории, свързани с тях. Германският историк Хуберт Волф от няколко години насам редовно изследва архивите на Ватикана. Въз основа на събраните данни, той публикува няколко книги, чието съдържание просто засенчва творенията на Дан Браун. Реалните факти са много по-вълнуващи в сравнение с художествената измислица, твърди Хуберт Волф. В книгата си \"Монахините от Свети Амвросий\" историкът предлага например интересни сведения за сексуалния живот в манастира и за честите убийства чрез отравяне.   В Европа инквизицията е окончателно отменена едва през 19 век. Систематичното преследване на инакомислещите е трябвало да гарантира спазването на религиозния канон и да изкорени всякакви отклонения от нормата. Към задълженията на инквизиторите е спадало и това да изкореняват езически обичаи и всякакъв вид магьосничество. Имуществото на онези, които са били обявявани за виновни, преминавало в ръцете на Светата Инквизиция, което още повече разпалвало ловния инстинкт на \"божиите кучета\".   Всички европейски народи са изпитали на гърба си безмилостната хватка на средновековните „тайна служби\". Но най-дълбоки корени Инквизицията пуска в Испания, Португалия и Италия. За трибуналите на Инквизицията е бил достатъчен дори един непотвърден слух, за да осъдят обвиняемия за ерес. Всеки е можел да бъде изгорен на клада - от учения до най-обикновената девойка, обявена за вещица.     Инквизиторите са следели не само за чистотата на вярата, но и за настроенията сред хората, както и за спазването на утвърдените морални норми. Това им е позволявало да цензурират почти всички печатни издания в целия западен християнски свят. Римската инквизиция играе важна роля и при съставянето на списъци със забранените книги. Принципите на цензурата, налагана от Рим, са били осъзнавани като прекалено строги още по онова време. В списъка на \"неблагонадеждните\" автори по-късно попадат и такива имена като Хайнрих Хайне, Емил Зола, Оноре дьо Балзак, Рене Декарт, Волтер и Имануел Кант.     Тържественото разсекретяване на архивите преди 20 години става точно на същото място, от което Ватиканът и днес следи за чистотата на католическото учение и на морала. Тогавашният папа Йоан Павел Втори призова изследователите да изучават архивните материали без страх и предубеждения. Тогава беше обявено, че Ватиканът не очаква морални присъди, а разчита да получи \"достоверна реконструкция на минали събития, обичаи и нрави в съответния исторически контекст\".   Досега Ватиканът е разсекретил архивни материали за периода до 1939 година. Не е известно кога ще бъде отворен за историците архивът от времето на папа Пий XII, подозиран за активна подкрепа за нацисткия режим в Германия. Хуберт Волф е убеден, че с времето ще бъде разсекретен целият архив на Ватикана. \"Сегашният папа е ангажиран с по-важни църковни дела. Той е зает с реформи\", пояснява историкът.", "date": "2018.01.25", "title": "Секс, отрова, ереси: още за тайните архиви на Ватикана"}
{"url": "http://www.classa.bg/%D1%81%D0%B2%D1%8F%D1%82/item/377789-%D0%BA%D0%B0%D0%BA-%D0%B2-%D1%80%D1%83%D1%81%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%E2%80%9E%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD%E2%80%9C", "text": "            След огромните скандали около филма \"Матилда\" и балета \"Нуреев\" над главите на просветената руска публика надвисна нов буреносен облак от великодържавна истерия. В Русия бяха забранени прожекциите на английската комедия \"Смъртта на Сталин\". Тази забрана е важен жалон по пътя към \"светлото бъдеще\" - така, както си го представят в Министерството на културата. Новият скандал започна да набира страхотна сила. В него се включиха депутати от Държавната дума, висши чиновници, известни комунисти, режисьори, писатели и други псевдопатриоти, или просто опитни и пресметливи циници.   Миналата есен гледах комедията \"Смъртта на Сталин\" в Лондон и мога да кажа, че филмът съответства на обещания жанр. Той е роден от комиксите и възприема иронията на този вид изкуство на 20-ия век, с което в руското общество никак не са свикнали.     Да се обиждаш от един комикс, който предлага час и половина забава, е също толкова глупаво, колкото и да се засягаш от вицовете за Щирлиц, Петка и Чапаев или другите майтапи, съдържащи нецензурни изрази. Но работата не е в това, че за депутатите този жанр е непонятен. Ако перифразираме Лев Толстой, демокрацията във всяка демократична страна има своя специфика, докато тоталитарните и авторитарни режими си приличат като близнаци. Тези режими обичат да се обявяват за духовни избраници на цялото човечество, да отричат всичко отрицателно в историята на собствената си страна, за да я представят като колективно житие на светци. Според тези хора, злото идва единствено от чужбина, а тази чужбина поддържа и своята пета колона.   Глобалният страх е заложен в самата същност на тоталитаризма. В английския филм това е показано с помощта на истински професионализъм – в него са ангажирани прекрасни актьори. Но главният герой в \"Смъртта на Сталин\" не е страхът, нито волята за власт или дори желанието за безнаказаност, а по-скоро малодушието, породено от страха. Малодушието е завладяло цялото обкръжение на Сталин, всички тези незначителни в сравнение с него палачи, които по негова заповед са подписвали хиляди смъртни присъди - Молотов, Маленков, Хрушчов и, разбира се, Берия.   Плакат с рекламата на английския филм   Всички те са карикатурни образи в една черна комедия. Те се страхуват панически и от Сталин, и от неговата смърт, а и един от друг. Филмовите персонажи, разбира се, твърде бегло напомнят за реалните исторически личности. Който започва да се „хваща\" за тези разлики, значи не разбира нищо от изкуство. Та нали по времето на Сталин изпращаха в ГУЛАГ за подобни вицове. Както сполучливо казваше Фазил Искандер, по онова време страната приличаше на детска градина със строг режим.     И Русия отново се завръща в тази детска градина. Политиците за пореден път се превърнаха във възпитатели, които наказват провинилите се в ъгъла, бият ги през пръстите или ги изпращат за превъзпитание в тъмната стаичка. И най-важната дума в тази детска градина е „НЕ МОЖЕ!\". При това възпитателите ни уверяват, че това \"НЕ МОЖЕ!\" изобщо не е цензура, а грижа за нравствеността и невинността на населението.    В името на тези велики идеи се горят книги, забраняват се филми и театрални постановки. Пълна глупост е да се смята, че в руската детска градина действително се полагат грижи за децата. Истината е друга: плашейки децата, „възпитателите\" се грижат за самите себе си от желание да продължат живота си като „възпитатели\" и от страх да не изпаднат в немилост пред новата неизвестна власт.   Но защо се надигна такъв крясък по повод филма? Твърди се, че филмът обиждал сталиновия химн и останалите атрибути на неговата власт. Крокодилски сълзи ли са това? Бедата е там, че не са. Сталин извърши своето дело. Той създаде особен вид хора, които възхваляват своя палач, като плюят на историческите факти. Той унищожи всички, които бяха замесени от друго тесто – онези, които имаха свое собствено достойнство и разбираха какво е чест. Сталин създаде нов сорт хора, които никога няма да позволят диктаторът да умре завинаги. Те жадуват за неговото възкресение и искат да го видят на историческия престол. И този Сталин сам сe e погрижил за това още много дълго да живее в Русия.", "date": "2018.01.25", "title": "Как в Русия забраниха „Смъртта на Сталин“"}
{"url": "http://www.classa.bg/%D1%81%D0%B2%D1%8F%D1%82/item/377790-%D0%BB%D0%B0%D0%B2%D1%80%D0%BE%D0%B2-%C2%AB%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%B2-%D0%B0%D1%84%D1%80%D0%B8%D0%BD-%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F%C2%BB", "text": "Главата на МВнР на Русия Сергей Лавров коментира създаването от САЩ на сили за сигурност на границата между Сирия, Турция и Иран.   Според министъра, тези действия продължават линията на груба намеса във вътрешните работи на Сирия и са «съзнателна провокация».     Лавров припомни, че след обявяването за създаването на тези сили, прозвучаха  «нескопосани» опровержения, но работата по вземане на границите под контрол продължи.     Припомняме, че на 11 декември президентът на Русия Владимир Путин заяви за извеждането на голяма част от руската групировка войски от Сирия.", "date": "2018.01.25", "title": "Лавров: «Случващото се в Африн е американска провокация»"}
{"url": "http://www.classa.bg/%D1%81%D0%B2%D1%8F%D1%82/item/377791-contra-magazin-%D0%B2%D0%BE%D0%B9%D0%BD%D0%B0%D1%82%D0%B0-%D1%81-%D1%80%D1%83%D1%81%D0%B8%D1%8F-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "След началото на украинската криза Западът започна да оказва натиск върху Русия по всички фронтове, пише  Contra Magazin. \r\n   Но страната не се парализира, а се случи точно обратното — намирайки се под санкции, дори изплати външните си дългове, отбелязва авторът на статията. \r\n   \r\n   На всичкото отгоре Кремъл разположи в Калининград ракети «Искандер-М», продължава изданието. \r\n   В тях може да бъде поставен и ядрен заряд. \r\n   Тези ракети ще долетят до Варшава за 2 минути, до Берлин — за четири. \r\n   И Западът не може да ги свали. \r\n . \r\n Защото ракетите минават през мезосферата и всъщност прелитат над системите на ПВО в Европа. \r\n   «Възниква въпросът, а ще натиснат ли руснаците копчето, ако Западът нападне? Ще се изправят ли те като патриоти, ще се сражават ли за страната си или ще приемат своето поробване?», задава въпросите си авторът и подчертава, че духат на патриотизма в Русия е силен. \r\n   \r\n   «Пълните безумци от Запада, които мечтаят да разпалят конфликт с Русия чрез война, трябва да разберат, че всеки, който тръгне срещу Русия — САЩ, Индия, Китай или ядрените джуджета Франция и Великобритания — фактически ще извършат самоубийство», пише Contra Magazin. \r\n    Тръмп и реалистите, които го обкръжават, разбраха това. Докато в търговския и във всички останали фронтове расте напрежението, във военен план ситуацията значително се нормализира. Русия и САЩ продължават словесните си битки, но военни заплахи вече не звучат.   Макар отчасти може просто така да ни се струва, но ситуацията по отношение на Москва и Вашингтон се нормализира. «Може вече да не се опасяваме от война»,  .", "date": "2018.01.25", "title": "Contra Magazin: Войната с Русия е самоубийство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377783-%D0%BC%D0%B8%D1%81%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D1%80%D0%B8%D0%B3%D0%BD%D0%B0-%D1%81-%D0%B3%D0%BD%D0%B5%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80", "text": "След 10-годишна кариера в чужбина и завръщайки се в България носителката на титлата Мисис България Ана Иванова, стана свидетел на Европредседателството ни с разиграването на сцени пред и зад кулисите. По повод мизансцена и необявените роли в целия спектакъл, тя написа коментар в профила си във фейсбук, ставайки свидетел на струпването на силиконки и златотърсачки в 5-звездния хотел, в който са настанени гостите от ЕС. Ето какво написа Ана Иванова: \"Добре дошли, скъпи европредседатели в страната на неограничените възможности и Богини - България!      Ще направя един много лек анализ на Вашата предстояща визита или по-точно как лично аз виждам развитието на нещата в следващите шест месеца в нашата мила родина... Започнахме добре, всичко беше на ниво, дори имахме честта да чуем прочувствена откриваща реч на майчиния ни език - поклон за труда и уважението, което ни бе указано! Седмица, две - опознаване на колектива, размяна на визитки, завързване на контакти, запознаване с българската култура, а имено \"шопската салата\" и домашната ракия на дядо Ставри, между маските, на не със сигурност разбраните Кукери?!...      Но след дългите и уморителни преговори и дебати, идва моментът за най-сладкото...за почивката, за разпускането... Още повече - щом имате удоволствието да бъдете гости на един от най-изтънчените и вълнуващи... (тук е моментът на въображението)... ще оставя Вие да довършите... в България!      В същото време, посещавайки най-популярната социална мрежа, виждам как пластмасови кукли Барби са инвестирали в подготовката за присъствието си на подобни събития, но разбира се с цел възвръщаемост на инвестицията, която сама по себе си надхвърля 200 € (доста за стандарта на милата родина за вечер - 150 лв. грим, 100 лв. прическа, 40 лв. рокля от базар бг., 100 лв обувки и чанта - тотал: 390 лв.) - всичко това \"високо качествени\" имитиращи продукти! За покупателната способност на средностатистическия българин това са много пари за една вечер, но както споменах не е случайно, не е без умисъл! Всяка вечер след 20:00 ч. лоби барът на ... е препълнен с всякакви вариации на силиконови кукли Барби и поклоннички на поп-фолк (чалга) културата...      Разпускането е 100% в програмата на нашите ЕС председатели, тъй като, повярвайте ми, в Брюксел не биха могли да се насладят на нещо подобно - вечеря, после коктейл, последвани от дъжд от салфетки, снимки във фоайета и тоалетни и разбира се - хубавото българско шампанско \"Искра\", но с етикет, на който пише Моеет! В този момент онези 200 € инвестиция вече са стъпили на кота нула и започват процеса на своята възвръщаемост!      Но все пак, да не бъдем черногледи, да се опитаме да видим и другата страна на монетата - ЕС ще разбере за добре развитата чалга култура в България, а покрай нея ще чуе и благозвучния майчин език на българина или поне нашите поп-фолк поклоннички ще научат, че Брюксел е град, а не държава или може би дори и някой чужд език - английски, френски.    Не ме разбирайте погрешно, аз нямам нищо против факта, че България е домакин на ЕС-председателството, това е огромна безплатна реклама за моето мило отечество. Надявам се да е реклама за добро, а куклите Барби да бъдат онази част от рекламата, която е неизбежна. В случая гостите на председателството ще са щастливи, задоволени във всякакъв смисъл на думата, и видиш ли - от септември 2018 г. може да сме домакини и на НАТО, НАСА, Пентагона и т.н. :)    Равносметката е, че няма само нашите дипломати и политици да са на плюс от това наше домакинство! Надявам се да няма разпознаващи се Богини. А ако има, съжалявам - истината понякога боли! Бог да пази семействата ни и България!    Поздрави от една простосмъртна!\"", "date": "2018.01.25", "title": "Мисис България изригна с гневен коментар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377784-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%8F%D0%BD%D1%83%D0%B0%D1%80%D0%B8", "text": "Очакват ви, добри новини още рано сутринта, които ще ви повдигнат настроението и ще ви заредят с жизненост. Всички притеснения и съмнения, ще останат в миналото, така че свободно се заемете със задачите си. Може да срещнете човек, с който в миналото много неща са ви свързвали. Възможно е взаимно привличане, което да доведе до сериозни взаимоотношения. Днес, ще задавате много въпроси, ще сте любопитни и ще искате да знаете, за всичко, което се случва наоколо. Никой няма да ви упрекне, в прекалена бърбривост. Въпреки това, ценете не само вашето, но и времето на близките си приятели. Особено, ако искате да се натрапите на някого на гости. В работата, ви очаква проект, който отдавна ви е интересувал. Препоръчително е с оптимизъм, да посрещнете този ден, така че да не ви застигнат скърби и нещастия. Имате ли цели? Ако е така, фокусирайте се върху тях. Близък човек, ще ви даде нещо, за което мечтаете отдавна. Огромна полза, ще ви донесе лечението с народни средства, така няма да ви стигне грип или настинка. Ще покажете своите естествени таланти и ще заслужите признанието на околните. Това е \"вашият\" ден, така че, може да се забавлявате, радвате и да сте щастливи. Единственото нещо, което не трябва да си позволявате е, прекаляване с храна и алкохолни напитки. Нуждаете се от мярка, в противен случай, сутринта няма да се чувствате добре. Препоръчително е да запазите душевното си спокойствие, дори ако приятели или колеги предизвикват конфликти. Бъдете твърди, а също и покажете вашите благородни качества. От енергия и търпение, ще се нуждаете в любовната сфера, когато вашият партньор, ви обвини в предателство. Оценявайте спокойно ситуацията, за да видите, как може да спечелите. Може да решите, че този ден не е създаден за вас. Той, ще е толкова сложен и многостранен, че няма да имате сили, да се борите за място под слънцето. Напредък се очаква в работата, което ще ви зарадва. В края на краищата, сте се разминали със съкращенията и сега може да разчитате на перспективна позиция. Вечерта, не се надявайте на романтика. Бъдете учтиви и коректни с близките си хора. По време на разговор, не обсъждайте други хора, в противен случай ще се стигне до скандал. Благоприятен ден за посещение на зъболекар, козметолог и преглед в клиника. В любовта, не трябва да приемате твърде емоционално, думите на избраника си. Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис.   Препоръчва се, да сте по-предпазливи, не само когато шофирате, но и в ежедневието. Вие сте толкова импулсивни и самоуверени, че лесно може да попаднете в неприятности. В любовта, не трябва да пресичате границата, зад която ви очаква само празнота и самота. Често нарушавате правилата, което води след себе си до нервни преживявания. Трябва хладнокръвно да оправите всичко, което се случва в живота ви. Съсредоточете се, само върху това, което наистина има важна роля за вас. Емоциите дръжте под контрол, в противен случай, те ще ви изненадат в най-неподходящия момент. Вечерта очаквайте, прилична сума в личната ви сметка. Очаква ви ден, в който ще се отдадете на мечти и емоционални изблици. Всичко това, ще ви попречи да се занимавате с актуалните въпроси и решаването на належащите проблеми в личния живот. Впечатлителността любовта, изключете, иначе няма да може, да оцените чувствата на избраника. За да не се разболеете от вирусни заболявания, трябва да вземете превантивни мерки. Трябва да се стремите към равновесие, за да не влошите ситуацията на работното място. Ако предния ден, сте спорили с колега, всичко това ще засегне съвместната работа. Не следвайте сляпо съветите на роднини, дори ако техният опит е по-богат от вашият. За да увеличите парите си, трябва да следите за разходите и дохода си.", "date": "2018.01.25", "title": "Дневен хороскоп 25 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377785-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B8-%D1%81%D1%82%D1%80%D1%83%D0%BA%D1%82%D1%83%D1%80%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B2%D1%8A%D0%B3%D0%BB%D0%B5%D0%B4%D0%BE%D0%B1%D0%B8%D0%B2", "text": "          След Парижкото споразумение от 2015, предвиждащо ограничаване на глобалното затопляне, Европейската комисия (ЕК) настоява за отказ от въгледобива. Някои страни-членки на Общността обаче силно се съпротивляват на този курс. Едва ли обаче има друга държава, в която обвързаностите във въгледобива да са толкова очебийни и същевременно така непрозрачни, както в България, пише австрийският \"Дер Щандарт\".     Авторът на статията Гюнтер Щробл посочва, че корените на злото трябва да се търсят още в масовата приватизация от периода 2001-2008 година. Той пише, че в България около 20 дружества - фирми от въгледобивната промишленост, топлофикации и електроцентрали - са свързани помежду си в нещо като тайна мрежа. В материала са цитирани данни от актуално разследване на \"Грийнпийс-България\", в което се говори за мафиотски структури и пране на пари, за експлоатация на работниците в мините и за огромните щети, които това производство нанася на природата.     Авторът на \"Дер Щандарт\" цитира твърденията на \"Грийнпийс\", според които по документи собствениците на тези двайсетина дружества са чужденци. Те обаче \"очевидно са свързани с една или няколко български банки\", пишат природозащитниците от \"Грийнпийс\". Гюнтер Щробл посочва, че организацията нарича този конгломерат от фирми с различен предмет на дейност \"силно задлъжняла въглищна империя\" - с реализирани загуби от около 200 милиона евро. Задълженията ѝ към бюджета, невнесените социални осигуровки на работниците и неизплатените им заплати възлизат на поне 113 милиона евро, уточнява австрийското издание и добавя, че въпреки това българските власти досега не са предприели нищо.   Освен това някои от фирмите, които са сред най-големите замърсители на природата в Европа, всe още получават високи субсидии за \"енергийна ефикасност\". Така например фотоволтаичните съоръжения или вятърните паркове в България получават с 15 до 30 процента по-малка финансова подкрепа, отколкото електро- и топлоцентралите на въглища. Авторите на публикацията дават пример с мините \"Бобов дол\" и посочват, че те са били приватизирани през 2007 година за едно евро от местен бизнесмен. Месеци по-късно собственикът ги продава за 35 милиона евро на компания с банкова сметка в КТБ - банка, която фалира зрелищно през 2014 година, посочва \"Дер Щандарт\" и добавя, че в момента \"Мини Бобов дол\" е собственост на компанията \"Karlington Ltd\", регистрираната в британското графство Йоркшир през 2015 година. Начело на \"Karlington Ltd\" е 70-годишен британец.     В статията на \"Дер Щандрат\" се подчертава, че докладът на \"Грийнпийс\" е особено актуален и поради факта, че през януари България пое европредседателството. Авторът обаче добавя, че заради съществуващите \"паралелни икономически структури около въгледобива и високия дял на въглищата в производството на електричество в България (45%)\", по време на българското европредседателство експертите не очакват никакъв прогрес относно предложенията на Еврокомисията за спиране на въгледобива.   В края на статията се посочва, че докато някои страни-членки на Общността вече разработват сценарии за отказ от въгледобива, София все още няма такива планове. Авторът добяве, че в Полша положението е подобно - това е и страната с най-висок дял на въглищата в производството на електроенергия (81%) в Европа.", "date": "2018.01.25", "title": "\"Мафиотски структури в българския въгледобив\""}
{"url": "http://www.classa.bg/%D1%81%D0%B2%D1%8F%D1%82/item/377786-%D0%B7%D0%B0-%D1%82%D1%83%D1%80%D1%86%D0%B8%D1%8F-%E2%80%93-%D0%B1%D0%B5%D0%B7-%D0%B5%D0%BC%D0%BE%D1%86%D0%B8%D0%B8,-%D0%BE%D0%BC%D1%80%D0%B0%D0%B7%D0%B0-%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B2%D1%8A%D0%B7%D0%BF%D0%BE%D0%BC%D0%B5%D0%BD%D0%B0%D0%BD%D0%B8%D1%8F", "text": "            От 90-те не бяхме говорили толкова за Балканите. И изведнъж се оказахме регионален лидер! Даже г-жа Меркел ни потупа по рамото. Само че в това е скрито недоразумение: от нас Съюзът очаква да търсим мостове към Турция (западната преса всъщност само по този повод ни споменава). Защото голямата тема е именно Турция: от нея чакаме да удържа миграцията, да бъде нашето предмостие в ислямския свят, да не премине в лагера на Путин.    Но повечето държави от ЕС междувременно смятат, че вече и дума не може да става за прием на Турция, а преговорите бяха замразени след диктаторския обрат в Анкара; на Турция искат да предложат някакъв вид привилегировано партньорство, подобно на това, което бихме имали и с Обединеното кралство. Ердоган обаче еднозначно заяви, че не приема нищо по-малко от членство и тази позиция едва ли ще се промени до изборите през ноември следващата година, защото той не иска да е човекът, изритан от ЕС след десетилетия на унизително чакане.   Най-лошото във всичко това обаче е безпрецедентната словесна агресия от двете страни. Да припомня само сатиричните стихчета на Бьомерман срещу Ердоган, където имаше намеци за секс с козички, или пък обвинението на самия турски президент към западните лидери, че са фашисти. Какво ли не се изговори - резултатът от тази смела победа над „политическа коректност\" - или по-точно над здравия дипломатически разум - доведе до това, че европейски и турски лидери вече просто няма как да се срещат. Идиотско, но факт.   И така изгря златният шанс на нашата балканска политика. Г-н Борисов нито е обиждал, нито е обиждан, пък и май не е чак толкова чувствителен по абстрактни теми като свободата на турските университетски преподаватели. Това го прави един от малкото възможни медиатори в сегашната почти безизходна ситуация.      Срещата във Варна, за чиято благословия профуча през страната ни Меркел, е замислена като тънък компромис, който цели да отблокира опасното зацикляне на отношенията между Съюза и вечния кандидат. Без участието на държавни глави, а само с ръководители на евро-институции; във Варна, за да не се възприема като елемент от евро-председателството; без предварителна информация, за да не се вдига идеологически шум. Както писа Александър Андреев, ако дай боже се намери някакъв компромис и отношенията потръгнат, Варна ще стане нарицателно, а г-н Борисов ще влезе в историята на ЕС.   Ангела Меркел предлага на Турция привилегировано партньорство, но не и пълноправно членство   Възможно, но малко вероятно. Проблемът на Турция не са само 50-те хиляди затворници днес, нито опитите за въздействие върху турските диаспори в Германия и Холандия или пък над българските турци; на са дори военните операции, която Анкара води в този момент в съседна Сирия. Основният й проблем според мен е... Брекзитът. Защото с напускането на Великобритания отпада основният поддръжник на либералната версия за Европа като голям пазар без политически претенции.    А това означава, че ЕС почти сигурно ще се насочи към „рейнския\" вариант на по-политическа Европа. Приемането на огромна страна като Турция ще разбърка тотално Съюза; вземете най-простото – тя автоматически би станала втората страна в Европейския съвет, измествайки назад по влияние и брой гласове Франция, Италия, Испания. Една по-силно политическа Европа няма да иска конкуренция от друг властови център.   И тук идват прословутите различни скорости на развитие в ЕС, с които ние сега се борим, а ще трябва да предложим на съседката си: Едните - най-вътре в еврозоната, снабдена по Макрон с бюджет и собствен парламент, другите - в по-независим втори кръг, а пък Турция - „близка чужбина\" с всякакви права освен тези за взимане на решения. Подобна геометрия вече включва страни като Норвегия, защо не някой ден и Украйна. Но това иска много пазарлък, а комуникацията сега е блокирана от обиди.     Да добавим и всеобщото съживяване на демоните от миналото, заляло, кой знае защо, света на глобализацията. Падането на Константинопол през 1453 e сред най-травматичните събития за християнския свят; Мехмед Завоевателят претендира за титлата Цезар на римската империя, за чийто наследник се мисли. Това, което е битката при Поатие през 732, където франки и бургундци спират войските на Умаядския халифат, девет века по-късно е обсадата на Виена, където Леополд І с помощта на полския крал Собиески завинаги спира експанзията на османците. Мюсюлманските царства през целия този период не са по-неразвити, нито по-варварски – просто са най-мощните конкуренти на европейските (преди болшевишката революция в Русия), а това оставя културни травми.   Към 18-ти век отношенията с Османската империя улягат, турските неща се превръщат в обект на любопитство – храните, дрехите, харемите, които запленяват въображението на християнските мъже. Екзотизирането на турското обаче не заличава, а напротив, усилва различието между нас и тях. И откъм тъмната, и откъм светлата, игрива страна Турция затвърждава мястото си на нещо „абсолютно друго\" и чуждо за Европа. През 20-ти век ще се възхищаваме от безкръвната светска революция на Кемал и възмущаваме от бруталните военни преврати - Турция ту се люшка към Запада, ту отлита обратно в неразбираемата си неевропейскост.   В тази история има много подобия с Русия, макар че славянската страна е и по-застрашителна, и по-малко чужда в културно отношение (да не говорим, че не проявява интерес за еврочленство). Въпросът, който поставят и двете бивши имперски страни, от известно време звучи с все по-голяма настойчивост: къде са границите на Европейския съюз?     Ще има ли място за Турция в Европейския проект?   Проектът принципно е универсалистки - няма причина ЕС да спре нито пред Урал, нито пред пустинята Гоби, стига да се изпълняват изискванията и споделят ценностите. Проблемът на подобна постмодерна империя е, че всеки измисля границите според собствените си политически цели, без да разполага с власт и армия както едно време, та да ги очертае. Едните настояват на християнския характер на Европа, забравяйки, че при такова виждане нямаме особени основания да откажем членство на Беларус.    Другите слагат за критерий демокрацията, но не готви ли една Полша например политическа саморазправа със съдиите, а за същото осъждаме Ердоган? Трети изтъкват по-сложни аргументи - например неравния, по-скоро американски, отколкото европейски характер на турското общество, по-слабата социална държава. Тук ние българите май ще си замълчим, та да не се озовем и ние навън.   Доста глупаво ще е, ако границата на Европейския ни съюз се основава на емоции, омрази и исторически възпоменания. Между две трети и три четвърти от хората в собствената ни страна обикновено изразяват негативно отношение към Турция, в зависимост от задавания им въпрос. Как ще прави медиация г-н Борисов при това положение, не знам. Но ако искаме да намери компромис, най-добре да загърбим смелите взаимни попръжни и да се върнем към добрата стара дипломация.", "date": "2018.01.25", "title": "За Турция – без емоции, омраза и исторически възпоменания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377782-%D1%8F%D0%BF%D0%BE%D0%BD%D1%81%D0%BA%D0%B0-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B5%D1%89%D0%BE-%D0%B4%D0%BE%D1%81%D1%82%D0%B0-%D1%81%D1%82%D1%80%D0%B0%D0%BD%D0%BD%D0%BE", "text": "Звездата на японското порно Асука Хошино предложи на феновете й да се оженят за нея срещу 350 000 йени (около 5000 лева), съобщава \"Япония днес\". Цената включва среща с бъдещия \"младоженец\", по време на която служителите на сватбената компания ще помогнат за набирането на костюми.      Преди сватбата, която ще се проведе на изкуствения остров Одаибо в Токийския залив, ще се работи с професионални стилисти. След репетицията младоженецът ще доведе Хошино до олтара, където обменят пръстени и целувка. Това ще прекрати връзката им.      Сватбата няма да има правна сила. След края, човекът, който плати за услугата, ще получи сертификат като сувенир и няколко снимки с \"булката\". Броят на офертите е ограничен, порно звездата се съгласи да участва в три такива \"сватби\".", "date": "2018.01.25", "title": "Японска порнозвезда предлага нещо доста странно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377780-%D0%BC%D0%BE%D0%BC%D1%87%D0%B5-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%BF%D1%80%D0%BE%D0%B1%D0%BE%D0%B4%D0%B5-%D1%81%D1%8A%D1%80%D1%86%D0%B5%D1%82%D0%BE-%D1%81%D0%B8-%D0%B8-%D0%BE%D1%86%D0%B5%D0%BB%D1%8F", "text": "   Инцидентът се случил в Торитама още на 18 януари, но едва сега информацията за него става достояние на медиите. 11-годишният Маралвалдо Жозе да Силва си играел на верандата на къщата, когато изведнъж изгубил равновесие и паднал по гръб върху съд с шишове. Семейството на момчето веднага го завело в болницата, където лекарите стабилизирали състоянието му и го транспортирали в друго лечебно заведение на 170 километра.      Медиците потвърдиха, че шишът е засегнал сърцето, тъй като с всеки удар на органа, той вибрирал. Операцията за извличане на чуждо тяло продължила час и половина. Според хирург Андреа Ролима, Силва бил спасен от това, че никой не се е опитал да извади шиша.      \"Ако семейството го бе извадил преди да дойде в болницата, детето би загубило много кръв и най-вероятно щеше да умре\", обясни тя. Освен това, докторката похвалила момчето и казва, че \"държеше се много смело и не се паникьоса\". Тя похвали и семейството му, което помогнало много на медиците. \"Никога не съм виждала нещо подобно. Шиш проби сърцето му, ситуацията беше много тежка. Това е чудо, че той оцеля\", отбеляза Андреа Ролима.      Момчето вече е изписано от интензивното отделение, но лекарите продължават да го наблюдават. Силва вече може да диша самостоятелно и кардиограмата му не показва патологии.", "date": "2018.01.25", "title": "Момче случайно прободе сърцето си и оцеля"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377781-%D0%B3%D0%BE%D1%80%D0%B5%D1%89-%D1%81%D0%B5%D0%BA%D1%81%D0%B0%D0%BF%D0%B8%D0%BB-%D1%81%D0%BD%D0%B8%D0%BC%D0%BA%D0%B8-18", "text": "Фитнес блогърката Анастасия Золотая от Нижни Новгород завладя мрежата не само благодарение на съветите й за отслабване и тренировки, но и с чувството си за хумор и еротичните й снимки.      На страницата си в Instagram 23-годишната Настия редовно качва снимки по бельото, което е много окуражаващо за нейните абонати.      Тя също често споделя и пикантни снимки с младия си мъж, предаде рен.тв. Анастасия също е известна с чувството си за хумор - тя наскоро публикува видео в секция \"storiеs\", където се подсмихва над страницата си от името на абонат.      Не по-малко популярност момичето успя да спечелили и чрез забавен филм, на който приятелите й не й позволяват да заснеме апел към абонатите си.      Понастоящем повече от 320 000 души следват фитнес блогърката.      ", "date": "2018.01.25", "title": "Горещ сексапил !СНИМКИ 18+"}
