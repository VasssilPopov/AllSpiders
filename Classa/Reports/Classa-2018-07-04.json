{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/383698-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%BF%D1%80%D0%B5%D0%B4%D0%B8-%D0%B4%D0%B0-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%B4%D0%B0-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D0%B8-%D0%B4%D0%B0%D0%BB%D0%B8-%D0%BD%D0%B5-%D0%B2%D0%BB%D0%B8%D0%B7%D0%B0-%D0%B2-%D0%BF%D0%B0%D1%80%D1%82%D0%B8%D0%B9%D0%BD%D0%B0-%D0%BB%D0%B8%D0%BD%D0%B8%D1%8F", "text": "Преди да пристъпи към критики президентът Румен Радев трябва да се замисли дали не прави тенденциозни нападки и дали не влиза в партийна линия. Това каза председателят на ПГ на „Обединени патриоти\" Волен Сидеров в декларация от името на група във връзка с изявлението на президента Румен Радев за европредседателството ни.      „Един президент може да бъде критичен, когато има основание, в случая няма такова\", каза Сидеров, цитиран от \"Фокус\". Той отправи съвет към Румен Радев и заяви, че държавният глава безспорно има качества. \"Безспорно се развива като политик и държавник, но трябва много сериозно да се замисли преди да пристъпи към критики дали не прави тенденциозни нападки и дали не влиза в партийна линия, която не е допустима за един държавен глава.    Това мога да кажа – останалото в неделното училище\", заяви председателят на ПГ на „Обединени патриоти\". Сидеров заяви, че има противоречия в изказването на президента за председателството. „Грешките са обясними, тъй като му пишат текстовете хора, които са начинаещи в журналистиката\", каза Сидеров. Той заяви, че президентът е разкритикувал страната ни, че не е поставила въпроса за Дунавската стратегия, която е изгодна за България.    По думите на Волен Сидеров не може по време на председателството да си поставя наши въпроси. „Това не е възможно, т.е. тази критика е некоректна\", каза Сидеров. Той отчете, че по време на председателството ни по отношение на мигрантите за първи път България поставя въпроса за затваряне на границите на Европа и за невръщане на тези, които са минали през транзитните страни. По думите му вместо премиерът Бойко Борисов да получи похвала от държавния глава, че тези въпроси са поставени, президентът търси под вола теле.", "date": "2018.07.04", "title": "Волен Сидеров: Преди да критикува европредседателството президентът Радев да се замисли дали не влиза в партийна линия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383699-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D1%8A%D1%82-%D0%BD%D0%B0-%D0%BF%D0%B5%D0%B5%D0%B2%D1%81%D0%BA%D0%B8,-%D1%86%D0%BE%D0%BD%D0%B5%D0%B2,-%D1%85%D0%B0%D0%BC%D0%B8%D0%B4-%D0%B8-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B7%D0%B0-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0-%D0%BC%D0%B5%D0%B4%D0%B8%D0%B9%D0%BD%D0%B0-%D1%81%D1%80%D0%B5%D0%B4%D0%B0-%D0%BC%D0%B8%D0%BD%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5", "text": "Парламентът прие на първо четене промените в Закона за задължителното депозиране на печатни и други произведения. Вносители на промените са депутатите Делян Пеевски, Йордан Цонев, Хамид Хамид и Велислава Кръстева от парламентарната група на ДПС, а точката бе вкарана като допълнителна в днешното пленарно заседание, уточнява БГНЕС. Законопроектът предвижда въвеждане на изискване за задължително разкриване на информация от доставчиците на медийни услуги за техния действителен собственик, както и за начина на финансиране.      Вносителите се надяват с тези мерки да доведат до прозрачност на медийния пазар, както до информираност на обществото относно редакционната политика на медиите. Законопроектът предвижда още изискване за задължително разкриване на информация, идентифицираща лицата, разпространяващи или продаващи печатни зидания и на броя на използваните от тях крайни точки на продажба. На промените се противопоставиха от „БСП за България\".    „Няма никакво съмнение, че в България, един от основните проблеми на демокрацията е смесването на политиката и бизнеса. Смесване, което за България често пъти е в недопустими размери. За последните 20 години ние сме извървели път в посока на изсветляване, но той е ужасно недостатъчен.    Ако има нещо, което гражданите на България недвусмислено формулират като проблем на системата, това е именно смесването на политиката и бизнеса\", посочи народният представител Антон Кутев. Според него в България има конкретни личности, които са се превърнали в символ на това смесване. От ДПС защитиха предложението си. „Законопроектът има ясна цел и тази цел не кореспондира със защита интереса на когото и да било, най-малко на г-н Пеевски.    Точно обратното\", посочи Йордан Цонев, който е сред вносителите. Според него името на един от вносителите не е основание законопроектът да не бъде подкрепен. „Неприемането на този законопроект обслужва всички онези, които произвеждат фалшивите новини\", аргументира се Цонев. В изказването си той призова за въвеждането на ясен регламент относно собствеността и финансирането на медиите, което ще доведе до изсветляването на зависимостите. Подкрепа за законопроекта от парламентарната трибуна изразиха още председателят на Комисията по култура и медии Вежди Рашидов и председателят на ПГ на „Обединени патриоти\".", "date": "2018.07.04", "title": "Законопроектът на Пеевски, Цонев, Хамид и Велислава Кръстева за прозрачна медийна среда мина на първо четене"}
{"url": "http://www.classa.bg/%D1%81%D0%B2%D1%8F%D1%82/item/383700-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B0%D1%82-%D0%BD%D0%BE%D0%B2%D0%B8-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0", "text": "    Бомбите B61-12 трябва да бъдат съвместими с платформите на многофункционалните изтребители пето поколение F-35 Lightning II. Очаква се първата партида B61-12 да влезе в експлоатация през 2020 г.", "date": "2018.07.04", "title": "САЩ планират да разположат нови ядрени оръжия в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383701-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%B0-%D0%BA%D0%B0%D0%BA%D1%82%D0%BE-%D0%BF%D1%80%D0%B5%D0%B4%D0%B8,-%D0%B8%D0%BC%D0%B0-%D1%81%D1%82%D1%80%D0%B0%D1%88%D0%BD%D0%B8-%D0%B4%D1%83%D0%BF%D0%BA%D0%B8,-%D0%B3%D1%80%D0%BE%D0%BC%D0%B8-%D0%B7%D1%8E%D0%B4%D0%B4%D0%BE%D0%B9%D1%87%D0%B5-%D1%86%D0%B0%D0%B9%D1%82%D1%83%D0%BD%D0%B3", "text": "Най-големият немски всекидневник Зюддойче Цайтунг излезе със заглавие: „На почивка в България: Защо не?“, предава Дойче Веле.     Статията обаче е силно и правдиво негативна, особено по тема сигурност и инфраструктура. В отделен пункт е отбелязана престъпността в България. „Растящата престъпност през последните години предизвика растящо безпокойство сред мнозина българи. Носят се какви ли не слухове за наличието на руска и турска мафия. Макар и да няма място за паника, все пак трябва да се знае, че България не е вече така сигурна, както едно време”, пише Зюддойче Цайтунг.     Изданието горещо препоръчва на туристите да носят ценностите със себе си и да ги пазят грижливо, да паркират само на охранявани паркинги и да не оставят в колите си никакви видеокамери, мобифони и дамски чанти, както и да не демонстрират излишно, че носят в себе си големи суми в брой.   Отново за престъпност, но по линия на мошеничеството се говори в друга точка от статията. „Да обменяте валута по улиците на българските градове не си заслужава, а и е нелегално. Макар и по-рядко от преди, но все още се срещат мошеници, които предлагат на туристите обмяна по курс, по-изгоден от официалния.    В никакъв случай не се подвеждайте по подобни предложения, защото в България има много ловки фалшификатори на банкноти”, пише Зюддойче Цайтунг. Изданието съветва туристите си да проявяват мнителност и тогава, когато някой им предложи да им развали по-голяма банкнота с по-дребни. Вестникът препоръчва още да не се ползват услугите на обменни бюра, защото в много от тях курсовете са неизгодни, а да се ходи в банка или да се теглят пари от банкомат.   Но не всичко в България е криминал, засегнати са и някои от културните особености на страната ни. Разбира се, подобна класация не може да не включи една уникална отличителна черта на невербалната комуникация. Този пункт носи заглавието „Когато българите клатят глава…”.   “На повечето места по света кимането сигнализира съгласие и потвърждение, а клатенето на глава – несъгласие. Но не и в България”, пише Зюддойче Цайтунг. „Когато българите не са съгласни, те кимат. Когато се съгласяват, клатят с глава – и то въодушевено. Затова: Кимайте само в знак на несъгласие!”, съветва изданието.   Немската педантичност не е пропуснала и темата за местния ландшафт. „Гледайте си в краката”, така изданието предупреждава за познатите до болка дупки по пътищата у нас. Уличната настилка и тротоарите биха не само да изумят туристите от Германия, но и да станат причина потенциални инциденти, съветва медията. Разходките по тъмно са крайно опасни. От всекидневника препоръчват на германските туристи да си носят джобни фенерчета.     И накрая, но не на последно място в класацията е българската ракия. Много шофьори се изкушават да изпият по някое и друго питие преди да седнат зад волана. Мислят си, че знаят на какво количество алкохол се равняват допустимите 0,5 промила. „Но внимание!“, предупреждава Зюддойче Цайтунг: „Ако сте пили българска домашна ракия, сметките Ви могат да се окажат криви”.", "date": "2018.07.04", "title": "България не е спокойна както преди, има страшни дупки, громи Зюддойче Цайтунг"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383693-%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B8-%D0%B0%D1%81%D0%BE%D1%86%D0%B8%D0%B0%D1%86%D0%B8%D0%B8-%D0%B2-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D1%88%D0%B5%D1%84%D0%B0-%D0%BD%D0%B0-%D0%BA%D0%B5%D0%B2%D1%80", "text": "нергийни компании и асоциации се изправиха заедно в защита на енергийния регулатор. Тази сутрин от AES България, ЧЕЗ Груп България, ЕВН България, ЕНЕРГО-ПРО, КонтурГлобал Марица Изток 3, Асоциация „Хидроенергия\" и Българска фотоволтаична асоциация излязоха със специална позиция, в която подчертават, че изразяват подкрепата си към настоящия състав на Комисията за енергийно и водно регулиране (КЕВР) и се противопоставят на поисканото от БСП предсрочно освобождаване на председателя й Иван Иванов. Работодателите категорично защитиха шефа на КЕВР в открито писмо Според подписалите декларацията само със запазване на независимия работещ регулаторен орган ще могат да се постигнат пълната либерализация на енергийния пазар у нас и решаването на отдавна наболелите проблеми в сектора.    Ето го и пълния текст на декларацията:    „Долуподписаните компании и браншови организации обединяваме работодателите - частни инвеститори в енергетиката и представляваме над 50% от инсталираните мощности и над 70% от заетите в частния сектор енергетика. Реализираните от нас инвестиции надхвърлят 11 млрд. лв. и се равняват на 60% от всички преки чуждестранни инвестиции за периода 2010 – 2016 г.    Работим във всички сегменти на електроенергийния сектор – производство, търговия, разпределение и снабдяване, като произвеждаме енергия чрез конвенционални и възобновяеми източници. Проблемите на енергийния сектор са ни добре известни, като нееднократно сме заявявали позиции и сме правили конкретни предложения за подобряване на инвестиционната среда, прозрачността, либерализацията на пазара, както и в подкрепа на регулаторната и финансовата стабилност на отрасъла.    В този смисъл подкрепяме усилията на независимия и избран по професионални критерии състав на Комисията за енергийно и водно регулиране (КЕВР) за установяване на предвидима регулаторна среда, недопускане на политическа намеса в приеманите решения и финансово стабилизиране на енергийния сектор. Вярваме, че независимостта и експертността на КЕВР следва да бъдат запазени като гаранция за регулиране на структуроопределящия енергиен отрасъл в съответствие с българското и европейското право.    Очакваме в период на съществени промени в сектора, свързани с либерализация на електроенергийния пазар, не дестабилизация и искания за оставки, а стабилна и независима Комисия за енергийно и водно регулиране, с последователни усилия за защита интересите на българската енергетика и българската икономика, като стратегически за благосъстоянието на българските граждани\".", "date": "2018.07.04", "title": "И компании и асоциации в енергетиката подкрепиха шефа на КЕВР"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383694-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%B3%D1%83%D1%88%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B0%D0%BA%D1%86%D0%B8%D0%B7%D0%B0-%D0%B2%D1%8A%D1%80%D1%85%D1%83-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8", "text": "ГЕРБ планира драстичен скок на цената на бездимните цигари с предложение за вдигане на акциза им от октомври. Според производителите кутията от пет лева ще надхвърли 10. В кулоарите на парламента депутати от управление и опозиция завързаха сериозен спор, дали новият акциз е законен, предава Нова телевизия. \"Това, което предлагаме е в полза на държавния бюджет.    От януари до май бюджетът е загубил близо 15 милиона от акциза на нагреваемите тютюневи изделия. Конвенционалните цигари се облагат със 109 лева на 1000 къса. А нагреваемите тютюневи изделия се облагат с 1.85 на кутия\", каза депутатката от ГЕРБ Евгения Ангелова.    \"Няма да го подкрепим. Не може мотив за промените да са някакви 15 милион,а в бюджета. Тези изделия са по-безвредни. Нито му е времето, нито му е начина за тези промени. Те са в нарушение на член 16 за публичните финанси. Не може една група народни представители да са се събудили сутринта и да са си казали по-малко са приходите\", каза Георги Търновалийски от БСП. Борис Ячев от НФСБ заяви, че ще подкрепят промените по две причини.    \"Първата е финансовата. Ние сме част от мнозинството и носим отговорност за бюджета да е пълен. На второ място НФСБ винаги е било за по-строг контрол на тютюневите изделия във всичките им разновидности. Тезата, че тези цигари са по безвредни не вярно\", каза той. \"Няма да подкрепим проекта. ЕК минава на един друг принцип - докато не е доказано, че са еднакво вредни, нека да ги популяризираме повече. Затова се дава и диферинцирана ставка. По този начин ЕК дава път на здравето. Тези 15 милиона, които ще се вкарат в бюджета с новия акциз, не е сигурно дали ще отидат всичките в образованието\", каза на свой ред Александър Сиди от ВМРО. \"Това е косвен данък.    Не би трябвало да има драма с въвеждането му. Важното е да се реагира. Говори се за 15 милиона, но само за първите шест месеца. За цяла година те са 30. Тук лобизъм няма. Единственият лобизъм е за държавния бюджет\", категорична бе Ангелова.", "date": "2018.07.04", "title": "Депутати се хванаха за гушите заради акциза върху бездимните цигари"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383695-%D0%BE%D0%B3%D1%80%D0%BE%D0%BC%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D0%B1%D1%8F%D0%B3%D0%B0-%D0%BE%D1%82-%D0%BE%D1%81%D1%82%D1%80%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-brexit", "text": "Бpитaнcĸaтa бaнĸa Ваrсlауѕ щe пpeмecти мeждy 40 и 50 paбoтни мecтa в инвecтициoннoтo cи бaнĸиpaнe oт Лoндoн във Фpaнĸфypт, дoĸaтo ce пoдгoтвя зa излизaнeтo нa Beлиĸoбpитaния oт EC. Πo-paнo бaнĸaтa, ĸoятo e eдин oт нaй-гoлeмитe paбoтoдaтeли във Beлиĸoбpитaния cъc cвoитe 48 700 cлyжитeли, плaниpaшe дa пpeмecти 150-200 paбoтни пoзиции, пpeвpъщaйĸи Иpлaндия в cвoй цeнтъp зa пpoдължaвaнe нa тъpгoвиятa в paмĸитe нa EC, пише Мъни бг.      Ho ce oĸaзa, чe няĸoи oт тeзи paбoтни мecтa щe бъдaт paзпoлoжeни във Фpaнĸфypт, въпpeĸи чe тexничecĸи щe бъдaт нaeти oт иpлaндcĸoтo звeнo, cпopeд Rеutеrѕ. Πoвeчeтo ce oчaĸвa дa бъдaт нaeти нa мecтнo нивo, вмecтo физичecĸи дa ce пpeмecтят oт Лoндoн. Зaceгнaтитe poли ca в eĸипa нa бaнĸaтa зa тъpгoвия c eвpo.    Πpoмянaтa щe пoзвoли нa Ваrсlауѕ дa пpoдължи дa тъpгyвa в oбщaтa вaлyтa c eвpoпeйcĸитe cи ĸлиeнти, дopи aĸo Oбeдинeнoтo ĸpaлcтвo нaпycнe EC пpeз мapт 2019 г. бeз тъpгoвcĸo cпopaзyмeниe или пpexoднo cпopaзyмeниe.    Глaвният изпълнитeлeн диpeĸтop нa Ваrсlауѕ Джec Cтeйли зaяви пpeз минaлaтa гoдинa, чe e видял peзyлтaтитe oт Вrехіt и oпиcвa нeoбxoдимoтo пpecтpyĸтypиpaнe ĸaтo мaлĸa пpeчĸa в cpaвнeниe c дpyги пpeдизвиĸaтeлcтвa, пpeд ĸoитo e изпpaвeнa бaнĸaтa.", "date": "2018.07.04", "title": "Огромна британска банка бяга от Острова заради Brexit"}
{"url": "http://www.classa.bg/%D1%81%D0%B2%D1%8F%D1%82/item/383696-%D1%81%D0%B0%D1%89-%D0%B8-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0%D1%82,-%D1%87%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D1%83%D1%80%D1%86%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B8%D1%82%D0%B5-%D0%BD%D0%B0-f-35-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D0%BF%D0%B0%D0%B4%D0%BD%D0%B0%D1%82-%D0%BF%D1%80%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5", "text": "Великобритания вече достави на въоръжение първите четири (от общо 138 броя) слабо забележимите от радари американски изтребители F-35, но властите от двете страни на Атлантика се безпокоят секретната технология да не се окаже в ръцете на Русия.    Това пише The Daily Telegraph в публикацията на Доминик Нихълс „British stealth fighters at risk if Turkey buys Russian missile system\". Причината е, че Турция иска да получи не само американските изтребители, но и новия руски ЗРК С-400.      Между двете системи неизбежно ще има информационен обмен и експертите се опасяват да не изтече информация за уязвимостта на F-35 в Русия, уточнява изданието. Американският сенатор Крис Ван Холен вече предложи на законодателно равнище да бъде спряна продажбата на самолети за Анкара, докато там не се откажат от руските ракетни системи. Членът на специалния комитет на британския парламент по въпросите на отбраната Марк Франсуа заявил пред  The Daily Telegraph:  „Обединеното Кралство влага огромни средства в F-35, отчасти специално заради малката забележимост. Ние не искаме тази способност да бъде компроментирана чрез продажбата на С-400 за Турция.\" Според него, този обрат на събитията вероятно ще предизвика безпокойство в британското МО, тъй като е „напълно очевидно\", че Русия е заинтересувана от получаването на такава информация.", "date": "2018.07.04", "title": "САЩ и Британия се опасяват, че заради Турция секретите на F-35 могат да попаднат при руснаците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383697-%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BF%D0%B5%D0%B5%D0%B2%D1%81%D0%BA%D0%B8-%D1%81%D1%82%D0%B0%D1%80%D0%B8-%D1%84%D0%B5%D0%B9%D0%BA%D0%BE%D0%B2%D0%B5-%D0%BD%D0%B0-%D0%BD%D0%BE%D0%B2-%D0%B3%D0%BB%D0%B0%D1%81", "text": "Фабриката за фалшиви новини, финансирана от българската олигархия, спази желязното правило да обвинява депутата и издател Делян Пеевски за всичко, което се случва в държавата, пише тази сутрин \"Монитор\".      За да тече ежедневният норматив от манипулации по адрес на Пеевски, непрестанно се измислят всевъзможни лъжи за него, свързани с актуалните новини от деня.    Към вчерашна дата такава се оказа интервюто на шефката на бюджетната комисия в НС Менда Стоянова пред БНТ, в което тя представи предложението си за увеличаване акциза на безмитните тютюневи изделия.", "date": "2018.07.04", "title": "Фабриката срещу Пеевски: стари фейкове на нов глас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383691-%D0%BD%D0%B0%D0%B9-%D0%B2%D0%B8%D1%81%D0%BE%D0%BA-%D0%B1%D0%B0%D0%BB-%D0%B2-%D1%81%D0%BC%D0%B3", "text": "За поредна година с най-висок бал след изпитите за гимназиите се влиза в Софийската математическа гимназия – обяви началникът на Столичното управление по образование Ваня Кастрева. Най-високият минимален бал там след първото класиране е 456 точки от 500 възможни. На второ място се нарежда Немската гимназия с минимален бал от 440 точки, следвана от 73-то училище с минимален бал от 423 точки, Испанската с 416 точки, Първа английска гимназия – 404 точки, Втора английска гимназия – 403 точки, Френската гимназия – 386 точки. Останалите свободни места след първото класиране са 730. 15 профилирани и 16 професионални паралелки са закрити заради недостатъчно пожелали да учат там. Двойно се увеличава броят на учениците от страната, които кандидатстват за училища в столицата, каза Ваня Кастрева: „Паралелката, която най-много е споменавана сред желанията на учениците, е тази на 22-ро Средно езиково училище, профил „Чужди езици\" – английски и испански език, която общо в подадените заявления е подадена като желание от 2098 ученици. Обстоятелството, че по принцип учениците са подавали доста повече желания и са разпръснати като паралелки, личи и по това колко пъти са предпочели желаните паралелки. След нея, на второ място, е паралелката на 164 гимназия с преподаване на испански език „Мигел де Сервантес\", която е в комбинацията испански с английски език – 1969 пъти са я пожелали учениците ни. На трето място е паралелката с английски и испански език на Първа английска езикова гимназия. Сред професионалните паралелки най-желана е паралелката специалност „Банково дело\" с изучаване на английски език в Националната търговско-банкова гимназия. На второ място е паралелката им със специалност „Електронна търговия\". Второто класиране ще стане ясно на 12-и юли. От 385 паралелки в столицата се закриват 15 профилирани и 16 професионални заради недостатъчно пожелали да учат там.", "date": "2018.07.04", "title": "Най-висок бал в СМГ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383688-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2%D1%8A%D1%80%D0%B2%D1%8F%D1%82-%D0%B4%D0%BE%D0%B1%D1%80%D0%B5", "text": "Американският президент Доналд Тръмп заяви днес, че дискусиите със Северна Корея „вървят добре\", ден преди държавният секретар Майк Помпейо да замине за Пхенян за разговори за ядреното разоръжаване, предаде Франс прес. „Множество добри разговори със Северна Корея – върви добре!. През това време от 8 месеца няма Изстреляни Ракети или Ядрени Опити. Цяла Азия е очарована. Само Опозиционната Партия, която включва Лъжливите Новини, се оплаква. Ако не бях аз, сега щяхме да сме във Война със Северна Корея!\", написа Тръмп в Туитър. В последните дни американски медии, позовавайки се на множество анонимни източници, съобщиха, че американското разузнаване разполага със сведения, че Северна Корея се опитва да скрие част от ядрения си арсенал. Вчера говорителката на Белия дом Сара Сандърс отказа да потвърди или отрече медийните твърдения. „Смятам, че се случиха някои неща. На първо място в последните осем месеца не сме наблюдавали изстрелване на ракети. Не сте виждали и ядрени експлозии. Ще повторя, тези разговори може да продължат да се развиват. Няма да навлизам в подробности, но мога да кажа, че има напредък\", увери тя.", "date": "2018.07.04", "title": "Разговорите със Северна Корея вървят добре"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383689-%D0%BD%D0%BE%D0%B2-%D0%B2%D0%B8%D0%B4-%D0%BD%D0%BE%D0%BC%D0%B5%D1%80%D0%B0-%D0%B7%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Регистрационните табели на автомобилите вече няма да започват с букви, които показват областта, в която е регистриран автомобилът. Това предвиждат законови промени, подготвяни от Министерството на транспорта. По този начин автомобилите ще могат да бъдат регистрирани навсякъде в България и се предполага, че опашките за регистрации пред КАТ ще намалеят. Промените предвиждат да бъдат разкрити частни пунктове за издаване на регистрационни номера, които ще бъдат контролирани от Изпълнителната агенция „Автомобилна администрация\". Таксата в тези частни пунктове ще бъде определяна от държавата. С премахването на регионалния принцип на номерата ще се позволи на шофьорите да регистрират колите си във всяка точка на страната, без да се ограничават до града, в който живеят. Няма да е необходимо да се сменят регистрационните табели на автомобилите, които вече са регистрирани в България. Предвижда се да бъде въведен и един талон, който да обедини сега съществуващите малък и голям. Той ще е с чип и ще носи цялата информация за автомобила. Ако промените бъдат приети, ще влязат в сила след около година. До месец пък при годишния технически преглед на автомобилите няма да се изисква хартиен документ за платен данък. Изрядността на шофьорите към бюджета ще се проверява по електронен път", "date": "2018.07.04", "title": "Нов вид номера за автомобили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383690-%D0%BF%D0%B0%D0%BD%D1%82%D0%BE%D0%BC%D0%B8%D0%BC%D0%B0%D1%82%D0%B0-%D0%BD%D0%B0-%D0%BB%D0%BE%D1%80%D0%B4%D0%BE%D0%B2%D0%B5%D1%82%D0%B5", "text": "Това са най-ексклузивните избори. Участниците са графове, виконти и дори един херцог. Те са и сред най-сюрреалистичните. Манифестът на един кандидат предлага анализ на това, дали бъдещите му колеги са с „десен мозък\" и креативни, или с „ляв мозък\" и аналитични. („Лично аз мога само да предложа... моята дясна половина на мозъка.\" Друга кратка предизборна програма завършва така: „Гъвкаво работно време, позволяващо присъствие. Политически независим\". Трети споменава председателския си пост на Клуба на благородниците и джентълмените, дружество за весела музика. Добре дошли в света на частичните избори за наследствени перове в Камарата на лордовете. Тези частични избори са модерна приумица в място на много древни анахронизми. Тони Блеър се зарече да премахне наследствените лордове, които предават от поколение на поколение титлите си, от неизбираемата втора британска камара. Като компромис с цел да прокара политиката през институцията, която искаше да реформира, 92-ма запазиха членството си. Вместо да намалява в резултат на смърт или пенсиониране, броят им нараства чрез частичните избори. Тази междинна мярка бе замислена като начало на по-нататъшните реформи, но 20 г. по-късно нищо не е направено. Вместо това, когато наследствен пер се откаже от хермелина си, следва пантомима на демокрацията. Само тези с наследствени титли могат да се кандидатират. Електоратът се състои от наследствени перове от партията на отказалия се. Това работи за консервативните перове, които са 48. През 2016 г. обаче имаше частичен избор за заместване на пер от либералдемократите, при който електорат от трима избра измежду 7 кандидати. Това лято ще трябва да има избори за заместник на граф Болдуин от Бюдли, бивш учител по френски и немски, станал независим, и лорд Гленторан от торите, който преди години спечели олимпийско злато в бобслея. Някои перове се опитват да прекратят пантомимата. Лорд Грокот, лейбъристки пер и бивш член на Камарата на общините, предложи закон за премахване на частичните избори. След това останалите перове ще починат и Камарата на лордовете ще стане изцяло назначавана. „Нищо лично, но системата е тъпа\", казва лорд Грокот. В края на краищата, добавя той, наследствените перове не са без заслуги. Граф Хау например бе твърд и способен консервативен министър. Но дори за толкова анахронична институция като Камарата на лордовете частичните избори дразнят. Гледката на лордовете се люшка между сърцераздирателното и депресиращото. Понякога тя прилича на оживяла страница с писма на „Дейли Телеграф\". Свадливи мъже в костюми, които някога са им били по мярка, се изправят бавно, за да направят объркани изказвания. И все пак те извършват обстоен преглед на понякога калпавите закони, които им се подхвърлят от депутатите в Камарата на общините. Комисиите извършват особено ценна работа. По време на Brexit лордовете получиха извънредно значение, изисквайки фундаментални и обосновани промени в колебливите опити на правителството да договори излизането от ЕС. Подобните на фарс частични избори могат само да подкопаят една недемократична, но все още ефективна втора камара.", "date": "2018.07.04", "title": "Пантомимата на лордовете"}
{"url": "http://www.classa.bg/%D1%81%D0%B2%D1%8F%D1%82/item/383692-%D1%81-%D0%B2%D0%B0%D0%B6%D0%B5%D0%BD-%D1%83%D0%BA%D0%B0%D0%B7-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%BE%D0%BC%D0%BE%D1%89%D0%B8%D1%8F", "text": "В Турция бе издаден указ, с който на държавния глава Реджеп Тайип Ердоган се прехвърлят нови правомощия – стъпка в прехода на страната от парламентарна към президентска република.    Това предаде Reuters, като припомня, че съответните промени произтичат от резултатите от изборите миналия месец. С постановлението, издадено в официалния вестник, се въвеждат изменения в законите от 1924 до 2017 г., включващи предаване на правомощията на министър-председателя и кабинета на министрите към президента.      На референдум миналата година турците гласуваха в подкрепа на прехода на страната към президентска република. Политическата промяна започна да се оформя след триумфа на Ердоган на изборите от 24 юни тази година. Кабинетът на министър-председателя в Турция трябва да бъде премахнат, а занапред Ердоган ще може да създава и регулира министерства и да освобождава държавните служители без одобрението на парламента.    След опита за държавен преврат от лятото на 2016 г. в Турция бе въведено извънредно положение, което позволи на правителството да издава укази, заобикаляйки парламента. Ердоган обеща да го отмени след изборите. Промените в последния указ ще влязат в сила, когато Ердоган положи клетва пред парламента. Очаква се това да се случи на 8 или 9 юли, уточнява Фокус.", "date": "2018.07.04", "title": "С важен указ Ердоган получи нови правомощия"}
{"url": "http://www.classa.bg/%D1%81%D0%B2%D1%8F%D1%82/item/383686-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81%D1%82%D0%BE,-%D0%B0%D0%BA%D0%BE-%D0%BD%D0%B5-%D1%81%D0%B5-%D0%BE%D1%82%D0%BD%D0%B0%D1%81%D1%8F-%D0%B0%D0%B4%D0%B5%D0%BA%D0%B2%D0%B0%D1%82%D0%BD%D0%BE-%D1%81%D1%8A%D1%81-%D1%81%D0%B0%D1%89", "text": "Американският президент Доналд Тръмп отново защити спорните си позиции по търговията и митата, въпреки предупрежденията на големите инвестиционни банки за заплахи за икономическия растеж. Когато се срещна в Овалния кабинет с премиера на Холандия Марк Рутте, американският президент заяви, че Световната търговска организация (СТО) е злоупотребила със Съединените щати. \"Надявам се, че те ще променят начина си. Третираха ни много лошо за много, много години \", цитира президента официалният сайт на Белия дом.   \"Все още не планираме нищо, но ако не се отнасят добре към нас, ще направим нещо\", добави Тръмп.   На същото заседание президентът увери, че САЩ и преговарящите му са \"много близо до изготвяне на някои много добри търговски споразумения, справедливи търговски споразумения, търговски споразумения честни към нашите данъкоплатци и нашите работници и нашите фермери\"   Новите коментари на Тръмп, твърдят анализатори, увеличават признаците, че административната политика на САЩ по световната търговия започва да създава проблеми.   Goldman Sachs предупреди, че втората половина на 2018 г. ще бъде трудна за инвеститорите, тъй като те ще бъдат изправени пред мита и повишаващи се лихвени проценти, съобщава The Guardian. Последното проучване на IHS Markit за американските фабрики отбелязва, че митата водят до повишаване на разходите на американските производители и до забавяне темпа за членовете на еврозоната.   В друго явно предупреждение, JP Morgan заяви, че търговската война \"с пълна сила ще отвори дупка в глобалния икономически растеж, поради намаляването на обема на търговията, прекъсването на веригата за доставки и загубата на доверие\".", "date": "2018.07.04", "title": "Тръмп заплашва СТО, ако не се отнася  \"адекватно\" със САЩ"}
{"url": "http://www.classa.bg/%D1%81%D0%B2%D1%8F%D1%82/item/383687-%D0%BE%D0%B1%D0%B5%D1%89%D0%B0%D0%BB-%D0%BB%D0%B8-%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B5%D1%82%D1%80%D0%BE%D0%BB", "text": "\"Аз сега говорих с краля на Саудитска Арабия Салман и му обясних, че заради объркването и дисфункцията в Иран и Венецуела, бих желал Саудитска Арабия да увеличи производството на петрол до 2 000 000 варела, за да компенсира разликата ... Цените са твърде високи, той е съгласен! \", заяви американският президент Доналд Тръмп в събота на своя Twitter акаунт.   Съобщението дойде в контекста на продължаващото засилване на цените на петрола, след решението на ОПЕК и Русия да увеличат производството на един милион барела, за да компенсират намаляването на производствените обеми във Венецуела и Иран.   Тръмп в момента е под обстрел на критики от страна на демократите, които настояват, че високите цени на петрола са причинени от решението на президента да се оттегли от ядрената сделка с Иран, съобщава вестник The Wall Street Journal.   Саудитската Прес-агенция излезе с изявление, потвърждаващо, че Тръмп и крал Салман са говорили, но двамата лидери само обсъдили \"нуждата да се направят усилия за поддържане на стабилност\" на петролните пазари.   В изявлението се подчертава също така, че има взаимно разбиране по отношение на необходимостта страните, произвеждащи петрол, да \"компенсират евентуалния недостиг на доставки\", но не споменават конкретно споразумение.   Рияд, въпреки че е съюзник на Вашингтон, е предпазлив в отговора на конкретни призиви за извличане на повече суровини. Саудитските власти твърдят, че възнамеряват да балансират пазарите, като поддържат цени нито твърде високи, нито твърде ниски.   Впоследствие администрацията на Тръмп изясни първоначалния коментар на президента. Според говорителката на Белия дом Сара Сандърс саудитският крал е потвърдил възможността за използване на резерви в производството на нефтопродукти.   Според говорителката \"лидерите потвърдиха своя ангажимент за здравословен и стабилен световен енергиен пазар в полза на всички страни. В допълнение, те се съгласиха, че балансът на световния пазар на петрол е необходим, за да се гарантира достъп до надеждна и достъпна енергия за всеки\", каза Сандърс.", "date": "2018.07.04", "title": "Обещал ли е на Тръмп кралят на Саудитска Арабия да увеличи производството на петрол?"}
{"url": "http://www.classa.bg/%D1%81%D0%B2%D1%8F%D1%82/item/383681-%C2%AB%D0%BF%D1%80%D0%B8-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%B7%D0%B0-%D0%BD%D0%B0%D1%82%D0%BE-%D1%89%D0%B5-%D0%B1%D1%8A%D0%B4%D0%B0%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8%C2%BB", "text": "Още през 2016 година бе публикуван доклад с анализ на отбранителните възможности на НАТО на източния фронт, от който следва, че в случай на война с Русия тя може да завземе столиците на страните от Балтика в много кратки срокове.   Според аналитиците, руските сили могат да превземат Рига и Талин само за 60 часа след началото на войната. Новият «инструмент за сдържане» се заключава в скоростта на разполагането на войските. Целта на НАТО в дадения момент е да сведе съществуващият разрив до минимум. Но за повишаване на скоростта на разполагането на западните сили е необходима модернизация на пътната, жп и пристанищната инфраструктура в Европа, за което трябва да се отделят няколко милиона евро, се подчертава в статията. Има и проблеми от законодателно ниво — трябва да се регулират законовите норми във всички страни от ЕС. Както е известно, САЩ се обърнаха към страните-членки на НАТО с искане да увеличат военните си разходи. Предполага се също, че на срещата в Брюксел през юли трябва да бъдат одобрени две нови положения, позволяващи да се ускори транзита на военни сили от източното крайбрежие на САЩ до границата с Русия. От Вашингтон постъпват милиарди долари за модернизация на военните бази в Източна Европа, се казва в статията.", "date": "2018.07.04", "title": "«При война с Русия последствията за НАТО ще бъдат катастрофални»"}
{"url": "http://www.classa.bg/%D1%81%D0%B2%D1%8F%D1%82/item/383683-%D0%BD%D0%BE%D0%B2%D0%B0-%D1%82%D0%B5%D0%BE%D1%80%D0%B8%D1%8F-%D1%85%D0%B2%D1%8A%D1%80%D0%BB%D1%8F-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%B2%D1%8A%D1%80%D1%85%D1%83-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D1%81%D1%82%D0%BE%D1%83%D0%BD%D1%85%D0%B5%D0%BD%D0%B4%D0%B6", "text": "Безброй специалисти обсъждат десетилетия как са премествани гигантските каменни скали на Стоунхендж, особено олтарният камък от шестстотин тона. Сега двама британски учени са предложили нова хипотеза за произхода на мегалитите и маршрута, използван за транспортирането им от Уелс до равнината Салисбъри.   Ричард Бевинс, от Музея на Уелс и Роб Айксер, от Университета на Лестър, са преразгледали работата на геолога Хърбърт Хенри Томас, която в продължение на повече от 80 години се счита за възприетото обяснение на транспортирането на камъните. „Новите аналитични методи, включващи най-напредналото сканиране на изображения разкриват, че ключови позиции, считани от дълго време за места на произхода на сините камъни на Стоунхендж, може да се изключат\", казват изследователите в проучването си, публикувано в списание \"Античност\".   Според тях, най-големите камъни идват от равнините Марлборо, а най-малките от планините Пресели, в окръг Пемброкшир (в Югозападен Уелс). А пясъчникът на олтара е чужд и за двете области и най-вероятно произхожда от Сенни Бедс, формация, която се простира от Ланели в Уелс, до Хирфордшир, Англия.   От друга страна, ако предишните теории твърдят, че камъните са били движени по морски пътища, изследователите предполагат, че древните хора биха могли да ги транспортират по \"каменен път\", използвайки дънери и животинска тяга.", "date": "2018.07.04", "title": "Нова теория хвърля светлина върху мистерията на Стоунхендж"}
{"url": "http://www.classa.bg/%D1%81%D0%B2%D1%8F%D1%82/item/383684-%D0%BF%D0%B8%D1%81%D0%B0%D1%82%D0%B5%D0%BB%D0%BA%D0%B0%D1%82%D0%B0-%D0%B5%D0%BB%D0%B5%D0%BD%D0%B0-%D0%BF%D0%BE%D0%BD%D1%8F%D1%82%D0%BE%D0%B2%D1%81%D0%BA%D0%B0-%D0%B7%D0%B0%D0%B2%D0%B5%D1%89%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F-%D1%81%D0%B8-%D0%B0%D1%80%D1%85%D0%B8%D0%B2-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "В къща, разположена в един от най-гъсто населените квартали в Мексико Сити, се помещава архивът на една от най-солидните писателки и журналистки в страната: Елена Понятовска.   Макар родена в Париж и пристигнала на мексиканска почва през 1941 година, Понятовска се смята за един от най-важните интелектуалци на нацията, не само защото е описала епохата си чрез показанията на интелигенцията, а защото е възстановила най-решителните събития историята на Мексико в емблематични книги като \"La noche de Tletelolco\" и \"Las vices del temblor\".   В средата на този месец, фондацията, която носи нейното име, откри новото пространство, което ще функционира като културен център, където обществеността ще получи достъп до архива на плодовитата писателка, до нейните ръкописи, писма и документи. Идеята да се запази това наследство в Мексико бе на нейният син, Фелипе Харо, който прие предложението за покупка от Принстънския университет.", "date": "2018.07.04", "title": "Писателката Елена Понятовска завеща историческия си архив на мексиканците"}
{"url": "http://www.classa.bg/%D1%81%D0%B2%D1%8F%D1%82/item/383685-%D1%8F%D0%BF%D0%BE%D0%BD%D1%81%D0%BA%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%B0-%D0%B5%D0%BA%D1%81%D0%BF%D0%BB%D0%BE%D0%B4%D0%B8%D1%80%D0%B0-%D1%81%D0%BB%D0%B5%D0%B4-%D1%81%D1%82%D0%B0%D1%80%D1%82%D0%B0", "text": "Компанията Interstellar Technologies претърпя провал в събота, при своя втори опит да изстреля частна ракета в космоса, съобщава \"Япония днес\".   Ракетата е била планирана да достигне височина от 100 километра, но секунди след старта ракетата се е взривила. В момента се разследват причините за случилото се, което основателят на компанията Такафуми Торие описа като \"безпрецедентен провал\". Компанията обаче обяви намерението си да продължи да развива своята ракетна програма.", "date": "2018.07.04", "title": "Японската ракета експлодира след старта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383678-%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D1%80%D0%B5%D0%B4-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8,-%D0%BA%D0%BE%D0%B8%D1%82%D0%BE-%D0%B2%D0%BE%D0%B4%D1%8F%D1%82-%D0%B5%D1%81-%D0%BD%D0%B0%D0%BF%D1%80%D0%B5%D0%B4,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%B2-%D1%88%D0%B5%D0%BD%D0%B3%D0%B5%D0%BD", "text": "„Ние искаме в Западните Балкани да има сигурност. Радваме се, че вашето председателство сложи акцент върху тази тема. Бойко, благодарение на теб курсът беше много ясен, свързан с бъдещето на ЕС“, каза лидерът на групата на ЕНП в ЕП България трябва да стане член на Шенген.  Това каза лидерът на групата на ЕНП в ЕП Манфред Вебер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на Агенция „Фокус“.  „Вие доказвате, че може да опазите вашите външни граници. Вие се псравяте по отношение на вътрешната си сигурност, така че трябва най-накрая вътрешните министри да се занимаят с тази тема и да се даде възможност на България да се присъедини към Шенген“, заяви Вебер.  „Ние искаме в Западните Балкани да има сигурност и не искаме да се внясяме несигурност в Европа от Западните Балкани, затова трябвада се посветим на тази тема. Радваме се, че вашето председателство сложи акцент върху тази тема“, добави той.  По думите му последните шест месеца са показали, че когато хората се обединяват, в ЕС могат да се постигнат много неща и така може да се противодейства на национализма.  „ Бойко, благодарение на теб курсът беше много ясен, свързан с бъдещето на ЕС. България се нарежда сред големите страни, които водят Европа напред. Резултатите са прекрасн и“, каза още Вебер.  \"Българското председателство постигна много. Стискахме палци, за да се справи младото българско председателство. Сега трябва да кажа, че се справихте прекрасно\", заяви Вебер.  „Постигнахте много и наистина направихте голяма стъпка напред. От името на ЕНП искам да Ви благодаря сърдечно. Вие наистина подсилихте Европа“, заяви лидерът на групата на ЕНП в ЕП.  \"Вие наистина показахте, че може да се справите. Освен това по времето на вашето председателство беше приет пакет, който цели да подпомага хората, които наистина имат нужда от закрила и хуманитарна помощ. Вие дадохте своя принос за ограничаването на миграцията по вашата граница\", добави Вебер.  ", "date": "2018.07.04", "title": "Манфред Вебер: България е сред големите страни, които водят ЕС напред, трябва да е в Шенген!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383679-%D0%B4%D0%BE-%D1%87%D0%B0%D1%81%D0%BE%D0%B2%D0%B5-%D1%89%D0%B5-%D1%81%D0%B5-%D0%B7%D0%BD%D0%B0%D0%B5-%D1%89%D0%B5-%D0%B8%D0%BC%D0%B0-%D0%BB%D0%B8-%D0%B3%D0%BE%D0%BB%D1%8F%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D0%B8-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%B0%D1%82%D0%B0", "text": "Правителството ще гласува промени в наредбата за работно време, които определят нов начин за изчисляване на работното време за хората, работещи на смени, когато те използват отпуск по болест или майчинство.    Според новите правила, при използване на такъв отпуск, от месечната норма за работа ще се изваждат часовете, заложени в графика за съответните дни на отпуска. Нормативната промяна предизвика спор между бизнеса и синдикатите, а от социалното министерство обявиха, че това е стъпка в правилната посока.    Промяната в наредбата за работното време засяга сумираното изчисляване на работното време или така наречената работа по график. Към момента има правило за всички видове отпуски, а предложението обхваща само отпуските по болест и майчинство. Така например при използване на ден болничен, в който работникът по график има 12-часова смяна, от месечната му работна норма ще се вадят тези 12 часа, а не един работен ден, равен на 8 часа.    Според синдикатите това може да ощети работника, но според работодателските организации това ще прекрати практиката да се изплащат суми, които не се полагат. От КНСБ припомниха, че отпуските и обезщетенията при временна неработоспособност и майчинство се определят в брой дни и за тези дни не могат да се залагат работни часове в графика на даден работник.", "date": "2018.07.04", "title": "До часове ще се знае ще има ли голяма промяна в болничните и майчинствата"}
{"url": "http://www.classa.bg/%D1%81%D0%B2%D1%8F%D1%82/item/383680-%D1%81%D0%B0%D1%89-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D1%81%D0%B8", "text": "На 4 юли през 1776 година Континенталният конгрес на 13-те британски колонии в Северна Америка в град Филаделфия приема Декларацията за независимостта. Самата Декларация е подписана на 2 август. Делегатите смятали да изгонят англичаните и да продължат да съществуват като 13 отделни държави. Днес САЩ празнуват своя национален празник, тъй като текстът на Декларацията е одобрен от Конгреса.      Един от нейните основни автори е бъдещият втори президент на страната - Томас Джеферсън. Документът започва така: Ние считаме тези истини за видни от само себе си - че всички хора са създадени равни, че те са дарени от своя Създател с някои неотчуждаеми права, че сред тези права са живот, свобода и стремеж към щастие. Под този смайващ по своята дързост и дълбочина документ слагат подписите си 51 делегати.    Подписът на Джон Хенкок е дълъг цели 13 сантиметра. Всички те осъзнават, че извършват държавна измяна срещу досегашния си суверен - британския крал Джордж Трети. Текстът на декларация прави такова потресаващо впечатление по света, че веднага след като я прочита френският маркиз дьо Лафайет обявява, че ще воюва за своя сметка на страната на бунтовниците. Писателят Бомарше събира 7 милиона златни франка в помощ на американците. 1 милион от тях са негови лични пари - колосална сума за онова време. Примерът им е последван от хиляди други в Стара Европа.    Континенталният конгрес дава върховното командване на генерал Джордж Вашингтон - човекът който докара до успешен край американската революция. Празникът и тази година се провежда на фона на терористични заплахи. Властите разкриха подготвян атентат дни преди празника. Кървавият акт на насилие бил заплануван именно за 4 юли. Нападателят бе заловен.  ", "date": "2018.07.04", "title": "САЩ празнуват независимостта си"}
{"url": "http://www.classa.bg/%D1%81%D0%B2%D1%8F%D1%82/item/383672-%D0%BA%D0%B0%D0%BA-%D1%89%D0%B5-%D1%81%D0%BF%D0%B0%D1%81%D1%8F%D1%82-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D1%82%D0%B0%D0%B9%D0%BB%D0%B0%D0%BD%D0%B4%D1%81%D0%BA%D0%B8%D1%8F-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BE%D1%82%D0%B1%D0%BE%D1%80", "text": "\"Кажете им, че сме гладни. Не сме яли. Трябва да ядем, да ядем, да ядем.“   Това е едно от първите неща, които 12-те тайландски момчета казват на двамата британски гмуркачи, които са ги открили. Децата са от местен футболен отбор. Прекарали са 9 дни, блокирани в наводнена пещера в Северен Тайланд без да знаят дали някой ще ги намери преди гладът или водата да ги убият.       Гмуркачите успокояват момчетата, че скоро морски пехотинци ще им донесат храна, ще доведат лекар и сестра. Момчетата благодарят от сърце, а гмуркачите, доволни от това, че са ги открили, се потапят отново в калните води, за да намерят обратния път из наводнената пещерна мрежа Там Луанг.   Продължилото девет дни търсене на 12-те деца и техният треньор вече е дало резултат. Сега обаче предстои трудната част.   Изчезването   Да се върнем на 23  юни . 25-годишният треньор на детския футболен тим \"Дивите глигани ”  и неговите възпитаници - 12 момчета на възраст между 11 и 16 години – оставят велосипедите си, нарамват раниците си и поемат към пещерата, сгушена в планините в Северен Тайланд.   Треньорът не само тренира отбора, но е приятел с децата – чака ги след училище за тренировки, често ги води на екскурзии и подобни изследователски мисии. Преди също са посещавали пещерата, която е популярна и сред туристите.   Групата навлиза все по-навътре из коридорите й, когато отвън започва проливен дъжд, така характерен за дъждовния сезон в Тайланд. Входът на пещерата бързо бива наводнен, а водата започва да се провира все по-навътре из нейните проходи. Тя помъква със себе си кал и боклуци, които запушват някои от тунелите.   Треньорът и малките футболисти са принудени от обстоятелствата да продължат навътре из този скален лабиринт в търсене на по-висока точка, надявайки се, че ще намерят място, до което водата няма да ги достигне и удави.   Часове по-късно горски служител забелязва, че велосипедите още са на мястото, където децата са ги оставили. Той съобщава това на властите и така започва едно мащабно издирване. Не само военните, но и стотици доброволци се включват в операцията.   Те обхождат джунглата около пещерата, търсейки всякакъв начин да се открие друг път навътре. Дъждовете са наводнили цялата пещерна мрежа, което изисква намесата на гмуркачи. На помощ идват и чуждестранни такива. Търсенето продължава цели 9 дни, а надеждата постоянно угасва. И докато очите на хората по света са приковани в отборите от световното първенство по футбол, в молитвите на хората от Тайланд е само един отбор и той е съставен изцяло от деца.   Залогът не е световна титла или печалба от букмейкърите, а животът на 13 души. И така до онзи миг рано сутринта в понеделник, в който двамата британски гмурци, поели на поредния си проучвателен курс из изцяло потопените коридори на пещерата, не откриват групата. Всички са живи, макар и изтощени, и много, много гладни.   Според спасителите, този въздушен джоб, в който са се установили членовете на отбора и техният треньор, се намира на 2 км от входа на пещерата и на 1 км под повърхността.   \" Няма защо да бързаме“   Според властите в момента за децата се грижат седем тайландски морски пехотинци. Основното искане на прегладнелите момчета е изпълнено – занесена е им е храна. Първоначално са им изпратили такива хранителни продукти, които са лесноусвоими и които ще им помогнат бързо да възвърнат силите си.     В пещерата са изпратени и лекар, и медицинска сестра. Прекарана е и телефонна линия, за да могат момчетата да се чуят със своите близки, разплакани от щастие след тяхното намиране. Във пещерата ще бъде изпомпан и въздух, за да се подобрят условията там.   Проблемът обаче е налице – децата и треньорът са намерени, но сега въпросът е как да бъдат изкарани от пещерата.   Мястото, на което се намират, е достъпно само чрез стръмен проход, който в момента е наводнен. Подводното пътуване из криволичещите коридори изисква специална подготовка, каквато те нямат. Опитите за изпомване на вода от пещерата до момента не дават особен резултат и за момента, изглежда, че това няма да помогне.   Друг възможен вариант е да се достигне до тази част от пещерата, в която са блокирани момчетата и треньора им, чрез издълбаването на дупка в тавана или намирането на естествена проход до мястото. Това обаче е още по-труден и сложен вариант.   Търсенето на друг, по-лесен достъп до мястото за момента е неуспешно, макар екипите от доброволци и спасители да обхождат джунглата в издирване на скрити, алтернативни входове към пещерния лабиринт.   Не е нужно да се бърза с изкарването на отбора от пещерата. Това е мнението на адмирал Апакорн Йо-конкгаев, ръкодовител на морските пехотинци.   По думите му основната цел сега е момчетата да съберат сили, които да са им от полза, ако се наложи да бъдат изкарани през наводнените коридори с помощта на гмуркачи - нещо, на което всички предпочитат да гледат като на краен вариант.   Въпреки това на децата и треньора ще бъде осигурено и обучение по гмуркане, в случай, че се стигне до този краен вариант.   Спасителна операция чак през октомври?   Властите в Тайланд съобщиха, че отборът ще бъде снабден и с храна за период от четири месеца.   Това беше интепретирано като знак, че спасителната операция може да се проточи с месеци и децата да бъдат измъкнати едва през октомври, когато дъждовният сезон в страната ще приключи. Тогава водите ще се оттеглят и на теория измъкването ще е по-лесно.   Макар нивото на водата да спада и в момента, условията за гмуркане остават трудни дори за професионалисти, а това създава значителен риск при евентуален опит гмуркачите да изведат децата и техният треньор през водата. Още по-трудно ще е, ако някое от момчетата не може да плучва.    Така преминаването под калната вода през завоите на пещерата и при почти пълен мрак ще се превърне в потенциална трагедия.   Консултантът по спасителни операции Пат Морет разказва пред CNN, че ако се наложи гмуркачи да вадят децата, това няма да е обичайното гмуркане, което хората си представят. Става дума за изключително кални води, с вероятно бързо течение, без усещане за посока, когато не можеш да определиш кое е горе, долу и настрани. Т.е. рискът за нетрениран гмуркач ще е огромен.   Така в крайна сметка намирането на \"Дивите глигани\" и техният треньор е само първата стъпка. Молитвите, изглежда, ще продължат. Усилията на спасителите също, макар и в друга насока. Всичко, за да се намери начин да се спечели тази битка с природата и децата да се върнат по домовете си.", "date": "2018.07.04", "title": "Как ще спасят децата от тайландския футболен отбор?"}
{"url": "http://www.classa.bg/%D1%81%D0%B2%D1%8F%D1%82/item/383673-%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B5-%D0%B4%D1%80%D1%83%D0%B3%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81-%D0%BF%D1%83%D1%82%D0%B8%D0%BD-%D0%B2-%D0%BC%D0%BE%D1%81%D0%BA%D0%B2%D0%B0", "text": "Срещата е насрочена за сряда, 11 юли. Нетаняху и Путин периодично се срещат и обсъждат регионални въпроси, особено такива, отнасящи се до взаимните им интереси в гражданската война в Сирия и до избягването на случайни сблъсъци между израелските и руските сили при действията им в Сирия. За последно двамата лидери се срещнаха през май в Москва. Израел е обезпокоен и че Иран установява военно присъствие в Сирия и нанесе удари по ирански цели там. Миналия месец с подкрепата на Русия сирийският президент Башар Асад предприе настъпление, за да си върне югозападната провинция Дараа, което накара хиляди бежанци да тръгнат към съседните Йордания и Израел. В неделя Израел засили присъствието на свои танкови войски и артилерия по границата със Сирия на Голанските възвишения и предупреди силите на Дамаск да не приближават при операциите им за прочистване на зоните по границата, които са под контрола на бунтовниците. \"От 1974 г. имаме договорености със Сирия за разделяне на силите, това е фундаментално споразумение. Ние ще го спазваме добросъвестно и всички останали имат задължение да правят същото\", каза вчера Нетаняху в израз на прикрито предупреждение, че Израел няма да приеме никакви нарушения на границата. Откакто през 2015 г. се намеси в гражданската война в Сирия на страната на Асад, Русия като цяло си затваряше очите за израелските удари по предполагаеми пратки с оръжие и места на разполагане на съюзниците на сирийския президент Иран и Хизбула. Миналия месец Путин и Нетаняху разговаряха по телефона и тогава според Кремъл са се споразумели да засилят координацията в Сирия и са обсъдили съвместните усилия да бъде гарантирана сигурността в района на израелско-сирийската граница.", "date": "2018.07.04", "title": "Нетаняху ще се срещне другата седмица с Путин в Москва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383674-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D1%81%D0%B1%D0%BE%D0%B3%D0%BE%D0%BC-%D1%81-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2", "text": "Поклонението пред проф. Божидар Димитров /1945-2018/ е днес от 10.00 до 16.00 ч. в Националния исторически музей /НИМ/.     Това съобщиха от културната институция.   От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България. Ние, неговите колеги от НИМ, имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на своя музей, съобрщиха от екипа на НИМ в      С изумителната си работоспособност, с професионалната си упоритост и находчивост той участва активно в създаването, укрепването и утвърждаването на НИМ като най-представителната и най-авторитетната музейна институция в България, с престижно име у нас и в чужбина, продължават колегите на проф. Димитров.   Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно, и имаше чудното свойство бързо да се изчерпва от рафтовете на книжарниците и библиотеките.   Поради една съвсем проста причина - винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговият живителен и утвърждаващ национализъм, неговата силна и изстрадана любов към българите - в и извън пределите на страната ни.   Като ръководител проф. Димитров бе респектиращ и справедлив, като колега - толерантен и разбран, като приятел - верен и щедър. А във всички тези \"длъжности\" - неизменно /само/ироничен, с уникалното си чувство за хумор. Ето какъв човек загубихме без време. Загубата ни е голяма. Скърбим за проф. Божидар Димитров.  Прекланяме се пред светлата му памет!", "date": "2018.07.04", "title": "Последно сбогом с Божидар Димитров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383675-%D0%BC%D0%BE%D0%B6%D0%B5-%D0%BB%D0%B8-%D0%B4%D0%B0-%D1%81%D0%B5-%D1%81%D0%BF%D1%80%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BA%D0%B0", "text": "Tози въпрос обсъжда днес омбудсманът Mая Mанолова със заместник-главния прокурор Aся Петрова.  е решението на Комисията за водно и енергийно регулиране за увеличението. Скокът се очаква да бъде с 2 процента при цената на електроенергията и 7 на сто при парното.", "date": "2018.07.04", "title": "Може ли да се спре поскъпването на тока?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383676-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B8%D1%82%D0%B5-%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D1%81%D1%82%D1%80%D0%BE%D0%B5%D0%B6%D0%B8-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3", "text": "През август правят измервания на преместваемите обекти на южния плаж, нередните обекти ще бъдат дадени на прокурор Несебър, България 04 Юли 2018, 07:40 696 прочита 6 коментара 1 от 1 Незаконните строежи, установени при последната проверка в Слънчев бряг, ще бъдат дадени на прокуратурата.    След това на базата на конкретни нейни разпореждания ще бъдат взети съответните административно-наказателни мерки от съответните институции. Това съобщиха от Министерството на регионалното развитие и благоустройството (МРРБ) относно по-нататъшната съдба на нелегално изградените обекти, пише в. \"Монитор\".      Проверките в най-големия ни летен курорт са направени в периода 25-26 юни от експерти на министерството на туризма и Дирекцията за национален строителен контрол (ДНСК) на морски плаж „Слънчев бряг- юг\". Инспекцията беше направена по обща заповед на министъра на туризма Николина Ангелкова и на регионалното развитие и благоустройството Николай Нанков. Резултатите показват, че има разположени 20 съоръжения върху морски плаж „Слънчев бряг - юг\" без да са предвидени с одобрената от министъра на туризма схема. За тях не са издавани и разрешения за поставяне от главния архитект на община Несебър, по информация на присъстващите служители на общината.    Сред обектите, които са разположени без необходимите одобрения, са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др. Всички съоръжения, които не са включени в одобрената схема от министъра на туризма и са поставени без разрешение на главния архитект, трябва да бъдат премахнати.    За целта ще бъде сезиран и кметът на община Несебър, който трябва да издаде нужните заповеди по чл. 57а от Закона за устройство на територията (ЗУТ). Експертите на двете институции инспектираха и други 5 обект: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. Ежегодно, по възлагане на Министерството на туризма, през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове.    Предстои в периода юли-август 2018 г. да се извърши прецизно измерване на площите на поставените обекти на плаж „Слънчев бряг - юг\". В случай, че бъдат установени нарушения, от министерството ще се предприемат необходимите действия за отстраняването им, като се направят предписания към концесионера. Ако той не предприеме нужните действия, нарушенията ще се отстранят със заповед на кмета на община Несебър по реда на чл. 57а от ЗУТ, уточниха от туристическото министерство.", "date": "2018.07.04", "title": "Извънредна новина за дискотеките и незаконните строежи в Слънчев бряг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383677-%D0%BF%D1%80%D0%BE%D0%B1%D0%B8%D0%B2-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%B2-%D1%81%D0%BE%D1%84%D0%B8%D1%8F-%D0%BF%D1%80%D0%B8%D0%BF%D0%BE%D0%B7%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%8F-%D0%B1%D1%80%D0%B0%D0%BA-%D0%BD%D0%B0-%D0%B4%D0%B2%D0%BE%D0%B9%D0%BA%D0%B0-%D0%BB%D0%B5%D1%81%D0%B1%D0%B8%D0%B9%D0%BA%D0%B8", "text": "Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,\" казва Кристина, след като разбира за решението на съда.   Административен съд София-град отсъди в полза на правото на пребиваване на съпружеска хомосексуална двойка в България с решение от 29 юни, предава Нова тв като се позовава на съобщение от „Младежка ЛГБТ Организация Действие\".   Кристина и Мариама, двойка от Австралия и Франция, сключват брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София, България, на основание на Директива 2004/38/EC относно правото на свободно движение и пребиваване в Европейския съюз.      Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз, какъвто е случаят на Кристина. Въпреки това през 2017 г. Дирекция „Миграция\" към МВР отказва правото ? да пребивава в България, основавайки се на това, че еднополовите бракове не са позволени според Конституцията на България.   „Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,\" казва Кристина, след като разбира за решението на съда.   Съдът приема, че според правото на ЕС не е позволено на държава-членка да откаже на гражданин на трета страна, встъпил в брак с гражданин на Съюза, право на пребиваване на територията на тази държава-членка по съображението, че нейното право не предвижда брака между лица от един и същ пол. В решението се казва още, че „отказът на органите на държавата-членка да признаят – единствено за целите на предоставянето на производно право на пребиваване на гражданин на трета страна – брака му с гражданин на Съюза от същия пол (...) би могъл да възпрепятства упражняването на закрепеното в член 21, параграф 1 от ДФЕС право на този гражданин на Съюза да се движи и пребивава свободно на територията на държавите-членки.\"   „Решението на Административен съд София-град е в съответствие със скорошно решение на Европейския съд по подобно дело в Румъния, случая „Коман\", в което беше отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия\", казва Деница Любенова, адвокат по защитата на френско-австралийската двойка. В решението на Европейския съд се казва, че държавите-членки „не могат да възпрепятстват свободата на пребиваване на гражданин на ЕС с отказ да се предостави на еднополовия му партньор, гражданин на страна, която не е член на ЕС, производното право на пребиваване на тяхната територия\". В България еднополовите двойки все още не могат да сключват брак или да осиновяват деца заедно, а престъпленията от омраза по хомофобски и трансфобски подбуди не са включени в Наказателния кодекс. Въпреки това Венета Лимберова, председател на „Младежка ЛГБТ организация Действие\", е обнадеждена: „Това е много добра новина за ЛГБТ движението, борещо се за законово признаване в България. Това отсъждане е от изключителна важност за нас като общност, защото дава надежда на всички еднополови двойки, без значение от гражданството им, че техните семейства ще бъдат припознавани в България.\" Именно поради тази причина Действие подкрепя и други стратегически дела за ЛГБТИ движението, като например делото на Лили и Дари, българска двойка жени, търсеща признаване на своя брак, сключен във Великобритания. „Ние вярваме в равенството, за всички\".", "date": "2018.07.04", "title": "Пробив! Административният съд в София припозна френския брак на двойка лесбийки"}
{"url": "http://www.classa.bg/%D1%81%D0%B2%D1%8F%D1%82/item/383671-%D0%B4%D0%B5%D1%81%D0%B5%D1%82-%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%B8-%D0%BC%D0%B8%D1%81%D1%82%D0%B5%D1%80%D0%B8%D0%B8-%D0%BE%D1%82-%D0%B4%D1%80%D0%B5%D0%B2%D0%B5%D0%BD-%D0%B5%D0%B3%D0%B8%D0%BF%D0%B5%D1%82", "text": "Древeн Египет продължава да омагьосва въображението, откакто за първи път бяха почистени пясъците от Великия Сфинкс. През последните два века Египет си остава мания за археолози и историци.   Въпреки това, въпреки многобройните археологически разкопки и изследвания, все още има много неща, които не разбираме и не знаем за древната страна. Някои от най-големите открития на древния свят все още лежат покрити под пясъците на Египет, чакащи да бъдат разкрити. Ето десетте все още нерешени най-известни мистерии на древен Египет: 10. Изгубеният Лабиринт   Преди 2,500 години в Египет е имало огромен лабиринт, който според думите на хора, които са го виждали, по величие “надминава дори пирамидите”.   Това е била масивна сграда на два етажа. Вътре е имало невероятния брой от 3000 отделни стаи, всичките обаче, свързани помежду си чрез лабиринт от пасажи, толкова сложни, че никой не е можел да намери пътя си без водач. Отдолу е имало подземно ниво, което е служило като гробница за царете, а сградата е завършвала с масивен покрив, изработен от един единствен гигантски камък.   Много древни писатели са описали от първа ръка лабиринта, твърдейки че са го виждали, но 2500 години вече никой не знае къде е. Това, което е открито е вероятно част от лабиринта, само неговата основа. Огромно 300-метрово каменно плато, което някои смятат, че някога е било основата на лабиринта.   През 2008 г. екип от специалисти сканира платото и открива, че отдолу се вижда подземен лабиринт, точно като описания от древните автори. Досега обаче, все още никой не го е изкопал и не е стъпил навътре. Докато някой не влезе в лабиринта, няма да знаем със сигурност дали наистина е намерено най-голямото археологическо чудо на Египет.       През 2015 г. археолози се натъкнали на гробницата на жена, която била погребана сред големите пирамиди на старото кралство на Египет. В гробницата й има надписи, които я наричат “съпругата на царя” и “майката на царя”. Преди 4500 години, когато тази жена е била жива, тя е била един от най-важните хора на планетата и е имала по-голяма власт от всяка друга жена в държавата. Днес никой няма представа коя е тя. Историците я нарекоха Кентакауес III (Khentakawess III), като предполагат, че е дъщеря на кралица Khentakawess II. Те вярват, че тя може да е била съпруга на фараон Неферефре и майка на фараона Мекахур – но това не е доказано. Учените просто предполагат, защото няма нищо за нея, което някога да е намерено. Някога е била невероятно могъща жена, но днес тя е просто загадка.     През 2013 г. в Тел Хазор, Израел, археолозите откриват нещо, което никога не биха предполагали, че ще намерят толкова далеч от Египет: 4000-годишен египетски сфинкс . По-конкретно, те намерили лапите на статуята, нейната база. Останалото, както се вярва, е умишлено унищожено преди хиляди години. Но преди някой да го унищожи, сфинксът е тежал половин тон и е бил висок 1 метър. Никой не знае какво прави египетската статуя в Израел. Единственият знак, останал е надпис на нейната основа: Цар Микеринус, името на фараон, който управлява Египет около 2500 г. пр. Хр. Много малко вероятно е Тел Хазор да е бил завладян от египтяните. По времето на Микеринус (известен още като Menkaure), Тел Хазор е търговски център в Ханаан, между Египет и Вавилон. Това е било място от жизненоважно значение за икономическото благополучие на две от най-големите сили по това време в района. Най-правдоподобното предположение е, че това е подарък. Ако е така обаче, не е ясно защо го е изпратил Микеринус – или пък защо някой след това го е разбил. Всичко, което наистина се знае със сигурност е, че по някаква причина някой е построил сфинкс на 1000 километра от Великия сфинкс в Гиза.       Фараонът Тутанкамон е бил само на 19 години, когато умира, и никой не знае със сигурност какво се е случило. Неговата смърт е пълна мистерия – но не просто защото е бил в началото на живота си. Причината, поради която смъртта на Тутанкамон е толкова мистериозна е, че той е страдал от толкова много болести, че е трудно да се каже коя го е довършила.   Тутанкамон е бил в ужасно здраве. Той е имал малария, но в същото време е роден с много генетични увреждания. Това е причина историците да са убедени, че родителите му трябва да са били брат и сестра. Той е имал толкова генетични дефекти, че ранната му смърт е била само въпрос на време и е цяло чудо, че е достигнал до 19 години. Тутанкамон е имал счупен череп, който отдавна е смятан от археолозите за знак, че е ударен с меч в главата.   Днес обаче има и хипотеза, че главата му е била контузена, докато тялото му е балсамирано. Не е изключена и възможността да е бил убит с удар по главата.   Той е счупил и коляното си малко преди да умре, което поражда теория, че е бил убит при катастрофа. Как обаче се е качил на колесницата остава също неясно, защото фараонът е бил толкова деформиран, че дори не е можел да стои прав, без някой да го подкрепя.   6. Скритата стая в Голямата пирамида     Най-голямата пирамида е построена преди 4,500 години за Фараон Хуфу. Тя е масивна конструкция с височина почти 150 метра, построена с повече от 2.3 милиона каменни блока. Доскоро се вярваше, че вътре има само три помещения.   Екип от учени обаче сканира пирамидата през ноември 2017 г., за да види дали има нещо, което не е намерено. Тогава, над Голямата галерия на пирамидата бяха открити признаци, че може да има голяма скрита стая, толкова голяма, колкото и най-голямата открита стая в пирамидата.   Странното е, че древните египтяни съзнателно са построили скритата камера, за да бъде тя напълно недостъпна. Няма свързани коридори или пътеки към нея. Единственият начин, по който биха могли да сложат нещо вътре, е да запълнят камерата, докато строят пирамидата, а след това да я запечатат.  Все още не е открита вътрешността на скритата камера. Но каквото и да има там, очевидно фараонът Хуфу не е искал да види светлината на деня.       През 1848 г. някакъв човек купува древна египетска мумия от магазин в Александрия. След това години наред той излага на показ тази мумия, като декорация, без обаче да осъзнава колко странен е артефактът, който притежава. След отлепване на превръзките няколко десетилетия по-късно, учените откриват нещо много необичайно. Мумията е обвита в страници от някаква книга, която не е написана на египетски език. Необходими са години на разследване, за да се разбере на какъв език е написана книгата. Днес се знае, че е написана на етруски език, език на също така древна цивилизация, като египетската, която някога е живяла в земите на съвременна Италия. Това е език, за който знаем малко. Думите, увити около тази мумия, съставляват най-дългия етруски текст, който някога е намиран.   Все още има много въпроси, останали без отговор. Все още не се знае какъв е текстът. Разчетени са само няколко думи, които изглеждат като дати и имена на богове, и отвъд това може само да се спекулира какво означава това или защо някой ще го увие около мъртво тяло в Египет. Какво прави етруска книга в Египет?     4. Барелефът от Дендера     На стената на храма в Дендера, Египет, има огромен барелеф, показващ много странно изображение. Това е змия в огромна топка от огън, излизаща от лотусов цвят, докато се държи от стълб с човешки ръце.   Това е странна картина – но не само защото стълбът има ръце. Тази част от картината изглежда точно като модел на Круксова тръба, вид ранна крушка, изобретен през 19 век. Всъщност прилича толкова на крушка, че някои хора мислят, че представлява диаграма, показваща как да се направи.   Разбира се, това е от типа теории, които обикновено чувате от хора вманиачени по историческия телевизионен канал и конспирациите, но този път те имат наистина убедителни аргументи.   Стаята, в която се вижда тази картина, е единствената стая в целия храм, която не е имала лампи с горящ огън. Археолозите са открили остатъци, които показват, че египтяните са имали горящи лампи във всяка друга част на сградата, освен в тази стая. Така че, ако те не са имали ранна версия на крушка, съхранена тук, как са виждали нещо в тази стая? И ако стаята е била тъмна, защо ще си правят труда да поставят толкова сложно изображение на стената?     3. Разрушената пирамида на Джедефре     Пирамидата на Джедефре (Djedefre) трябваше да бъде най-високата от всички пирамиди в Египет. Джедефре не е имал ресурсите да построи най-голямата пирамида, но е направил така, че върхът на гробницата му да е малко по-висок от всички останали. Той построил пирамидата си на хълм. По някаква причина обаче, докато всички други пирамиди в Египет все още стоят след хиляди години, само пирамидата на Джедефре е напълно унищожена. Всичко останало от нея е само основата.   Никой не е съвсем наясно какво се е случило с пирамидата, но има различни теории. Някои смятат, че Джедефре просто е умрял, преди да бъде построена по-голямата част от пирамидата му и в крайна сметка тя е останала в развалини.   Други смятат, че римляните са разрушили пирамидата заради камъните преди 2000 години. Някои обаче твърдят, че египетският народ наистина е ненавиждал Джедефре – дотолкова, че да е разрушил цялата пирамида само от омраза.     Кралица Нефертити е легендарна, тъй като е една от малкото жени, които са управлявали Египет, при това е била изключително красива. Тя е съпруга на фараон Ахенатен, вероятно майка на фараона Тутанкамон, и се смята, че в крайна сметка е управлявала Египет сама.   И все пак, докато гробниците на други фараони все още се извисяват над Египет и днес, никой не е намерил окончателното място за почивка на Нефертити.   Търсенето на гробницата й продължава от години. До 2018 г. археолозите са почти убедени, че са я намерили в тайната стая, скрита в гробницата на фараон Тутанкамон. През този месец обаче, след внимателно сканиране на стената, учените откриха, че там няма нищо.   Любопитно е, че не се споменава за смъртта й в египетската история. След около 12-та година от управлението на съпруга й Акханатен, всички споменавания за Нефертити спират съвсем. Някои смятат, че това е така, защото тя е станала фараон и вече е с различно име, но не всички се съгласни с подобна теория.   Според д-р Джойс Тидсли, най-простото обяснение е, че Нефертити изобщо не е фараон. Той смята, че през 20-те години на ХХ век хората преувеличават ролята на Нефертити, защото скулптурата на лицето й става известна и те просто искат тази древна красавица да бъде много популярна. Според д-р Тидсли, обяснението е просто. Не знаем какво се е случило с Нефертити, защото тя просто не е била толкова важна за историята.     Древните египетски писания са пълни с препратки към място, наречено Пунт. Това е било древно африканско царство, богато със злато, слонова кост и екзотични животни. И трябва да е било изключително мощна военна сила, едно царство заслужаващо уважението на египтяните, които са го наричали “Божията земя”.   Няма никакво съмнение, че Пунт е съществувал. Има многобройни споменавания за това царство в древните писания. Има дори рисунка на кралицата на Пунт в древен египетски храм. Но независимо от това колко мощно и колко важно е било това място, никога не е намерено и никой не знае къде е било.   Единствените следи, които имаме от Пунт са артефактите, които египтяните са запазили. Учени са проучили мумифицираните останки от два бабуина, които египтяните са получили в дар от Пунт и са открили, че поне бабуините са дошли от района на съвременната Еритрея или Източна Етиопия.    Но не се наемат да твърдят, че там е било и царството Пунт, макар това откритие да дава някаква отправна точка. И ако някога руините на царство Пунт бъдат намерени, няма съмнение, че те ще отворят съвсем нова страница от древната история, която ще помогне да разкрием още по-добре миналото си.            ", "date": "2018.07.04", "title": "Десет неразкрити мистерии от Древен Египет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383666-%D0%BF%D0%B0%D0%B4%D0%BD%D0%B0%D1%85%D0%BC%D0%B5-%D0%BF%D0%BE%D0%B4-7-%D0%BC%D0%B8%D0%BB%D0%B8%D0%BE%D0%BD%D0%B0", "text": "Най-скептичните прогнози за демографските тенденции у нас продължават да се сбъдват. Вече официално населението на България падна под 7 милиона души. Това се случи точно в 14 часа 07 минути 03 секунди на 29 юни и бе отбелязано в брояча на населението в света от Департамента по икономически и социални въпроси към ООН. За по-малко от 29 г. реформи, България загуби 2 млн. души без война!   През април в доклад за демографските процеси от НСИ алармираха, че населението ще падне под 7 милиона към края на текущата година. Това обаче се случи не след 8, а след 2 месеца. „Всеки ден намаляваме с 220 души, или 9 души на час, като това намаление в действителност е минус 13 етнически българи и плюс 4 цигани (-9=-13+4). Което означава, че българите намаляват с 13 и стават малцинство, а циганите се увеличават с 4 и стават мнозинство в Отечеството ни. А ние сме най-бързо намаляващата нация в света\", коментира новината пред в. Труд акад. Петър Иванов, шеф на демографския институт към БАНИ.     Мащабите на пагубната тенденция могат да бъдат онагледени с числа. Населението на България започва да намалява след настъпилите промени през 1989 г..   Най-голям е бил броят на българското население точно преди 30 години през 1988 г., когато населението на страната е било 8 986 600 или почти 9 милиона души. Това означава, че за три десетилетия населението се е стопило с 2 милиона души. От 1990 г. естественият прираст на населението вече е отрицателен. През същата година населението в страната е намаляло с 3428 души. Преди само едно десетилетие, през 2007 г. населението на страната е било 7 640 240 души. Към края на 2017 г. населението у нас вече е било 7 050 034, като е намаляло в сравнение с предишната година с 51 825 души.   Това е приблизително броят на хората, с които страната намалява във всяка една от последните години. Т.е. каквито и тенденции да настъпят през следващите месеци, България вече има под 7 милиона души население.   Иначе, в изготвения през април доклад за демографските процеси на България до 2040 г., представен от правителството представи на парламента, се казва, че населението на България ще намалее с нови 20-25% за следващите 20 г. до 2040 г. Докладът, изготвен от БАН, подчертава, че дори раждаемостта у нас да се увеличи рязко и за дълъг период от време, това няма да е достатъчно за увеличаване на населението, а ще се стигне просто до задържане на спада.   Отрицателният прираст на българското население се дължи главно на два фактора – ниската раждаемост, по която сме на челните места в ЕС, и високата смъртност, по която пък сме абсолютен „лидер\" в общността. За това пък са виновни лошото здравеопазване и ниските пенсии значи: лошото управление.   Третият по важност фактор е емигрирането от страната. Според данните на НСИ през 2017 г. 31 586 български граждани са заминали да живеят в чужбина, но в същото време други 25 597 българи са се завърнали в страната. В исторически план в момента раждаемостта в България е на едно от най-ниските си нива, откакто се води статистика. Броят на живородените деца е бил по-нисък само през 1997 г.", "date": "2018.07.04", "title": "Паднахме под 7 милиона!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383667-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D1%80%D0%B5%D1%89%D1%83-%D0%B7%D0%BB%D0%B0%D1%82%D0%B5%D0%B2-%D0%B8%D1%81%D0%BA%D0%B0%D1%82-%D0%B4%D0%B0-%D0%BC%D1%83-%D0%BF%D0%BE%D0%B4%D0%BD%D0%B5%D1%81%D0%B0%D1%82-%D0%BD%D0%B0-%D1%82%D0%B5%D0%BF%D1%81%D0%B8%D1%8F-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0,-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%B1%D1%83%D1%82%D0%B0-%D0%BB%D0%BE%D0%B1%D0%B8%D1%81%D1%82%D0%BA%D0%B8%D1%8F-%D0%B7%D0%B0%D0%BA%D0%BE%D0%BD", "text": "„Това е отвратителен лобистки закон, насочен към обслужване на първо място на „Лукойл“, „Бент ойл“, „Сакс ойл“ и др.“ Това заяви вицепремиерът Валери Симеонов пред БНТ по повод скандалния закон за горивата, който ако бъде приет ще закрие малките фирми в бранша.   На въпрос, че законът идва от „Обединени патриоти“, Валери Симеонов заяви, че се прокарват лобистки текстове през определени хора, като посочи, че зад това стои именно Емил Димитров-Ревизоро. Вицепремиерът заяви, че това което се използва е, че има сив сектор, но това е много малък дял от пазара. „Подменя се мотивацията на този закон, не става въпрос за сивия сектор, а пазара да бъде предоставен именно на Лукойл, всички знаем кой стои зад това – Валентин Златев и се прокарва през неговия приятел Димитров“, заяви още Симеонов.     Лидерът на НФСБ допълни, че печалбата за година на „Лукойл“ е 0 лева, като така не плащат и стотинка на държавата. Симеонов заяви още, че пристанището на „Лукойл Нефтохим“ не се води на българска територия, като така няма никакъв контрол. „Г-н Димитров да е предприел нещо към Лукойл Нефтохим, хем продаваш петрол, хем имаш бензиностанция и сега да искаш да изместиш дребния бизнес, това е същото като със закона за ракията“, каза още Симеонов.   Той е категоричен, че ако закона за горивата, цените на горивата ще скочат. „В този закон има редица нарушения на европейски директиви и когато се монополизира пазара цените ще се вдигнат. Трябва да имат 3 млн.лв. уставен капитал, представете си собственик на една цистерна как издържи. Искат им 500 хил лв. банкова гаранция, той няма такива активи човека. Минималния обем на съдовете да е 100 куб. м., защо една малка бензиностация трябва да направи съдове по 100 л. При пропанбутана изискването е да бъде един дистрибутор и това е Бедо Доганян. Браншовите организации които ще участват в консултативния съвет трябва да заемат 35 процента от пазара.   С този закон им казват закривайте се, защото държавата си има собственици. Всички са против, но някак странно мина на първо четене. Не трябва да има монополизация на какъвто и да е бранш и бизнес“, категоричен е вицепремиерът.   Той коментира новия туристически сезон и проведените акции „Шум“. „Нека хората да кажат дали има промяна. Шумът е силно ограничен, на Слънчев бряг вече може да се спи, но друг е въпросът, че законът продължава да се нарушава. Подал съм сигнал за незаконните действия на министъра и министерството на туризма, във връзка с категоризацията на строителство по Черноморието, където стои лично подписът на министър Ангелкова. Така че, ще изчакам резултатите от проверката, но аз мога да чета законите и има нарушения на закона за устройството на територията. Нямам лична битка с никого, но искам законите да се спазват от всички, допълни вицепремиерът.   Валери Симеонов коментира и скандала със строежа на втори кабинков лифт в Банско, като обясни, че са успели да получат подкрепа от ЮНЕСКО. На въпроса дали в крайна сметка ще има строителство на втори лифт, Симеонов заяви: „Дай Боже, концесионерът да не се откаже, защото той няма преки ползи от втория лифт. Просто ще се намали чакането, а той ще увеличи разходите, не приходите си“.   По думите на вицепремиера, зад лозунга „Да спасим Пирин“ се крие лъжа, защото няма никакви рискове за Пирин и ако протестите продължават, те ще бъдат не екологични, а политически.", "date": "2018.07.04", "title": "Симеонов срещу Златев! Искат да му поднесат на тепсия пазара на горивата, Ревизоро бута лобисткия закон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383668-%D0%BD%D0%BE%D0%B2%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%BF%D0%BB%D0%B0%D1%89%D0%B0%D0%BD%D0%B5-%D0%BD%D0%B0-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE-%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D1%83%D1%82%D0%B2%D1%8A%D1%80%D0%B4%D0%B8-%D0%BD%D0%BE%D0%B8", "text": "НОИ утвърди нови образци на документите за изплащане на майчинство и болнични, съобщиха от НОИ. Формулярите за парични обезщетения са приложения към Наредба за паричните обезщетения и помощи от държавното обществено осигуряване (НПОПДОО). Те могат да бъдат открити на интернет страницата на НОИ в рубриката \"За потребителя\", подрубрики \"Формуляри\", \"Формуляри за временна неработоспособност и майчинство\". До 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г. От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения. След 18 юли 2018 г. ще се приемат само новите образци на Приложения № 9, 10 и 11 към Наредбата за парични обезщетения и помощи от държавното обществено осигуряване НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката \"Е-услуги\", подрубрики \"За разработчици на софтуер\", \"Електронен обмен на данни за изплащане на парични обезщетения от ДОО\". Няма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите, успокояват от НОИ. От НОИ припомнят, че от 1 юли 2018 г. влязоха в сила промените в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), по отношение на отпуска и паричните обезщетения на осиновителите на деца до 5-годишна възраст. От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от навършване на 5-годишната му възраст. Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст.", "date": "2018.07.04", "title": "Нови документи за плащане на майчинство и болнични утвърди НОИ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383669-%D0%B0%D0%B4%D0%B2-%D0%BA%D1%80%D0%B8%D1%81%D1%82%D0%B8%D0%B0%D0%BD-%D0%B3%D1%8C%D0%BE%D1%88%D0%B5%D0%B2-%D1%81%D1%8A%D0%B4%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B8%D1%80%D0%B0-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F,-%D0%B0-%D1%82%D0%BE%D0%B7%D0%B8-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%BD%D0%B5-%D0%B5-%D0%B1%D1%80%D1%8A%D0%BA%D0%BD%D0%B8-%D1%81%D0%B8,-%D0%B2%D0%B7%D0%B5%D0%BC%D0%B8-%D1%81%D0%B8", "text": "Част от хората в държавната администрация са неграмотни и необучени. Идеята ми е чрез съда тя да се дисциплинира. Държавната капсула е непробиваема. Ако се дърпаш, те заплашват, инсценират съдебни процеси и те мачкат. Това каза за Фрог 33-годишният адвокат Кристиан Гьошев, спечелил много дела срещу държавните и общински ведомства.   Много дела сте спечелили срещу държавата. Защо съдиш държавата?   Преди всичко първоизточникът, обектът на правонарушението съм бил аз като цяло. И оттам, едно дело като се спечели и защитиш правата си, после същото може да се ползва като съдебна практика при друг подобен или сходен случай. Аз може да изхождам от мен като жертва на несправедливост, но крайният резултат е общ, помага по един или друг начин на всички. Не е самоцелно. Сблъсквали сте се с абсолютна неграмотност и аматьорство на дръжавни служители. Това ли е битката, която водиш?   Истината е, че моята идея е чрез Съда да се постигне дисциплиниране на администрацията. Вярно е, че аз работя с хора от администрацията, но не ги обиждам с това, както мислят и пишат някои. Казвам, че част от хората в администрацията са неграмотни, не всички. Аз говоря като цяло, защото, според мен, са повече тези, които не разбират от работата си, с години са на мястото си и не се развиват като професионалисти. Те самите нямат желание да се ограмотят, стоят на едно място. А вече има нови норми, европейски включително и този начин на подход и това, че примерно се сменя директор на някаква дирекция или министър, не променя сърцевината на администрацията. Тя е основният апарат, нейни са крайните актове, макар че парафи слагат и министър, и кмет. Тези хора са подготвили документите, те са моторът на цялото това нещо. Мнението ми е, че общините и ведомствата не се грижат достатъчно за тяхното обучение. Отиват на семинари, но все едно са на санаториум, да се изхарчат едни пари. Обучението е нулево.   За да спечелиш пари ли водиш тези дела?   Не. Това е абсурдно. В България, първо паричните обезщетения са прекалено малки, а второ продължителността на едно дело е повече от една година. Тоест подобни мисли в тази насока са абсолютно несериозни и математически необосновани. Представете си колко време трябва да чакам например за едно обезщетение от 500 лв., което минава на две съдебни инстанции.   Каква според Вас е причината чиновниците да продължават, да са в това състояние? Причината е елементарна - много малко граждани оспорват тези актове на администрацията. Всички ги мислят за дреболия. За администрацията не е голяма жертва да отделят някакви 300 лв. по дело на Кристиан Гьошев. Но има хиляди такива като Гьошев, които също са жертви на административно непознаване на закона. Елементарни грешки правят. Аз не съм луд да ги кажа, защото се пази и адвокатска тайна и е начин на професионализъм. Но е жалко, че не знаят елементарни неща. Има пет точки например, по които се прави акт за установяване на административно нарушение. Още в началото като го сбъркат акта и да си извършил нарушение, съдът не може да го провери, защото е сбъркан документа , с който de facto е повдигнато обвинение за административното нарушение. И като е сбъркано това, съдът го отменя без да разглежда случая по същество. Релно погледнато и истинските нарушители не могат да бъдат наказани по този начин, защото ако някой от тях тръгне да обжалва и те са го сгрешили акта, то той просто пада в съда. Не може държавата да изисква от гражданите спазване на закона, а тя самата, чрез нейните служители да не го спазва.   Много несправедливост има в тази наша държава?!   Много! Когато преди повече от десет години се захванах с делото за отмяна на матурите бях убеден, че нещо може да се промени. Впоследствие се научих и да губя дела. Не може само да печелиш. Справедливостите не са една и две. Няма как и да ги преброиш. Но в крайна сметка всичко в този живот е баланс. Губиш едно, печелиш друго. Ясно е, че ще продължа да се боря с несправедливостите. Но до едно стигнах като извод - в тази капсула на цялата държава, и политическа и административна, и да влизеш в нея с най-чистите си помисли, системата те притиска и ти ставаш част от капсулата. Тя е непробивааема, какъвто ще да си. Ако станеш дори народен представител, министър или такъв, който има някакъв властови лост, пак се капсулираш. Защото се съобразяваш с други хора. Ако се дърпаш, те те заплашват я чрез посегателство на семейството ти, я по други начини, репресират те, правят инсценирани съдебни процеси срещу теб, за да може да те мачкат.-   Става ми страшно, като слушам тези неща от един млад юрист?   Това е истината. Лично за себе си се радвам, че съм завършил, имам си професия, нямам абмиция да ставам политик и съм независим от това нещо. Оказва се, че личният интерес и личното спокйствие на човек са по-важни отколкото борбата с вятърните мелници. Понякога спорим с колеги, кой е виновен по някакъв казус. В Европейския съд по правата на човека в Страсбург, например, не разрешават да се оплакваш по същество от последното съдебно решение. Там гледат, ако са нарушени членовете на Конвенцията. И това са чисто процесуални нарушения - като правото на достъп до съд, правото на справедлив съдебен процес, правото на публичен процес, намесата в личния и семеен живот и т.н. Ако се оплакваш от самото решение на националния съд, веднага оставят жалбата без разглеждане, тъй като там Съдът не е последна инстанция. А тези процесулни неща са важни. Много са ми интересни гражданите като кажат: \"Аз ще стигна и до Страсбург!\". Може да стигне със самолет до там, но това не е бръкни си, вземи си. След последните си интервюта получих много покани и писма да се заемам с делата на някои граждани за имоти, измами, кражби и др... Но аз съм адвокат по трудово и административно право - тесен специалист. И не искам да се разпростирам, защото адвокат по всичко е по-скоро адвокат по нищо. И затова имам право да си избирам делата, които ми станат на сърце.   Хората търсят спасение....   Така е. Но аз не мога да огрея навсякъде. Аз се заемам с такива дела, чрез които мога да помогна на повече хора като ефект, а не на един човек. А и аз все пак не съм завършил училище за магьосници и не мога да гарантирам успех във всяко дело. Никой не може да гарантира такъв.   Не ти ли е минавало през главата да заминеш в чужбина?   Никога. Аз съм четвърто поколение пловивчанин, живея в къща на супер центъра. Не мога без тази Главна, тепетата и въздуха на Пловдив. Дори като дойда в София се затормозявам и искам бързо да се прибера...   Някъде си написал, че такива победи като твоите са романтиката в правото?   Когато един юрист разбере, че е спечелил едно дело, макар и за 30 лева срещу една несправеливост, това всъщност е тръпката от самата победа. Дори малката победа срещу малката несправеливост носи тръпката, която, например, един гол носи на един футборист на Мондиала. Това е резултатът от добре свършената работа.  ", "date": "2018.07.04", "title": "Адв. Кристиан Гьошев : Съдът в България да дисциплинира неграмотната администрация, а този в Страсбург не е бръкни си, вземи си"}
{"url": "http://www.classa.bg/%D1%81%D0%B2%D1%8F%D1%82/item/383670-%D0%BA%D0%BD%D0%B8%D0%B3%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%BD%D0%B0-%D0%B2%D1%81%D1%8F%D0%BA%D0%BE-%D0%BC%D0%BE%D0%BC%D1%87%D0%B5-%D0%B8-%D0%BC%D0%BE%D0%BC%D0%B8%D1%87%D0%B5-%D0%BE%D1%82-%D0%B2%D0%B8%D0%BF%D1%83%D1%81%D0%BA-2018", "text": "Замислете се света, в който живеем. Войни, насилие, природни бедствия, човешки катастрофи, корупция... Положението е тежко и се влошава с всяка изминала година, нали така? Богатите стават все по-богати, бедните - все по-бедни. Броят на мизерстващите не спира да се увеличава. Скоро всички ресурси ще се изчерпат, ако не предприемем драстични мерки. Поне такава е картината за света, която повечето западни общества възприемат през медиите и пазят в съзнанието си. Това е базата, върху която всеки от нас взима решения и прави избори за бъдещето си. Шведският професор по медицина и статистик Ханс Рослинг (1948-2017) обаче доказва, че тази свръхдраматична негативна представа е стресираща, подвеждаща и, в крайна сметка, вредна. Заедно със сина си Ола и снаха си Ана, Ханс Рослинг е съавтор на \"Factfulness\" (\"Десет причини, поради които грешим за света, или Защо нещата са по-добри, отколкото си мислите\") - книгата, която Бил Гейтс реши да раздаде безплатно на всяко момче и момиче, които завършват висшето си образование през 2018 г. \"Factfulness\" започва с кратък лексикон от 13 въпроса за разпределението на богатството и бедността по света, продължителността на живота на световното население, застаряването, смъртността, образованието, здравеопазването, насилието, околната среда, достъпа до ресурси и др. Въпросите засягат няколко базови измерители за състоянието на човечеството. Отговорите им се основават върху доказуеми факти и официални данни на световни изследователски организации. Ако се опитате да решите въпросника, има голям шанс да се провалите - не само заради незнание, но и заради стереотипа, който ви кара да предположите по-песимистичния отговор.  По-интригуващото е друго: колкото по-зле се представите на теста, в толкова по-престижна компания ще попаднете. Оказва се, че група Нобелови лауреати и медицински изследователи, на които Ханс Рослинг пуска теста, дават най-странните и отдалечени от реалността отговори. Явно всички грешат дълбоко в представата си за света. И не само грешат драматично - грешат систематично. Както Рослинг казва: ако дадеш на едно шимпанзе да \"реши\" теста, като след всеки въпрос грабва по един банан с надпис А, B или C, има по-голяма вероятност да нацели верния отговор в сравнение с някой от най-прогресивните и начетени съвременни учени. Хората гледат на света като по-страховито, по-смъртоносно и по-безнадеждно място, отколкото е в действителност. А причината за тази заблуда, според Рослинг, е елементарна. Човешкият мозък е продукт на еволюция, продължила милиони години. Той функционира на върху система от дълбоко вкоренени инстинкти, които са помагали на предшествениците ни да оцелеят. Често правим мигновени заключения, без да се замисляме особено - способност, която някога е помагала на човека да избягва непосредствените опасности. \"Вълнуваме се от клюките и драматичните истории, защото някога те са били единственият ни източник на новини и полезна информация. Имаме слабост към сладки и мазни ястия, защото някога те са били единствените животоспасяващи източници на енергия във времена на дефицит на храна. Запазили сме много от инстинктите, които са ни били полезни преди хиляди години, макар че днес живеем в много по-различен свят. Апетитът ни към захарта и мазните храни е довел дотам, че затлъстяването е един от най-мащабните здравословни проблеми в съвременния свят. Налага се да научим децата си и самите себе си, че трябва да ограничаваме сладкото и чипса. По същия начин бързомислещите ни мозъци и стремежът към драматизирането водят до заблуди и преувеличаване на трагедиите\", пише Рослинг. Всъщност огромното мнозинство от световното население се намира около средата в скалата на доходите. Може би не влизат в представата за средна класа, но и не живеят в крайна бедност. Жените и момичетата имат достъп до училище, децата се ваксинират, хората пътуват в чужбина като туристи, а не като бежанци. Стъпка по стъпка, година след година, светът се подобрява. Промяната не е равномерна, но тенденцията е факт. Макар светът да се сблъсква с огромни предизвикателства, човечеството прави огромен прогрес. Това е светогледът, базиран на фактите.  Целта на въпросника не е да накара хората да се срамуват заради незнанието, а да провокира онова типично за децата учудване, вдъхновение и любопитство: \"Еха, как е възможно?\". Ханс Рослинг дава и една възможна рамка за разбиране на света. Разделя населението на четири основни групи или \"нива\". Ниво 1  - Това са близо 1 млрд. души, които живеят в крайна бедност, оцеляват с по-малко от 2 долара на ден, нямат обувки, готвят храната си на открит огън, прекарват по-голямата част от деня си в търсене на годна питейна вода. През нощта възрастните и децата спят върху мръсен под. Ниво 2  - Около 3 млрд. души живят с дневен доход между 2 и 8 долара. Могат да си позволят храна, която не са отгледали сами. Могат да си позволят обувки и евентуално велосипед, така че да не се налага да вървите дълго в търсене на вода. Децата ходят на училище, вместо да се трудят през целия ден. Вечерята се готви на газов котлон, а семейството спи на матраци, вместо на пода. Ниво 3  - Два милиарда души живят с между 8 и 32 долара на ден. Имат достъп до течаща вода и хладилник. Могат да си позволят мотоциклет, за да се придвижват из града по-лесно. Някои от децата започват и дори завършват гимназия. Ниво 4 -  Един милиард души живеят в четвърто нивоо, с повече от 32 долара на ден. Тези хора имат поне срдно образование, вероятно могат да си позволят да притежават автомобил и да прекарват почивните си дни извън дома. Само до преди 200 години 85% от населението на света се е намирало на Ниво 1, в крайна бедност. Днес мнозинството от хората са в средата на таблицата - между Ниво 2 и Ниво 3. Само до преди 20 години 29% от населението е живяло в крайна бедност. В момента този процент е 9%. Тази рамка разчупва разбирането за света, разделен на \"развит\" и \"развиващ се\", \"беден\" и \"богат\". Представете си, че стоите на покрива на небостъргач и погледнете към града. Всички останали сгради ще ви се сторят миниатюрни, независимо дали са 10-етажни или 50-етажни. Същото е и възприятието за доходите. Животът на Ниво 2 е значително по-добър от този в Ниво 1. Но ако сте в Ниво 4, няма как да оцените разликата. Ако сравнявате историите за глада в Южен Судан и подредената социална система на Швеция, контрастът би бил драматичен. Но фактът, че съществуват крайности, не помага много за разбирането на света. \"Factfulness\" призовава да разпознаваме новините в контекста им. Да имаме предвид, че негативните новини имат много по-широко разпространение, а добрите събития понякога не достигат до нас. Правете разлика между състоянието и посоката на промяната. Състоянието например може да е лошо. Едновременно с това обаче може да се променя към по-добро. Тези две обективни положения са на пръв поглед несъвместими, но са факт. За медиите \"добрите\" новини не са новини. Постепенното подобряване също не е \"новина\". Ако е налице тенденция на постепенно подобряване с периодични спадове, по-вероятно е да чуете новини за спадовете, отколкото за цялостното подобряване. Героизирането или цензурирането на историята също влияе върху нереалистичното възприятие на съвременния свят. Страхът може да бъде полезен инстинкт, но само ако е насочен към правилните заплахи. \"Страшно\" и \"опасно\" са две различни понятия.  За последните 20 години 3172 души са загинали от терористични атаки на територията на САЩ (средно 159 души на година). В същите 20 години общо 1,4 милиона души са загинали от болести или инциденти, свързани с употребата на алкохол. Средно 69 000 души на година. Само убийствата от домашно насилие или пътни инциденти, предизвикани от пиян извършител, са около 7500 на година. Драматичните терористични актове срещу хора от Ниво 4 обаче получават много по-широко медийно отразяване, отколкото жертвите на алкохола. Видимото повишаване на мерките за сигурност по летищата например (които снижават риска от повторение на инцидента) правят впечатление за още по-голяма опасност. \"Бъдете загрижени за правилните неща. Не обръщайте внимание на шума, но внимавайте за големите глобални рискове\", казва авторът. Рослинг не твърди, че човечеството е преодоляло всички предизвикателства, но се опитва да освети нюансите и да покаже къде има нужда от повече концентрация на усилията. Десетте основни препоръки на Рослинг: 10) Дайте си време за осмисляне на информацията - търсете фактите, пазете се от внушенията на \"врачки\" и избягвайте прибързаните драстични мерки.", "date": "2018.07.04", "title": "Книгата, която Бил Гейтс подарява на всяко момче и момиче от Випуск 2018"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383661-%D1%89%D0%B5-%D1%81%D0%BC%D0%B5%D0%BD%D0%B8-%D0%BB%D0%B8-%C2%AB%D1%86%D0%B0%D1%80-%D1%81%D0%B8%D0%BC%D0%B5%D0%BE%D0%BD%C2%BB-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "Световното правителство в сянка и България : БИЛДЕРБЕРГИТЕ У НАС! КАКВА НАГЛА ЛЪЖА  \r\n   Пак лансират цар Симеон! Ще смени ли той Борисов във властта?! \r\n   В събота редица медии, вкл. така наречения “флагман” на българския печат “24 часа” (той под заглавието “Световното правителство заседава в двореца “Врана”,) обширно и напоително разказаха как групата на Билдербергите, назовавана “световно правителство в сянка”, се е събрала в двореца Враня, поканени от цар Симеон. \r\n   \r\n   И естествено според публикациите, “световните конспиратори”, които дирижират човечеството, горещо одобрили, подкрепили и обещали съдействия за светлите родни инвестиционни проекти, а на първо място – досетихте ли се за какво? Не е трудно – за АЕЦ “Белене”. \r\n   Разбира се, тази поредна родна сензация беше и поредната родна безпардонна, нагла и просташка лъжа. В действителност тя не е написана от родните медии, а от родните политически елити. \r\n   Резултатът от нея е, че след неофициален протест на замесените лица от Билдербергите от Интернет изчезнаха линковете към спомената публикация в “24 часа” и дори споменаването й в сайта на вестника, претендиращ да е нещо като официоз на България. (но тези например към “168 часа”, “разкрил” събитието, останаха, понеже изданието неофициално се води като “жълтосензационно” и лъжите му са простими поради тази причина) \r\n   При това лъжата не е само сега, а например и през есента на миналата година, когато редица вестници, телевизии и интернетмедии лансираха тази новина като възможност. \r\n   Да обясня реалността! \r\n   1.  От десетилетия насам в групата на Билделбергите няма никаква конспирация. Дейността й се съобщава публично, графикът на срещите се публикува, знаят се обсъжданите теми, поканите лица, публикуват се прессъобщения и т.н. Ето ви например информация от нейния сайт за последната й среща.(пак през юни, но разбира се, не с цар Симеон и не в двореца Врана) \r\n  И понеже една от основните теми е била Русия и Путин, от родните издания едно-единствено – социалистическия в. “Дума” й посвети няколко полуосъдителни редове. \r\n   Виждате и по този пример как ви информират – освен “лъжливо”, както за световното правителство, събрано у нас, така и съвсем пестеливо или никак за наистина важни световни събития.  \r\n   2.  В двореца Враня под патронажа на цар Симеон в действителност се е провело второто издание на международната икономическа конференция “VRANA ECONOMIC COUNCIL 2018” с подкрепата на Европейския либерален форум. Присъствие: родни министри (Лиляна Павлова), родни висши чиновници, родни големи бизнесмени, родни царедворци, един служител на немската фондация “Фридрих Науман”, няколко депутати (родни и чуждестранни) \r\n   3.  Ситуацията е според вица “не били компютри, а компоти, и не сме ги изнесли, а ни ги върнали от Запад заради рекламации за качеството им”.  Предвиденото заседание на Съвета на Европейската лига за икономическо сътрудничество, включено като мероприятие – част от програмата ни за Европредседателството, което трябваше да се проведе във Врана, пропадна. При това Европейската лига е лобистка организация, а не “видимата, официална част” на Билдербергите, както я представят родните медии и “24 часа”. \r\n   4.  Вместо това се проведе енергийна конференция под патронажа на председателя на тази Европейска лига барон Бернар Сноа и д‘Опюр. Белгийският благородник е позалязла звезда на политическия и международен небосклон, а родни фигури в националната ни секция на тази лига са известни перачи на мръсни пари, вкл. и терористични (ИРА-извънредни). \r\n   Същественото в цялата тази нагла галимация-фейк е защо родният политически елит се опитва да лансира отново у нас пред родната публика фигурата на цар Симеон като ухажван и уважаван от “световното правителство”. \r\n   И с какви цели? \r\n   Означава ли това, че вече се търси нова политическа комбинация, вкл. и с действията зад кулисите на родни лобисти на руска голяма банка, известна като проводник на кремълската политика? Макар че те и премиерът съвместно придвижват Гинчето към покупката на родното ЧЕЗ,  И каква е комбинацията, в която на Бойко Борисов е отредена може би по-второстепенна роля? \r\n     \r\n  ", "date": "2018.07.04", "title": "Ще смени ли «цар Симеон» Борисов във властта?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383662-%D0%BF%D1%80%D0%BE%D1%84-%D0%B4%D0%B6%D0%BE%D1%83%D0%B7%D0%B5%D1%84-%D1%81%D1%82%D0%B8%D0%B3%D0%BB%D0%B8%D1%86-%D1%89%D0%B5-%D0%BA%D0%BE%D0%BD%D1%81%D1%83%D0%BB%D1%82%D0%B8%D1%80%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%B1%D1%81%D0%BF", "text": "На престижния Сими симпозиум, който събира лидери на мнение от цял свят и който тази година се провежда на гръцкия остров Родос, лидерът на БСП Корнелия Нинова е договорила нобеловият лауреат проф. Стиглиц да консултира управленската програма на левицата. Двамата са гости на форума, чиито патрон е бившият премиер на Гърция Георгиус Папандреу.     “Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им”, заяви лидерът на БСП Корнелия Нинова.   Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си .     “С проф. Стиглиц разговаряхме и за нашата “Визия за България”, която ще обявим на 21 юли”, коментира тя. Нинова припомни, че той е посветил част от трудовете си на ролята на държавата в икономиката .  “Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори. Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата”, заяви тя.   Корнелия Нинова каза, че е отправила покана към проф. Стиглиц да посети България, за да представи своите идеи.   “Професор Стиглиц прие да му изпратя нашата “Визия за България”, за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава”, изтъкна тя.     Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството”, “Голямото разделение”, “Еврото”, “Свободно падане: Америка, свободните пазари, кризата и виновните за нея”.", "date": "2018.07.04", "title": "Проф. Джоузеф Стиглиц ще консултира управленската програма на БСП"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383663-%D0%BD%D0%B0%D0%B4%D0%B0%D1%80%D0%B5%D0%BD%D0%B0%D1%82%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B4%D0%B5%D0%BC%D0%B8-%D1%80%D0%BE%D1%83%D0%B7", "text": "Тя никога не е била срамежлива и винаги е намирала начини да покаже изумителната си фигура, която може да вземе ума. И сега Деми Роуз отново разкри пред феновете си своите известни пищни форми, като се снима топлес във фотосесия, облечена в доста прозрачен тоалет във флорален мотив, пише \"Дейли Мейл\".      Родената в Бирмингам 23-годишна моделка оставя малко на въображението ни като позира за горещите фотографии и разкрива пред всички прекрасните извивки на тялото си.      Дрехата едва успява да прикрие интимните части на Деми с умело поставени бродирани цветя, докато гледа съблазнително към камерата, заставайки пред синя стена.      Деми Роуз вече си е спечелила над 3.5 милиона последователи в \"Инстаграм\" с откровените снимки, които публикува там. Легионът от фенове се възхити и този път на таланта й да позира пред обектива.      Британската моделка, която бе интимно свързана преди време с рапъра Tyga, който е бивш приятел и на Кайли Дженър, наскоро обясни пред британското издание как се поддържа във форма.      Тя каза за своя фитнес режим: \"Опитвам се всичко да е възможно по-здравословно. Когато пътувам, е трудно да тренирам, пътувам по целия свят, но се опитвам да запазя рутината си.  ", "date": "2018.07.04", "title": "Надарената моделка Деми Роуз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383664-%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%E2%80%9E%D0%B1%D0%BB%D0%B8%D1%86%E2%80%9C-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B8%D1%81%D0%BA%D0%B0-%D0%B4%D0%B0-%D1%81%D0%B2%D0%B0%D0%BB%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Вестникът публикува лобисткия договор по силата на който Василев е наел американската консултантска компания „Джеферсън Уотърман Интернешънъл\" (JWI), за да се опита чрез процедурата по закона „Магнитски\" да се разправи с враговете си в България.   В обширен материал от вчера, влиятелният сръбски вестник „Блиц\" анализира престъпната дейност на укриващия се в Белград фараон Цветан Василев, който е издирван за откраднатите от него 2 милиарда евро от фалиралата „Корпоративна търговска банка\", съобщава Канал3.     Според изданието Василев иска да подкопае обвинителния акт срещу себе си в България, като реализира план за сваляне на правителството на Бойко Борисов, през чиито мандат стартира наказателния процес против него в България. Вестникът публикува лобисткия договор по силата на който Василев е наел американската консултантска компания „Джеферсън Уотърман Интернешънъл\" (JWI), за да се опита чрез процедурата по закона „Магнитски\" да се разправи с враговете си в България.   От публикацията става ясно, че Василев е в добри отношения с бившия сръбски президент Томислав Николич, с чиято помощ вероятно и досега продължава да получава закрила.   Независимо от това обаче, сръбската прокуратура разследва Цветан Василев и в Сърбия, а сръбският \"Блиц\" твърди, че австрийската прокуратура също е сезирала сръбските си колеги с искане за информация, очевидно разполагайки с данни за престъпната дейност на банкера-беглец.", "date": "2018.07.04", "title": "Сръбският „Блиц“: Цветан Василев иска да свали правителството в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383665-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%82%D0%B2%D1%8A%D1%80%D0%B4%D0%B8-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8-%D0%BD%D0%B0-%D0%BD%D0%B0%D0%B9-%D0%BF%D0%B5%D1%80%D0%B8%D1%84%D0%B5%D1%80%D0%BD%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D0%B5%D1%81-%D0%BF%D1%8A%D0%BB%D0%B5%D0%BD-%D1%82%D0%B5%D0%BA%D1%81%D1%82-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "Българското правителство някак си се хвърли изцяло във външната политика и се посвети на Западните Балкани, но загърби важни, мога да кажа взривоопасни, процеси вътре в страната, посочи държавният глава   В изключително критично изказване държавният глава Румен Радев даде оценка за отминалото вече Българско европредседателство.   Предлагаме ви пълен тект на словото на президента Румен Радев при откриването на конференцията \"Българското председателство на Съвета на ЕС - време за равносметка\"  Първо искам да благодаря за поканата да открия тази конференция, която си поставя една амбициозна цел – равносметка на Българското европейско председателство. Изминаха три дни от неговия край и медиите вече бълват анализи. Някои от тях обаче могат да се окажат с кратък срок на годност.   Защото по времето на първото европейско председателство на България се случиха критични за Европейския съюз събития, самото време беше критично . Налице са центробежни сили в Съюза, които поставят под въпрос досегашната му архитектура. А според някои европейски политици – и дори неговото съществуване.   КОМПЛИМЕНТИТЕ НЕ ТРЯБВА ДА НИ ЗАБЛУЖДАВАТ, БРОЯТ НА ЦЕЛУВКИТЕ НАКРАЯ ОСТАВАТ САМО СТАТИСТИКА Аз искам да използвам случая и да благодаря на всички наши сънародници, които вложиха усилия в организацията. В логистичен план нашата администрация реши проблемите и беше на висотата на отговорностите. Получихме и стандартните за всяко европейско председателство комплименти, но те не трябва да ни заблуждават.  Състоянието на Съюза в момента е такова, че Брюксел може да си позволи само положителни самооценки. Това не го казвам случайно.   Разбира се, ще прочетете вече в много медии за закриването на 78 досиета по време на нашето председателство. Без да омаловажавам тези достижения, все пак това накрая е една чиновническа статистика.   Броят на целувките и прегръдките, броят на европейските лидери, позирали на „Моста на влюбените“, стотиците срещи и разработени документи, накрая остават статистика.   ЗАПАДНИТЕ БАЛКАНИ ОСТАНАХА ПРИОРИТЕТ НА СОФИЯ, НО ИЗПАДНАХА ИЗВЪН ФОКУСА НА ОБЕДИНЕНА ЕВРОПА Онова, което ще запомни историята, е какво се случи със Съюза по време на нашето председателство. Затова не искам да разделям и моята оценка на позитиви и негативи, както и да се впускам в критикуване или в хвалебствия.  Когато разглеждаме приоритетите на Българското европредседателство, трябва да се абстрахираме от фанфарите за Западните Балкани  и да не допускаме те да се размиват в стандартните за всички европредседателства приоритети като икономически растеж, заетост, свързаност, дигитализация, сигурност, но трябва да търсим други отговори. Доколко приоритетите бяха избрани и отстоявани, така че да решават критичните за единството и солидарността на Европа проблеми, за нейното бъдеще. Доколко тези приоритети бяха значими в регионален и национален план. Доколко България реагира адекватно на важни събития по време на нашето европейско председателство.  Приоритетът Западни Балкани безспорно е важен. Той бе последователно придвижван.  Но с течение на времето бе задминат от дневния ред на Съюза и от критично важния проблем за обединена Европа, нейното единство, солидарност и бъдеще.   Затова днес Европа говори за миграцията, която поставя на изпитание ценностите и бъдещето на Съюза, поставя на изпитание цели държави. Следим какво става тази сутрин и с развитие на обстановката в Германия, водещата държава в Европейския съюз. Миграцията открои дълбоки разломи в Съюза, които застрашават неговото единство и открояват редица институционални слабости.   Затова и Западните Балкани останаха приоритет за София, но изпаднаха извън фокуса на обединена Европа точно заради този неин актуален дневен ред. Събитията днес се развиват с такава бързина, че Европа сама не смогва да следва дневния си ред. Къде остана Бялата книга за бъдещето на Европа, която трябва да има решение поне през 2019 г. Накъде отива Европа и успяхме ли по време на нашето председателство да търсим отговори и решение на този фундаментален проблем. Уви, не. Този проблем изисква истинско лидерство.   Надпреварата между ротационните председатели за механично закриване на по-голям брой досиета в условията на безидейност, може да доведе до закриване на самия Европейски съюз.   ДУНАВСКАТА СТРАТЕТИЯ НЕ НАМЕРИ ПОДОБАВАЩО МЯСТО В ПРИОРИТЕТИТЕ НИ Неслучайно, когато обсъждахме с президента на Румъния Клаус Йоханес приоритетите на тяхното европредседателство, той категорично заяви, че смята основният приоритет на Румънското европредседателство да бъде бъдещето на Европейския съюз. Уви, това избягна от нашето председателство.   Когато анализираме приоритетите в регионален аспект, пропуск е според мен, че Дунавската стратегия не намери подобаващо място.  Повдигам тази тема отдавна заради нейното значение за една по-обединена, свързана и просперираща Европа и най-вече заради значението за Северна България. Пропуснахме, според мен, голям шанс, тъй като в това отношение три последователни ротационни председатели – България, Австрия и Румъния са дунавски държави с отношение по този проблем.  Организирах и специална среща на тримата президенти в Русе също по тази тема. Силно се надявам, че Австрия и Румъния, поне така се уточнихме с президентите, ще имат едно по-отговорно отношение към този регион, така важен за България. Всъщност по „дунавския вектор“ са най-важните икономически, транспортни и културни връзки на България с Европа. За съжаление, той бе някак си недооценен и засенчен от Западните Балкани.   СИГУРНОСТТА И СТАЛБИЛНОСТТА НА ЕВРОПА НЕ ВЛЯЗОХА ВЪВ ФОКУСА НА БЪЛГАРИЯ Сигурността и стабилността на Европа беше друг обявен от България приоритет.  Но мисля, че се случиха събития, на които България не потърси отговор и не ги постави на задължително обсъждане по време на нашето европейско председателство.  Всички знаете за многобройните политически декларации за състоянието и бъдещето на трансатлантическата връзка, за растящото икономическо напрежение между САЩ и Европа, които дадоха ясен сигнал, че  системата на европейската сигурност е изправена пред нов повратен период.  Дори редица европейски лидери си позволиха да направят недопустими до вчера резки изявления, че Европа не може да разчита повече на други и трябва да поеме сигурността в собствените си ръце.  България някак си не отчете тези декларации, не постави категорично въпроса за бъдещето на европейската сигурност и особено за европейски отбранителен капацитет, а остави това да се решава извън нея  в един друг, много по-тесен формат, който между другото способства за развитието на центробежни сили в Европа.   България в това отношение мога да кажа, че сама стесни своя хоризонт и не видя какво се случва на запад от Западните Балкани .   НЕ ЗАБЕЛЯЗАХМЕ КАК СЕ ФОРМИРА НОВАТА ГРУПА ЗА ВОЕННА ИНТЕРВЕНЦИЯ НА ДЕВЕТТЕ ДЪРЖАВИ ОТ ЕС Точно по времето на нашето председателство, без наше участие, бе сформирана нова група за  военна интервенция, която включва само девет държави. Редно беше България да постави въпроса каква е истинската цел на тази нова група, какви са критериите за покана да членуваш в нея. На какъв принцип бяха отправени покани към избрани държави. Сега ще кажете, да, но това е група за интервенция извън рамките на Европейския съюз, в кризисни точки извън Съюза,  нова коалиция на желаещите.  Не е така. Ако прочетем внимателно нон-пейпъра на тази нова инициатива, ще видим, че тя се развива изцяло извън рамките на общата политика за сигурност и отбрана на Европейския съюз.  Става въпрос за много по-дълбоки неща, за формиране на нова европейска стратегическа култура, за обмен на разузнавателна информация в тази нова рамка, за стратегически анализи и планирания в тази нова рамка, за обмен на директиви и доктрини пак в тази рамка и за съвместна подготовка вътре в нея . Редно беше да се постави въпросът как това ще се отрази на НАТО, на ПЕСКО и най-вече на държавите, които остават извън тази група.   ПРОБЛЕМИТЕ МЕЖДУ КОСОВО И СЪРБИЯ НЕ БЯХА РЕШЕНИ И сега, когато вече започва да отшумява еуфорията покрай европейското председателство, покрай Западните Балкани, мисля, че  изплуват нови въпроси и тревоги за отношенията между Косово и Сърбия, за ситуацията около Република Македония, за реалната стойност на Софийската декларация.   Както помним, едно ръкостискане между президентите на Сърбия и Косово, с малко помощ разбира се, беше представено едва ли не почти като вече решаване на проблема между Косово и Сърбия. Но само няколко седмици по-късно президентът Вучич заяви ясно, че в преговорите между Косово и Сърбия трябва нов подход и че без пряката ангажираност на САЩ и Русия този проблем няма да бъде решен. А това е красноречива и трезва оценка за европейското посредничество. Уви, противоречията остават и няма гаранция кога ще бъдат решени.   ИМАШЕ АМБИЦИЯ ЗА УПОТРЕБА ЕВРОПРЕДСЕДАТЕЛСТВОТО ЗА ВЪТРЕШНО-ПОЛИТИЧЕСКИ ПИ-АР Също така, според мен, една от слабостите беше, че  имаше амбиция за употреба на европейското председателство за вътрешнополитически пи-ар с всички произтичащи от това последствия.  Стремежът в медиите България да се афишира като лидер на Западните Балкани, като посредник във всички отношения, да се придвижи по време на нашето председателство да отбележим прогрес на Република Македония по пътя към Европейския съюз и НАТО доведе до  някои сериозни компромиси, които ще дават отражение върху отношенията в триъгълника Република Македония-Гърция-България.   ТРЕВОЖНО Е, ЧЕ БЪЛГАРИЯ ПРИЕ БЕЗКРИТИЧНО ИМЕТО СЕВЕРНА МАКЕДОНИЯ. ГЪРЦИЯ ЗАЩИТИ ИНТЕРЕСИТЕ СИ, НИЕ - НЕ! Когато анализираме тези отношения, според мен трябва да търсим генезиса на новите договорни отношения между тези държави. И тук трябва да отдадем дължимото на премиера на Република Македония Зоран Заев, от когото реално започнаха новите положителни процеси. Разбира се, България съвсем правилно оцени този нов момент и го прие, отговори на това желание за загърбване на езика на омразата, на противопоставянето, за отвореност към интеграционните процеси.    Но и България побърза веднага да сключи така дългоочаквания Договор за приятелство, добросъседство и сътрудничество. Според мен трябваше да се направи една преценка на състоянието на тези отношения към наши дни, преценка за това, че рано или късно между Република Македония и Гърция в този нов дух на отношения ще се сключи също договор и да се потърси анализ какви биха били параметрите на този договор, отчитайки проблемите между двете държави.  А вместо това и да се подготви един договор, който да отчита днешните условия, побързахме някак си да вземем декларацията от 1999 г. между Република Македония и България, да я преформатираме в договор с минимални изменения.  И ако сега наложим двата договора – между Гърция и Република Македония и между България и Република Македония, ще видим значителни разлики.   На първо място, договорът между България и Република Македония подлежи на промяна и денонсиране, което допуска възможността за обратимост на процесите.   А този между Гърция и Република Македония е безсрочен и не търпи промяна. Гърция реши проблемите със своята идентичност, история и език на високо политическо ниво, заложени в договора, с безкомпромисни срокове и условия. В нашия договор ние оставихме тези проблеми да се решават от комисията, която има само правомощия в областта на историята, без да може да адресира политически процеси. По време на нашето председателство Брюксел определи четири условия за оценка на готовността на Македония за започване на преговори през юни догодина.  Едно от тези условия е изпълнението на договора между Гърция и Република Македония, но нито дума за България. Също така, тревожно е според мен, че българската страна безкритично и без възражения прие новото име Северна Македония.  Нещо, което противоречи на изразяваните позиции на българското правителство преди време. И затова продължавам да настоявам за търсене на тези допълнителни гаранции и  най-вече чрез вписване на ангажиментите от договора между Република Македония и България в глава 35 на бъдещата договорна рамка за процеса на преговорите между Македония и Европейския съюз.  Този договор, който сключихме, трябва да бъде основа, върху която да градим така, че да са невъзможни никакви спекулации относно нашата история, териториална цялост, идентичност и език. И българската дипломация следва да навакса и да отчете тези неща в преговорите за членство на Република Македония в Европейския съюз. Защото България и Македония са най-близките държави на Балканите и не трябва да създаваме никакви предпоставки, така че между нашите две страни да има ново изкуствено разделение.   БЪЛГАРИЯ ЗАТВРЪДИ ПОЛОЖЕНИЕТО СИ НА НАЙ-ПЕРИФЕРНА ДЪРЖАВА ОТ ЕС Мога да кажа, че едно от най-големите постижения на нашето европейско председателство, наред разбира се и с всичко положително, което се случи – връщане на европейския фокус върху Западните Балкани, това е, че  нашата администрация придоби познания в механизмите на функциониране на Европейския съюз и на вземане на решения. Но стана ли от това България по-европейска като интегриране в европейските институции и структури , в механизмите за вземане на решения, като вземане и утвърждаване на европейските ценности в управлението на обществените процеси и във функционирането на държавата.  Моята преценка е, че България затвърди положението си на периферна, най-периферна за Европейския съюз страна  и по отношение на структурите, и по отношение на воденето на основния дебат.   Нормално е в процеса на подготовката и провеждането на европейското председателство България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото. Но това не се случи до голяма степен поради факта, че  българското правителство някак си се хвърли изцяло във външната политика и се посвети на Западните Балкани, но загърби важни, мога да кажа взривоопасни, процеси вътре в страната.   ЗАРАДИ ЗАПАДНИТЕ БАЛКАНИ ПРАВИТЕЛСТВОТО ЗАГЪРБИ ВЗРИООПАСНИ ПРОЦЕСИ ВЪТРЕ В СТРАНАТА   Точно когато се иска лидерство и отговорност, такова едно поведение може да доведе до парализа на институциите. Виждаме, че съдебната реформа така и не се състоя. Реформата в образованието гравитира около ремонт на училища и увеличение на заплати, в здравеопазването - около кадрови промени. Точно по време на европейското председателство се регистрира съществен отлив на чуждестранни инвестиции. Новият антикорупционен мегаорган и неговите действия се посрещат с ирония и недоверие от обществото.  Така че, използвахме ли целия този опит от работата с европейските институции като подготовка и като провеждане на рационални политики, тук, в България. Мисля, че не и причината е, че  европейското председателство систематично бе употребявано за вътрешнополитически пи-ар и то във времена, когато протестите се множат, а властта не отговаря.  Нещо повече, европейското председателство стана алиби за липса на отношение и за безразличие по тези проблеми, а дори и неудовлетворението на гражданите се представяше като опити за провал на европредседателството. Това е недопустимо. Това е най-лесният начин българите да бъдат разколебани в европейската идея.  Затова мисля, че външната политика не може да бъде легитимация за бездействие по отношение на критично важни за българското общество теми . Европейската идея не може да се партизира и приватизира. Трябва властта в България по-бързо да се освободи от еуфорията и от този изкуствено граден образ и възможно най-бързо, телом и духом, да се върне в суровата българска действителност.  Благодаря за вниманието. Пожелавам всеобхватен и задълбочен анализ на първото Българско европейско председателство.    ", "date": "2018.07.04", "title": "Президентът: България затвърди мястото си на най-периферна страна в ЕС (Пълен текст на словото)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383658-6-%D0%BF%D1%80%D0%B8%D1%87%D0%B8%D0%BD%D0%B8-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5-%D0%B4%D0%B0-%D0%BA%D0%B0%D1%86%D0%BD%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Световният ден на НЛО беше отбелязан на 2 юли от уфолози, фенове на конспирациите, \"жертви\" на похищения, както и самотни мъже и жени на всякаква възраст, живеещи с 20-ина котки и имащи проблемна връзка с алкохола. Датата (една от две) е избрана заради предполагаемото разбиване на неидентифициран летящ обект в Розуел, Ню Мексико, през далечната 1947-а.   Но нека бъдем реалисти - извънземните не биха били толкова глупави, за да се опитат (отново) да се приземят в САЩ, където ще ги посрещнат с ракети, автомати и скалпели. Нито в Русия, или която и да е друга държава, която може да им поднесе Kinder Surprise с ядрена бомба.     По-логично е, когато инопланетяните решат най-накрая да се разкрият пред света, да се спрат на държава като България. Ето и някои от причините за това:   1. Гостоприемни сме  - Българите сме известни по света със своето гостоприемство, преувеличено или не. Както личи и от оградата на границата - въпреки нея ние нямаме проблем да допускаме дори нелегални мигранти, за да ги превозим по-бързо до друга дестинация, така че какво са няколко представители на извънземен вид? И тях ще ги извозим, срещу съответната необлагаема сума в брой.   Ако решат да изпратят официална делегация обаче, ще е още по-добре - премиерът Борисов веднага ще нареди опъването на червен килим, предиприемчив българин ще подреди инсталация от парчета от астероиди пред НДК по програма Космическа Култура, а австрийското посолство ще поръча на Пламен Деянофф надстройка на Бронзовата къща за свръзка с Комоса.   НДК ще бъде опразнен за срещите на междузвездно равнище, а от \"мост\" за преговори между ЕС и Западните Балкани, ще станем посредник между Земята и Космоса. Лиляна Павлова ще има ново министерство, а Меркел може да си задържи нейното \"Refugees, welcome!\". Ние ще сме едно ниво по-нагоре с \"Aliens, welcome!\".   Единственото, с което извънземните трябва да внимават, е кога и къде кацат. По възможност да не е през нощта и да е по-далеч от Северозапада и северните централни части на страната, защото   ...   2. Вече са слушали \"Излел е Дельо Хайдутин\" -  Народната песен, в изпълнение на Валя Балканска, беше изпратена като част от земно послание към Космоса с космическите апарати \"Вояджър\" 1 и 2. Това стана преди 40 години и за това време все някой галактически стопаджия ще е попаднал на посланието. Нищо чудно любопитството за това кой е Дельо и какво се случва с него след края на песента да доведе извънземните точно на родна територия.   3. Кравата Пенка -  Както е известно от десетки холивудски продукции и книги (и за ужас на всеки индиец), едно от любимите неща на сивите/зелени човечета са дисекциите на крави. Защо - никой не знае. Ако следят информационния поток на Земята (а не се съмняваме, че го правят), те няма как да са пропуснали казуса с кравата Пенка, обиколил и световните медии. След като отскочи до Сърбия, животът на кравата беглец беше застрашен, а зоолюбители и вегани бурно скочиха в нейна защита без да се замислят, че собственикът на тази крава рано или късно все пак ще й тегли ножа.   Тази история няма как да не е привлякла вниманието на извънземните, които вероятно потъркват дълги пръсти от нетърпение да разпорят Пенка и да проверят от първа ръка какво й е толкова специалното на тази крава. Но това си е сериозен риск, който може да им навлече веганския гняв. Да питат БАБХ, ако не вярват.   4. Паметника на Бузлуджа -  Каква по-подходяща забележителност за пришълци от космоса от чудото на соц архитектурата, което плашещо напомня на някой техен кораб? Самите извънземни ще имат да се чудят защо сме издигнали паметник на летяща чиния. А ако се озоват там навръх събора на социалистите, почудата ще е двойна заради хилядите хора, които се кланят на тази чиния.   5.  Баба Ванга -  Ако се допитвате до достоверни източници на информация с многомилионен тираж, вече знаете, че извънземни и преди са кацали у нас. Всяка година се появяват по няколко противоречащи си една на друга статии за това как баба Ванга е: говорила с извънземни; предрекла идването на извънземни; разказвала за посещенията на извънземни; посрещала извънземни на гости.   Има и по няколко интервюта с \"доказания наследник на Ванга и медиум №1 у нас\" - титла, която сменя притежателката си по-често от \"любимата на Коко Динев\".   Каква ще е историята зависи от настроението на автора на статията и това с какво се подкрепя той/тя при писането - от коз (не \"айкоз\", а онзи зеления), през \"облак\" до домашна ракия.   А щом има толкова доказани и достоверни информации за извънземно присъствие у нас, напълно нормално е да очакваме Първият контакт да бъде осъществен не с Джоди Фостър, а с Мая Манолова.   6. Няма как да ги спрем   Нека бъдем реалисти - дори да не искаме извънземните да кацат в България, с какво точно ще спрем едно извънземно посещение? От холивудските филми знаем, че появи ли се извънземен кораб, веднага към него политат целите ВВС на САЩ, които да му поднесат традиционното американско \"уелкъм\" с натопорчени към него ракети. Ние какво ще направим? Ще им пратим 8-те МиГ 29 или ще веем плакати със снимки на останалите, чиито двигатели са за ремонт?!?   И хеликоптери не ни останаха, но може да пратим някои от двата ни \"Кугър\"-а да бръмчат малко около извънземния кораб. За диверсия, докато натоварим правителствения \"Фалкон\" с тонколони, от които да звучи плейлист с хитове на Джорджано и Икебаната.   По-добър шанс да изплашим извънземните с нещо нямаме.", "date": "2018.07.04", "title": "6 причини извънземните да кацнат в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383659-%D0%B7%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B3%D0%BE-%D0%BF%D1%80%D0%B0%D0%B2%D0%B8%D0%BC", "text": "Видяхме, че ръстът им е много по-висок от очакваното, и решихме да ги обложим още в името на бюджета - за председателя на бюджетната комисия в парламента Менда Стоянова логиката е проста. Бездимният IQOS отнема пазар от конвенционалните цигари и тъй като се облага с по-ниска ставка, бюджетът губи. Така че е време да се изравни резултатът и държавата отново да си прибира своето.   Това, че един нов продукт (който потенциално може да има добро влияние върху пушачите и със сигурност върху пасивните пушачи) ще бъде забит със значително по-висока цена, е съвсем друга тема, която не е от значение.    Тук важен е бюджетът и неговата стабилност.    А очевидно тези 1,6% от пушачите, които са минали на бездимни цигари, костват твърде голяма част от държавните пари със своето егоистично решение да не пушат достатъчно обложен с акцизи тютюн.   Затова трябва да се мисли в перспектива и лобистите в името на бюджета не трябва да се спират с едните нагреваеми цигари. Дори насипният тютюн, пурите и пуретите не трябва да са спирка за данъчния плам на държавата и нейните верни служители.     И крайно време вече и децата да пушат - знаете ли какъв акциз ще се събере.   Ето защо предлагаме няколко други удоволствия, които в името на бюджетната стабилност да бъдат обложени с акцизи.    Електрическите тротинетки и велосипедите Започнаха нещо да стават модерни в последно време и се харчат повече от очакваното. Само се замислете колко бюджетни приходи се отклоняват на всеки километър хипстърия под формата на нереализирани продажби на бензин и дизел.... Звучи като перфектното нещо, което би могло да бъде обложено с акциз. Освен това човек трябва да си плаща, за да изглежда толкова нелепо. В космичния ред на нещата е. Въпрос на време e да въведем и наказателна такса за скъперниците-велосипедисти и пешеходците, които упорито отбягват патриотичния си дълг с презрение към двигателя с вътрешно горене.   Торентите На законите, засягащи авторското право, у нас може да се гледа малко или много като на врата в полето, но при правилната мотивация нещата може да се променят. Торентите, този прът в колелото на автори и изпълнители, могат да се обложат с акциз - за всеки свален филм или епизод от сериал - данък. НАП ще вържат касови апарати към всеки компютър (или още по-добре - ще се пусне една голяма, голяма обществена поръчка по темата), а събираемостта, за по-лесно (защото все пак трябва да се мисли и за гражданите) ще се начислява към месечната сметка за интернета. Така искат-не искат, хората ще плащат.   Презервативите Как така хората ще правят секс, без да плащат на държавата за това? Всеки пакет презервативи - с бандерол! Ако не искат да плащат хората, поне ще се задейства и политиката за решаване на демографската криза. Така и така сме за никъде откъм прираст на населението. Допълнителен бонус е, че и лекарите по венерическите болести ще вземат да дръпнат малко напред, което директно си значи и повече приходи от Данък общ доход.   Марихуаната Вярно, тези неща не са особено законни... Но нима това трябва да спира устремът да се напълни държавната хазна. Всички знаем, че някои неща у нас не стават по \"установения начин\". Така че нищо не пречи на НАП, ДАНС и МВР да организират една група за облагане с акцизи на тревата и другите по-леки наркотици (тежките няма да се пипат, там е неморално, а и са запазена територия за по-големи играчи). Няма Джаро, няма Маро! На улицата има нов шеф и това е НАП!   Веганите и въздържателите Нужно ли е да описваме колко животворен финансов поток отбиват веганите, като лишават винпром-индустрията от първични суровини? Колко огнена вода, облагаема с по 1100 лв. на хектолитър, можеше сега да се пече в казаните, ако коварният вредител-суровоядец не лазеше реколтата от грозде, сливи, зарзали, круши, череши, пшеница, картофи и ечемик?   За да компенсираме недобора от алкохолния акциз, предлагаме и въвеждането на платен регистър за лицата, които временно или системно злоупотребяват с въздържателството си от спиртните напитки - край на гратисния режим за диабетици, хипертоници, бременни и невръстни деца.   Хазарта Добре, де, да не изпадаме в крайности. Там дори май има нужда от намаляване на данъка. Все пак трябва да запазим мечтите на хората! А вие палете малко по-редовно, все пак за бюджета го правим!", "date": "2018.07.04", "title": "За бюджета го правим!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383660-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D1%80%D0%B5%D1%88%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D0%B1%D0%B6%D0%B0%D0%BB%D0%B2%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0,-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D0%B2%D0%BE%D0%B4%D0%B0%D1%82%D0%B0", "text": "Конституционните съдии отхвърлиха искането на омбудсмана Мая Маноловаза обявяване за противоконституционна разпоредбата на чл.36а, ал.2 от Закона за енергетиката, съобщиха от Конституционния съд. Решението е от днес, 3 юли 2018 г. Съдиите Георги Ангелов и Филип Димитров са подписали решението с особено мнение. Искането бе гражданите да могат да обжалват в съда цената на тока, водата, парното. Според Закона за енергетиката обжалването може да направят върховните съдилища или главния прокурор. Разпоредбата от Закона за енергетиката е обновена в ДВ, бр. 107/2003 г.; Нов – ДВ, бр. 74/2006 г., изм., ДВ, бр. 54/2012 г., последно изм., ДВ, бр.38 от 8.05.2018 г., в сила от 8.05.2018 г.), в частта “което е индивидуален административен акт”, гласи информацията от КС.    ", "date": "2018.07.04", "title": "Конституционният съд реши: Гражданите не могат да обжалват цените на тока, парното и водата"}
{"url": "http://www.classa.bg/%D1%81%D0%B2%D1%8F%D1%82/item/383651-%D0%BC%D0%B5%D1%80%D0%BA%D0%B5%D0%BB-%D0%B5-%D1%81%D0%BF%D0%B0%D1%81%D0%B5%D0%BD%D0%B0-%D0%B4%D0%BE%D0%B1%D1%80%D0%B0%D1%82%D0%B0-%D0%B8-%D0%BB%D0%BE%D1%88%D0%B0%D1%82%D0%B0-%D0%BD%D0%BE%D0%B2%D0%B8%D0%BD%D0%B0", "text": "След една унизителна криза Меркел успя да спаси своето правителство - тя се съгласи с капсулирането в миграционната политика. Досегашният й курс на отворените обятия вече е минало             Последните две седмици бяха нещо много повече от съдбовни за една канцлерка. Тези две седмици бяха ожесточена борба за принципните насоки на европейската миграционна политика. И битката спечелиха онези сили, които залагат на капсулирането. Това са политиците, които в бъдеще искат да попречат на хората изобщо да поемат опасния за живота път към Европа през Средиземно море. Със засилена гранична охрана, но и с лагери в Северна Африка. Там бежанците трябва да чакат, докато се установи дали са желани в Европа. Или защото имат право на убежище, или пък защото са нужни на Европа като работна ръка. А и в самата Европа вече ще се управлява с по-твърда ръка.   Както гласи теорията, бежанците трябва бързо да бъдат подслонени в приемни центрове или лагери. Случаите трябва да бъдат разглеждани бързо и нежеланите пришълци бързо трябва да бъдат репатрирани.   Вътрешногерманска гротеска   Големи планове, които Ангела Меркел разработи заедно с европейските си партньори и с които тя се отказва от досегашната си политика на отворените граници. Планове, които в крайна сметка принудиха нейния вътрешен министър да отстъпи и сложиха край на печалната вътрешногерманска гротеска от последните дни. Планове, които засега предпазват германското правителство от разпадане. Това е добрата новина.    Не само за Германия, а и за Европа. Защото само политическите демагози имат интерес от това, най-голямото народно стопанство в Европа да затъне в правителствена криза с неясен изход на фона на общата несигурност. Стабилизиращата сила на страната е твърде важна за Европа. Затова и Ангела Меркел успя бързо да свика европейска среща на върха, на която държавните и правителствените ръководители се обединиха около новата европейска миграционна политика и политика за предоставяне на убежище. Европа знае много добре какво има в лицето на Ангела Меркел в тези времена.   По този начин актуалната криза приключи. Истински отговор на предизвикателствата обаче не беше намерен. И никой не бива да се заблуждава в това. Защото в кои северноафрикански страни трябва да бъдат изградени приемните лагери? Досегашните реакции са предимно отрицателни. И кой ще се грижи за бежанците, чийто по-нататъшен път е препречен? Последните кадри от Алжир показват какво може да се случи. Хиляди хора бяха изтласкани буквално в пустинята. Сред тях имаше деца и бременни жени, които мъчително умираха от глад и жажда при температури от почти 50 градуса на сянка. Още сега Ливан приема повече бежанци, отколкото цяла Европа. И това също спада към истината за европейската политика на капсулиране. Повече въпроси, отколкото отговори   А и вътре в Европа има повече въпроси, отколкото отговори. Тук също не е ясно, в коя страна трябва да бъдат изградени приемните лагери. Кои правителства в крайна сметка са готови да облекчат Италия и Гърция, страните с най-дълги външни граници и съответно с най-голям брой бежанци? Бързо постигнатото единодушие между двете партии-посестрими беше постигнато само защото всичко остава неясно. Единствената мярка, която може да бъде осъществена бързо, е подсилването на граничната охрана. Сега настъпват примамливи времена за Фронтекс и за фирмите, които изграждат огради.     От три години Ангела Меркел се бори за хуманна бежанска политика. При това канцлерката направи и грешки. Често комуникацията не функционираше. Имаше и технически провали. Ето че сега настроенията в собствената й страна, новият политически партиен ландшафт, отношенията в Европа и не на последно място нейният правителствен партньор ХСС, принудиха канцлерката да поеме твърд курс в миграционната политика.    Това обаче с нищо не е променило нейното дълбоко убеждение, че трябва да се помага на изпадналите в беда. Сега Меркел ще трябва да се справя с още много задачи. И то не само за издигането на огради, а за разработването на миграционни закони и за новите партньорства в Африка. Оградите и граничните постове може би защитават европейските правителства за момента. Но те не могат да бъдат дълготрайно решение на проблема.", "date": "2018.07.04", "title": "Меркел е спасена: добрата и лошата новина"}
{"url": "http://www.classa.bg/%D1%81%D0%B2%D1%8F%D1%82/item/383652-%D0%BD%D0%B0%D0%B9-%D0%BC%D0%BE%D0%B4%D0%B5%D1%80%D0%BD%D0%B8%D1%8F%D1%82-%D0%B3%D1%80%D0%B0%D0%B4-%D0%B2-%D1%82%D1%83%D1%80%D1%86%D0%B8%D1%8F", "text": "Бикини + ракия = напредък. Това е формулата на \"най-модерния град в Турция\". Измир расте неудържимо, а повечето му жители са против Ердоган, пише германският ФАЦ в обширна статия за милионния град.                 В Гюзелбахче живеят хора, които могат да си позволят да стоят настрана от тежкия делник в централните части на големите турски градове, пише авторът Михаел Мартенс и пояснява, че Гюзелбахче е квартал в покрайнините на 3-милионния Измир. В превод името на квартала означава \"красива градина\". И наистина: там ще видите вили, палми, много зеленина. И морето е наблизо, с ръка да го докоснеш.     Да, Гюзелбахче не е рай. Но е чудесна земна спирка по пътя към рая. Особено за хора, които не обичат Ердоган. Ако зависеше от жителите на Гюзелбахче, на 24 юни Ердоган нямаше да спечели президентските избори. И никакви други избори нямаше да спечели, пише по-нататък авторът и припомня, че на последния вот за Ердоган гласуваха над 52 на сто от турските избиратели. В Гюзелбахче обаче за най-могъщия човек в страната не е гласувал дори всеки пети избирател. Затова пък почти 73 на сто са подкрепили кандидата на опозицията Мухарем Индже. В Гюзелбахче, както и в цял Измир, Ердоган и неговата Партия на справедливостта и развитието винаги губят. \"Не е клише - тук наистина се живее по-свободно\"   Измир е един вид обратен модел на Ердоганова Турция - поне така представят нещата жителите на града, които се самоопределят като много по-модерни и отворени към света, отколкото останалите турци. Сега вече могат да се позовават и на статистически данни: според една съвсем нова класация, публикувана във в. \"Гардиан\", Измир е на второ място след Берлин по растящ пазар на недвижимите имоти. Във въпросната класация Измир изпреварва градове като Ванкувър, Хонконг, Мюнхен и Франкфурт, а причината е следната: все повече турци решават да се преселят в Измир, защото смятат, че там се живее по-свободно. Само от Истанбул и само през последните две години в Измир са се преселили близо 35 000 души. Много от тях са заможни хора, които избират Измир именно по политически съображения, разказват пред ФАЦ местни брокери на недвижими имоти.   Сред преселниците от Истанбул е и журналистката Айча Шен. Тя и съпругът ѝ се заселили в квартала Гюзелбахче преди три години и половина. Те също били привлечени от свободния и пъстър живот в Измир. \"Не е клише - тук наистина се живее по-свободно. И най-вече жените се радват на много повече свободи\", разказва журналистката и споделя колко силно я впечатлило поведението на жените в Измир - защото не се притесняват да пият бира на плажа, защото не следват никакви строги предписания, защото се обличат както намерят за добре, без да се страхуват, че някой ще ги смъмри или дори накаже.   Самата Айча Шен също е пример за модерна жена. Не носи забрадка, произхожда от семейството на убеден кемалист, говори чужди езици и е обиколила света. С други думи: Айча Шен се числи към т.нар. \"бели турци\". Така наричат в Турция хората от по-високите слоеве, представителите на старите кемалистки елити. Точно обратното са т.нар. \"черни турци\", какъвто е по произход и президентът Ердоган. Те са дълбоко религиозни и по правило многодетни, залагат на патриархалните порядки, не говорят чужди езици, постят по време на Рамазана и познават алкохола само от филми, които всъщност не би трябвало да гледат.   Немалко \"бели турци\" гледат отвисоко на \"черните\" си сънародници - както са го правили и преди възхода на Ердоган, когато в техни ръце са правосъдието, армията и администрацията. В Измир тази арогантност на старите елити се изразява в прекомерната гордост от прогресивността на града. Прогресивност, която някои свързват главно със свободата да можеш да се напиеш на улицата, без да те гледат накриво. Освен това немалко представители на старите кемалистки елити в Измир са заклети националисти, което обяснява и враждебното им отношение към кюрдите. И когато навремето Ердоган се застъпи веднъж за решаването на кюрдския въпрос, старите елити в Измир определено не бяха въодушевени.   \"Никъде другаде в мюсюлманския свят няма да видиш такова нещо\"   По-нататък авторът цитира думите на един от своите събеседници в Измир - евреина Бесим Амадо. Според него Измир е \"най-модерният, най-западният град в Турция\", което, по думите на Амадо, се дължало на османското минало на Измир, когато в града живеели повече гърци, евреи и арменци, отколкото турци. \"Тук е нормално да си поръчаш ракия, а мюсюлманските жени носят на плажа бикини.    Никъде другаде в мюсюлманския свят няма да видиш такова нещо\", казва Амадо. От което излиза, че бикини + ракия = напредък, коментира авторът на статията. И в заключение обобщава: \"Днес в Турция има места като Гюзелбахче, където 78 на сто от хората са против Ердоган. Има и градове като Ризе на Черно море, където 78 на сто твърдо го подкрепят. И на двете места хората говорят турски, но нямат общ език. Живеят в една и съща страна, но в различни светове\".", "date": "2018.07.04", "title": "\"Най-модерният град в Турция\""}
{"url": "http://www.classa.bg/%D1%81%D0%B2%D1%8F%D1%82/item/383653-%D0%BD%D0%B5%D0%BF%D0%BE%D0%BA%D0%BE%D1%80%D0%BD%D0%B8%D1%82%D0%B5-%D0%BF%D0%BE%D0%BB%D1%81%D0%BA%D0%B8-%D1%81%D1%8A%D0%B4%D0%B8%D0%B8", "text": "Управляващата партия в Полша иска преждевременно да пенсионира някои съдии от Върховния съд - като част от оспорваната съдебна реформа. Съдиите смятат това за незаконно и отказват да се подчинят.  ЕС е на тяхна страна.             3 юли теоретично е последният работен ден за председателката на Върховния съд във Варшава. Съгласно влизащите в сила нови разпоредби, Малгожата Герсдорф и някои от нейните сътрудници трябва да бъдат пенсионирани преждевременно.   Те изобщо не възнамеряват да се оттеглят в пенсия, защото смятат това за противозаконно. И имат своите аргументи. Полската конституция еднозначно посочва, че съдиите от Върховния съд се избират с мандат от 6 години и могат да работят до навършване на 70 години. Освен това не могат да бъдат отзовавани, премествани и уволнявани. Съдиите, които въпреки новите правила искат да продължат да работят, до началото на май трябваше писмено да уведомят президента.          Малгожата Герсдфорф, председателката на полския върховен съд открито критикува съдебната реформа   Да останат на постовете си е възможно само след одобрение на държавния глава. Малгожата Герсдорф смята, че това е абсурдна процедура е един от многото примери за това как националноконсервативното правителство просто отменя разделението между съдебната и изпълнителната власт. \"Конституцията ми гарантира този уважаван пост за шест години и аз не виждам никаква причина да подавам молба до изпълнителната власт\", казва 66-годишната председателка на Върховния съд.   Съпротивата расте: в много полски градове хората протестират срещу съдебната реформа Съдиите тръгват по свой път   Професорката по право е първата жена в историята на Полша, която е председателка на Върховния съд. Тя е на този пост от 2014 г. и отдавна е трън в очите на управляващите, защото открито критикува съдебната реформа. Всичките й колеги твърдо я подкрепят. \"Съдийката Малгожата Герсдорф остава по смисъла на полската конституция първата председателка на Върховния съд до 30 април 2020 година\", четем в специална декларация на съдийския съвет, гласувана с пълно единодушие.   Понастоящем във Върховния съд има 76 съдии. 27 от тях са на възраст над 65 години. Ако напуснат постовете си, съдийската колегия ще намалее с една трета. Тогава управляващата партия \"Право и справедливост\" може да назначи на овакантените места свои доверени съдии. Освен това Върховният съд за пръв път ще има и съдебни заседатели, които се избират от втората камара на парламента. По думите на министерството на правосъдието, те \"трябва да гарантират участието на обществото във вземането на съдебните решения\". Полското правителство възнамерява възможно най-скоро да подчини и Върховния съд. Защото именно той трябва да взема и решението за валидността на изборите. Още тази есен в Полша се провеждат местни избори, а догодина предстоят и парламентарни. Паралелно правосъдие   Във Варшава с напрежение очакват да видят, дали съдиите, които въпреки новите разпоредби не искат да се оттеглят, ще останат на постовете си. Днес полският президент Анджей Дуда ще реши дали председателката на Върховния съд може да остане на поста си. И то въпреки че Малгожата Герсдорф изобщо не е поискала разрешение, защото го смята за абсурдно. Правосъдният министър Збигнев Зиобро заплаши непокорните съдии с \"дисциплинарни мерки\". Той заяви, че в Полша нямало паралелно правосъдие.    Съществувала само тази система, която е залегнала в правото. Збигнев Зиобро предупреди съдиите, че не са \"над закона\". Със закона за Върховния съд управляващата партия \"Право и справедливост\", приключва почти изцяло съдебна реформа в страната. Преди това министърът на правосъдието беше натоварен с компетенциите да назначава и уволнява председателите на съдилищата.    В конституционния съд и в Съдебния съвет бяха назначени близки до управляващите съдии. Съдебната реформа беше едно от най-важните изборни обещания на националноконсервативната пратия \"Право и справедливост\". Реформата е насочена срещу старата \"съдийска каста\", която по думите на правосъдния министър Зиобро работи само за личните си интереси и все още е свързана със старите комунистически структури.   Лидерът на ПиС Ярослав Качински (в средата)   Под критиката на Брюксел   Венецианската комисия и ЕК остро критикуват полската правосъдна реформа. През декември 2017 година ЕС за първи път заведе процедура срещу Полша, която в крайна сметка може да доведе до отнемане на гласа на Полша в ЕС. ЕС обвинява полското правителство, че нарушава разделението на властите и политизира правосъдието. А вчера ЕК заведе съдебна процедура срещу Полша за нарушаване на европейските договори. Протести на опозицията   Полската опозиция обяви протести срещу политическото орязване на правомощията на съдилищата. Опозицията отправя сигнал и към Европа. ЕС трябва да засили натиска си върху полското правителство. Бившият полски президент Лех Валенса, който живее в Гданск, също се включи в актуалната политика. Той заяви, че ако управляващите по някакъв начин атакуват Върховния съд, ще пристигне във Варшава.    \" Да сложим край на разрушаването на Полша!\" Лех Валенса иска \"да отстрани главния виновник за цялото нещастие, при това физически\". За това имал нужда от 100 000 души, които да го чакат във Варшава. \"И ако полицията се изпречи на пътя ми, аз ще се защитавам\", пише 75-годишният Валенса и допълва, че има и оръжие. Някои поляци смятат Валенса за луд. За мнозина обаче легендата на антикомунистическата опозиция е надежда. Вероятно Варшава отново навлиза в гореща политическа фаза.", "date": "2018.07.04", "title": "Непокорните полски съдии"}
{"url": "http://www.classa.bg/%D1%81%D0%B2%D1%8F%D1%82/item/383654-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%BF%D0%BE-%D0%B4%D1%8A%D0%BB%D0%B3%D0%BE", "text": "Руснаците вадят жълт картон на пенсионната реформа. Хиляди хора протестират срещу плановете на правителството да повиши пенсионната възраст             До 2034 година пенсионната възраст за жените трябва да бъде увеличена постепенно до 63 години, а за мъжете до 65 години до 2028 година. От 1932 година насам жените в Русия се пенсионират на 55, а мъжете на 60 години. Всички досегашни опити за повишаване на пенсионната възраст се провалиха. Последният - през 2005 година.    Тогава президентът Путин обеща, че пенсионната възраст няма да се променя, докато той е президент на страната. Сега обаче Путин не казва нищо относно плановете на своя министър-председател. Много експерти предполагат, че Путин е натоварил Медведев да провери реакциите във връзка с планираното повишаване на пенсионната възраст. Ако съпротивата се окаже много силна, Путин може да отмени пенсионната реформа или в краен случай да наложи приемлив за всички компромис.     В сравнение с Европа, руснаците се пенсионират твърде рано. Много критици обаче пропускат един факт. А именно, че след пенсионирането на хората им остават твърде малко пари за оцеляване. Затова повечето по-възрастни хора работят докато им позволява здравословното състояние. Според официалната статистика, средната месечна пенсия в Русия е 13 342 рубли, или 180 евро. Това не са много пари, но и те са много важни за повечето руснаци.    Пенсията им осигурява финансови облекчения и други социални придобивки. Затова те протестират срещу планираната пенсионна реформа. Досега властите разрешаваха демонстрациите в градовете, където не се играят мачове от Световното първенство по футбол. След приключването му могат да бъдат разрешени демонстрациите и в Москва и Санкт Петербург. Резултатите от анкетите показват, че всеки девети от десет руски граждани е против повишаването на пенсионната възраст. Правителството подценява съпротивата   Очевидно правителството в Москва е подценило съпротивата срещу пенсионната реформа. Много руснаци са загрижени, че просто няма да доживеят до пенсия или че ще получават минимални пенсии. Сегашната продължителност на живота сред мъжете е 67,5 години. И ако те се пенсионират на 65 годишна възраст, ще се радват на пенсията си две години и половина. Според официалните статистики, в 47 от общо 83 руски региона средната продължителност на живота е под 65 години. Мнозина смятат плановете на правителството за несправедливи. Слаба утеха за тях е, че средната продължителност на живота може да се увеличи през следващите десетилетия.   Населението в Русия застарява. В страната има 47 млн. пенсионери   Освен това през 1990-те години много руснаци са работили без трудов договор. Последицата: удръжки от пенсията. Тези хора още веднъж са „наказани\" от неспособността на Москва да организира прехода от социалистически към пазарно-икономически модел поне донякъде социално справедливо. Недоволството сред много руснаци расте и поради нескопосаните тактически маневри на правителството. Премиерът Дмитрий Медведев обяви своите планове за пенсионна реформа в навечерието на Световното първенство по футбол. По този начин възниква впечатлението, че правителството иска да прокара непопулярните си мерки, докато тече Световното първенство. Синдикатите и опозиционерите протестират   Независимите синдикати и опозиционерите искат да извлекат печалби от тази грешка. Привържениците на Алексей Навални масово излязоха по улиците на протест. Към протестни демонстрации призоваха ляворадикалният „Ляв фронт\"и привържениците на либерала Явлинский. В сибирския град Омск, във Владивосток и Твер демонстрантите призоваха за оставката на Путин и на правителството. Съпротивата срещу пенсионната реформа е добре дошла и за комунистите. Техният лидер Генадий Зюганов с право отбелязва, че рейтингът на правителствените партии е паднал с 12 процента през последните седмици.    В същото време рейтингът на комунистите се е повишил с пет процента. Комунистите настояват да бъде проведен национален референдум за пенсионната реформа. 2,6 милиона души вече са подписали петиция срещу плановете на правителството. Кремъл отбелязва със загриженост, че съпротивата срещу пенсионната реформа обединява парламентарната и извънпарламентарната опозиция. Сред противниците на пенсионната реформа е и живеещият в изгнание олигарх Михаил Ходорковский.   В сегашната дискусия никой не се замисля за икономическите фактори. Никой не споменава за демографския проблем на Русия. В страната има 47 милиона пенсионери. Все по-малко хора плащат пенсииони осигурителни вноски. Населението застарява. В Русия се раждат малко деца. От 2005 година насам, средната продължителност на живота се е увеличила със седем години. През 2012 година президентът Путин увеличи пенсиите с 40 процента, а това затормозява държавната хазна. Москва внася в пенсионната каса 45 милиарда евро годишно.    И тази пенсионна система може да бъда финансирана само ако цените на петрола и природния газ са високи. Лошото е, че повечето руснаци изобщо не мислят сами да се погрижат за старините си. Както и по съветско време, те се осланят на държавата. Независимо от това как ще завърши Световното първенство по футбол, Кремъл няма да може дълго да игнорира съпротивата срещу повишаването на пенсионната възраст.", "date": "2018.07.04", "title": "Руснаците не искат да работят по-дълго"}
{"url": "http://www.classa.bg/%D1%81%D0%B2%D1%8F%D1%82/item/383655-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F-%D1%81%D0%BA%D0%BE%D1%87%D0%B8-%D1%81-%D0%BD%D0%B0%D0%B4-15", "text": "Инфлацията в Турция през юни е 15,4% в сравнение със същия месец на 2017 г., написа анкарският в. Хюриет.     Обезценяването на парите в югоизточната ни съседка за един месец стегна 12,2 процента, което премина прогнозите на статистическото бюро на страната. Службата предвиждаше инфлацията през миналия месец да бъде 12 % на годишна база и по-малко от десет на сто за месец.     На годишна база най-голям скок отбелязват цените на транспортните услуги (24,3%). Следват мебелите и домашните потреби (18,91 на сто), и храните и безалкохолните напитки (18,9 процента).   Публикуването на данните предизвика  . Днес един щатски долар се продаваше срещу 4,69 турски лири, докато вчера съотношението бе 4,62 лири за долар, допълни изданието.", "date": "2018.07.04", "title": "Инфлацията в Турция скочи с над 15%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383656-%D1%81%D0%B2-%D0%B0%D0%BD%D0%B4%D1%80%D0%B5%D0%B9,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D1%80%D0%B8%D1%82%D1%81%D0%BA%D0%B8", "text": "    Свети Андрей се родил в град Дамаск и бил ням по рождение до седемгодишна възраст. Когато заедно с родителите си се   в църквата с божествените Тайни на Тялото и Кръвта Христови, при причастяването езикът му се развързал и той проговорил. Христос, истинният Син Божий, изрекъл похвала на Себе Си чрез устата на това нямо дете, показал колко велика е силата, скрита в Пречистите Тайни.     След като получил чрез светото Причастие дара на словото, блаженият Андрей бил даден да се учи на божествените книги, а в четиринадесетата година от живота си бил отведен в светия град Иерусалим за служене на Бога. Светейшият Иерусалимски патриарх го приел и го причислил към клира и след време го назначил, като разумен човек, за нотарий. Свети Андрей водел много добродетелен живот, подвизавайки се в целомъдрие, въздържание и кротост, така че му се удивлявал и самият патриарх; той бил угоден на Бога и обичан от всички.   След много години при царуването на император Константин Погонат в   бил свикан   против злочестивата ерес на  ­ за която може по-подробно да се прочете в житието на преподобни Максим Изповедник.    На този събор от тогавашния светейши Иерусалимски патриарх Теодор бил изпратен и блаженият Андрей, който тогава бил в архидяконски сан; самият патриарх не могъл да отиде на събора в Константинопол, тъй като Иерусалим по това време бил под мюсюлманско владичество. Тогава блаженият Андрей, по  , с която бил изпълнен, станал известен на светите отци и на самия император. Те забелязали в него не само книжна премъдрост и дълбоко познаване на догматите на православната Църква, но и свят, богоугоден живот. Той се проявявал против еретиците като доблестен Христов воин и воювайки усърдно за благочестието, много помагал на събора на светите отци.   След завършването на събора свети Андрей се върнал в Иерусалим и пребивавал в обичайните си богоугодни занимания, грижейки се, по поръчение на патриарха, за сираците, хранейки странниците, служейки на болните. Във всичко това той бил толкова усърден и старателен, като че служел на Самия Христос.   По-късно при управлението на император Юстиниан II Андрей бил назначен за архиепископ в Крит. Тук той бил светилник за света, осияващ Христовата Църква с боговдъхновеното си учение и добродетелния си живот. Като непобедим подвижник, от когото се боят и бесовете (защото той ги изгонвал), Андрей бил страшилище за еретиците. Не само невидимите, но и видимите врагове бивали прогонвани по неговите молитви.   Веднъж остров Крит бил нападнат от пристигнали на кораби сарацини. Те обсадили града, наречен Друмеос, където се затворили християните със своя пастир свети Андрей. Но сарацините воювали безуспешно и със срам отстъпили, прогонени не с оръжие, а от по-силните от всяко оръжие молитви на светителя, които изливал със сълзи към Бога, и с тях, като със стрели, уязвявал враговете. Неговите молитви имали голяма сила: с тях той по време на бездъждие и суша измолил от Бога дъжд, който оросил критската земя и й дарил плодородие.   Христовият светител Андрей написал много боговдъхновени писания и  , който се пее в четвъртък на  , както и други канони. Той украсил Църквата с песнопения и почел с много похвали Пречистата Дева Богородица. Веднъж отишъл в Константинопол по някаква църковна работа и тук се оказал полезен за мнозина. Всеки се услаждал от присъствието му и от медоточивите му слова, и се усъвършенствал духом. Затова и се стичали при него всички, търсещи спасение на душите си. Имайки намерение да се върне обратно в Крит, светецът предузн ал смъртта си и казал на своите любезни приятели в Христа, че повече няма да види острова. Като се простил с тях с последно целуване, той се качил на кораб и тръгнал на път. Когато стигнал до остров Митилена, заболял, и на едно място, наречено Иерис, предал душата си в Божиите ръце.   Блаженият Андрей с чест пасял повереното му стадо от словесни овци и бил причислен към лика на светите иерарси, предстоящи пред престола на Отца, Сина и Светия Дух, Единия Бог в Троица, на Когото се отдава слава во веки. Амин.", "date": "2018.07.04", "title": "Св. Андрей, Архиепископ Критски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383657-4-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1776 г. - На континентален конгрес във Филаделфия е подписана американската Декларация за независимост, която обявява, че Тринадесет колонии престават да бъдат част от Британската империя.     1802 г. - Открита е Военната академия на Съединените щати в Уест Пойнт.   1894 г. - Хавайските острови са провъзгласени за република за кратко време.   1898 г. - При морска катастрофа между френският параход „Ла Бургон\" и английския търговски кораб „Кромартишир\" загиват 560 души.   1906 г. - Великобритания, Франция и Италия дават независимост на Етиопия.   1916 г. - Учреден е Военноисторическият музей в София.   1941 г. - В Рига латвийски националисти, колаборанти на Нацистка Германия, разрушават всички синагоги и убиват над 400 евреи.   1946 г. - След 381 години колониално управление, Филипините получават независимост от САЩ.   1959 г. - Каймановите острови се отделят от Ямайка и стават част от Обединеното Кралство.   1971 г. - Ловчанският митрополит Максим е избран за Български патриарх.   1997 г. - Космическият апарат на НАСА Марс Патфайндър каца успешно на Марс.   1999 г. - Американският състезател по тенис на корт Пийт Сампрас става най-титулования тенисист в света.   2004 г. - Гърция побеждава Португалия с 1:0 на финала на Европейското първенство по футбол 2004.   2005 г. - Космическата сонда на НАСА \"Дийп Импакт\" успешно се сблъсква с ядрото на кометата Темпел 1, изривайки късове от вътрешността на ядрото за изучаване.  ", "date": "2018.07.04", "title": "4 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383650-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%BC%D0%B8%D1%81%D0%BB%D0%B8%D1%86%D0%B8,-%D0%B7%D0%B0%D0%B1%D0%BB%D1%83%D0%B4%D0%B8-%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8-%D0%BB%D1%8A%D0%B6%D0%B8", "text": "Това развитие е крайно тревожно: в България стана едва ли не нормално да се разпространяват подвеждащи измислици и откровени лъжи. Човек остава с усещането, че политиците са повели битка  срещу здравия разум. Ето примери:             Ако не друго, през последните трийсетина години българската политика успя да натрупа сериозни традиции в популизма. Преминало през какви ли не превъплъщения, днес явлението е на път да придобие повсеместен характер и да измести всякакви разумни аргументи. Това, разбира се, е отдавна известно, но понеже глупостта е много заразна, от време на време е добре да поспираме и да се вглеждаме в нея. \"Див популизъм\"   Един от най-разпалените парламентарни дебати миналата седмица бе предизвикан от следното предложение, внесено от председателката на голяма опозиционна партия: парламентът да се откаже тази година от предвидената в правилника му ваканция през август, за да приема социални закони. Мотото: „Докато хората страдат, вие лежите по плажовете!\". Идеята не е нова - през годините едни и същи политици, според това дали са на власт или в опозиция, са били и „за\", и „против\" нея. Тя звучи човеколюбиво и самоотвержено, но е практически безсмислена, понеже прекараните повече часове и дни в парламента не са гаранция за нищо добро. А и истинският проблем се състои в това, че откъм работещи идеи и решения мнозина са си в постоянна ваканция.   По този повод друг партиен лидер определи като „див популизъм\" твърдението, че „за 30 дни ще решиш това, което за години не си решил\". И е напълно прав. Само че самият той работи усилено в същия жанр. Докато парламентът обсъждаше вота на недоверие (също толкова безсъдържателен, но силно емоционален „дебат\"), лидерът заведе депутати от партията си „да свършат нещо добро за хората\", като запълват дупки на символично подбраната за целта улица „Милосърдие\". Също толкова безплодна и лицемерна имитация на загриженост, която някакъв потребител в социалните мрежи бе озаглавил така: „Дупки запълват дупки\".     Заблуди, измислици, лъжи   Ето и примери от друг популистки жанр - този на подвеждащите измислици. Освен димката с парламентарната ваканция, споменатата вече партийна лидерка си бе подготвила и една енергийна тема (от тези, които в България действат безотказно): енергийният регулатор не бил обърнал внимание на внесената от партията ѝ подписка за прекратяване на сделката за ЧЕЗ, което пък най-вероятно било свързано с (минималното) поскъпване на тока от 1 юли. Тя прекрасно знае, че няма как една партийна подписка да прекрати частна сделка (каквато и да е тя), че регулаторът няма как да се произнесе нито за подписката, нито за сделката, понеже няма законова база за това, както и че определянето на цената на тока (всяка година по това време) няма нищо общо с темата.    Което изобщо не ѝ попречи да потопи в безумна истерия още 2-3 дни парламентарно и медийно време. Накрая спретна и „спонтанен граждански протест\" срещу новите цени. Протестът можеше да се свика пред посолството на Русия, откъдето идва по-скъпият газ (а с него и по-скъпият ток). По същата логика и със същите изгледи за успех може да се организира и протест пред Министерството на околната среда заради неспирните дъждове.   Партийният лидер с дупките пък не без успех се опита да отвлече в глухата линия на безумните аргументи „дебата\" за модернизацията на армията, като подкрепи позицията си срещу купуването на нови самолети с актуалното международно положение. „Вижте, от вчера международна новина номер 1 в света е, че Тръмп се среща с Ким Чен Ун и говори за разоръжаване. И казва: това е страшна договорка, изключително полезна за целия свят. (...) Излиза шефът на ООН, ние сме страна-членка на ООН, и той казва: светът трябва да се разоръжава\", заяви въпросният партиен лидер в национален ефир.   Друг партиен лидер (и военен министър) му отговори, че понеже разбира от лекарства, е „по-добре да си пие хапчетата, вместо да се занимава с българската армия\". И е напълно прав. Само че самият той също работи усърдно на същото поле. Миналата седмица „се разписа\" с твърдението, че Световната здравна организация се канела да легализира педофилията. Което, естествено, е откровена лъжа. Но колко хора знаят чужди езици и ще си направят труда да го проверят?   Тежки последици   Списъкът с подобни бръщолевения е безкраен. И се допълва всеки ден. А ефектът се умножава многократно от факта, че авторите им се ползват с неспирното благоволение на медиите, в които човек вече трудно може да попадне на нормален глас.   Естествено, всичко е опаковано в благовидна идеологическа обвивка. Едни се представят като борци срещу „либерално-мракобесните нови тенденции\", други твърдят, че се борят срещу глобализацията и „безчувствената към проблемите на хората десница\", трети - срещу корумпирания елит, от който те не били част. Нищо подобно. За да се докопат и задържат във властта, всички те всъщност водят битка срещу здравия разум. И я печелят.   Запълващият дупки противник на новите самолети твърди например, че бил направил „една бърза социология\", която показала, че 97% от българите мислят като него и „не биха изхарчили българските пари за въоръжаване\". Нищо чудно да е прав. Замислете се само колко пъти за последните трийсетина години мъдрият български избирател „се излъга\" и вкара в парламента (а напоследък и в Европарламента) партии и партийки-ментета, всевъзможни политически търчи-лъжи, които си сменяха мнението и се пребоядисваха през ден.    А всъщност „качествата\" им се виждаха с просто око от 100 километра. Някои си изпълниха задачата, след което изчезнаха да си консумират кротко натрупаните блага. Други останаха и до днес. Макар и добре разработени, организирани и финансирани, едно време те все пак бяха изолирани явления. Днес се превърнаха в мнозинство и вече дори имат място в правителствата.   Последиците от това са тежки. Системното заблуждаване на „широките народни маси\" с измислици, раздухването на фалшиви проблеми и фалшиви решения отравя трайно цялата обществена среда. А това прави решаването на реалните проблеми много трудно, невъзможно дори.", "date": "2018.07.04", "title": "В България: измислици, заблуди и откровени лъжи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383641-%D0%BF%D0%B5%D1%88%D0%BA%D0%B8%D1%80-%D1%80%D0%B0%D0%B7%D0%B2%D0%B5%D0%B4%D0%B5-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Лили Иванова се развела с третия си съпруг Янчо Таков заради един бял пешкир в хотелската стая, пише \"Телеграф\". Примата била на турне в Съветския съюз, а съпругът й си бил у нас, но решил да й направи изненада и да я посети.  В тези години дори до Москва се пътувало доста трудно, но за хора като Янчо Таков, син на един от видните функционери в комунистическата партия, а и самият заемал важен пост в БНТ, това било направо фасулска работа.     Лили била на турне с бенда си из голямата северна страна. В Москва я настанили в несъществуващия днес хотел \"Россия\", за който музикантите й се шегували, че бил голям колкото половин София. Руснаците направо умирали за Лили и за тях тя била истинска богиня. Това са годините, когато Иванова пеела направо чудовищно и едва ли имало друга певица в света, която можела да изпълни толкова добре неиния репертоар.    Таков решил да изненада половинката си. Като Лили се настанила в хотела, се чула с него, а на следващата сутрин той взел самолета и литнал за Москва, без да я предупреди. Пристигайки там, той взел такси направо за хотела, където много добре го познавали от предишните му гостувания. На рецепцията му казали коя е стаята на жена му. Янчо ухилен цъфнал пред вратата и почукал.    Вместо Лили да отвори, на вратата цъфнал мокър гол мъж, прикрит само с бял пешкир. Усмивката на Янчо се изпарила на мига. Той нахлул в апартамента, където гола на леглото се въргаляла самата Лили. Таков, без да продума и дума, си взел куфара и веднага се върнал в София още със следващия полет. А скоро след това подал и документи за развод, разказват стари музиканти.  ", "date": "2018.07.04", "title": "Пешкир разведе Лили Иванова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383644-%D0%B7%D0%B0%D1%81%D0%BD%D0%B5%D1%85%D0%B0-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D0%B4%D0%B5%D0%BC%D0%BE%D0%BD", "text": "Пожелал да запази анонимност фотограф твърди, че е заснел \"момичето демон\" на паж на холандския град Зандворт. Това се е случило още на 22 юли миналата година, но загадъчната снимка на мъжа успя да заинтересува изследователите на паранормалното едва сега. Защо - никой не знае, но в този случай, казват специалистите, има голяма доза мистицизъм - и никаква случайност, пише Езорейтер.  \r\n   Фотосът показва някакво момиче - тийнейджър, стоящо във водата до брега. На пръв поглед, с момичето всичко е наред, няма нищо особено на снимката. Но ако кадърът бъде увеличен, може да се види с ужас, че лицето на малката летовничка е изкривено и напомня на гримаса на обладаната от дявола ученичка Рейгън МакНийл от култовия филм на ужасите \"Екзорсистът', излязъл по екраните през 1973 година и смятан и в момента за една от най-добрите ленти в жанра.  \r\n   \r\n   По думите на автора на снимката, обладаното от демон момиче е попаднало в обектива на камерата му съвсем случайно. Мъжът разбрал какво точно е снимал едва няколко дни по-късно, когато е разглеждал получените по време на отпуската му снимки. Той показал снимката на съпругата си и тя потвърдила, че момичето изглежда доста неестествено и много плашещо.  \r\n   Мнозина потребители в мрежата се съгласили с жената, защото снимката наистина е страшна. Що се отнася до скептиците, то, според тях, за всичко е виновен проблем с работата на фотоапарата или ниското качество на кадъра. По думите им, всеки човек би изглеждал като демон, ако неговото лице бъде изрязано от някаква снимка, на която той е далеч от камерата, и бъде увеличено няколко пъти. \r\n    ", "date": "2018.07.04", "title": "Заснеха момичето демон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383645-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%8E%D0%BB%D0%B8", "text": "ОВЕН ( 21 март - 20 април ) В животът ви, много от събитията, ще се проведат зад кулисите. С други думи, няма да знаете как да се държите в екстремни ситуации. Добре е, че имате надеждни приятели. На тях може да разчитате за подкрепа. Отлично, ще се проведат мероприятия, насочени към промени във външния вид. Разчитайте на мнението на експертите. ТЕЛЕЦ ( 21 април - 21 май )  Очакват ви приятни промени в живота, ако поне веднъж се доверите на съдбата си. Да, да, на нея. Вътрешният ви глас, разбира се, има тежест, но не може да избягате от съдбата. Между другото, се очакват промени в любовта. Не е изключена среща с човек, с когото някога сте имали бурен роман. Чувствата, може да се разпалят съвсем неочаквано отново. БЛИЗНАЦИ ( 22 май - 21 Юни ) Не трябва да седите със скръстени ръце и да чакате подходящият момент. Успехът няма да дойде сам при вас, както и печалбите. Необходимо е да работите много активно. Голям шанс, имат необвързаните от вас, да срещнат \"втората си половинка\". Огледайте се, усмихнете се на симпатичен непознат. От любовта, не може да избягате.   РАК ( 22 юни - 23 юли ) Очаква ви, спокоен и мирен ден, през който могат да се случат интересни събития. Изключителни перспективи, се очакват в сферата на работата. Само, не се занимавайте с безполезни дела и не си губете времето. В любовта, ще се нуждаете от търпение, за да докажете отново, искрените си чувства към избраника. ЛЪВ ( 24 юли - 23 август ) Благоприятен ден за тези, които са насрочили важно събитие. Всичко ще протече, дори по-добре, отколкото сте мислили. Само в комуникацията с приятели, може да се промъкне искра на неразбирателство или недоверие, но всичко ще бъде под контрол. Портфейла ви, ще се напълни, ако успеете да си върнете дадените заеми. Но шансовете за това не са големи, затова по-добре се надявайте на резервите си. ДЕВА ( 24-ти август - 23 септември ) Очакват ви високи постижения и укрепване на авторитета. Между другото, не само сред колегите, но и сред роднините. По вас, ще се сравняват, ще ви обичат и най-важното, ще ценят вашето мнение. В областта на финансите, не трябва да се придържате към строги икономии. Напротив, може да си позволите пазаруване на модни дрешки. Особено, ако не сте актуализирали гардероба си, дълго време. ВЕЗНИ( 24 септември - 23 октомври) Не пречи, за известно време, да изкарате на показ детето във вас. Искате грижи, това не е изненадващо. Близките ви хора, ще ви дадат всичко, ако отворите сърцето си. Всички тайни и съмнения изключете и отхвърлете тъмните мисли от главата си. Вероятно ще спечелите от човек, с когото сте отдавна приятели. Може би, ще отворите съвместен бизнес?   СКОРПИОН ( 24 октомври - 22 Ноември ) Радвайте се на малките неща, които днес ще се окажат много приятни. Вероятни са, бизнес предложения, печеливши сделки и получаване на лихви от минали инвестиции. Силно впечатление ще ви направи творчески проект, с какъвто отдавна мечтаете да се заемете. При лечението на хронични заболявания, доверете се на лекарите.   СТРЕЛЕЦ ( 23 Ноември - 21 Декември ) В живота ви, ще влязат не само нови приятели, но и блестящи идеи как да започнете бизнес. Отдавна сте измъчвани от този въпрос, но днес отговорът ще се появи от само себе си. В отношенията с любимия, не настоявайте на вашите принципи. Ако покажете тактичност и гъвкавост, това ще има прекрасен ефект върху любовния съюз. КОЗИРОГ (22 Декември - 20 януари ) Препоръчително е, да поддържате вътрешната си хармония, без значение на всичко. Положението във финансовата сфера, може да не е лесно, но не трябва да нервничите. Все пак, не сте изобщо без пари, на хляб и сол. Въпреки, че една диета няма да ви навреди. Особено, ако имате допълнителни килограми, а на фитнес не ви се ходи.  ВОДОЛЕЙ ( 21 януари -  19  февруари ) Трябва да сте сдържани и убедителни, за да угодите на шефа си. Имайте предвид, че това поведение ще е изгодно. Особено преди почивката и по време на раздаване на бонуси. Добре ще е, да се заемете с фотография, музика или поезия. Ако имате креативни наклонности, то точно днес, трябва да ги покажете в най-голяма степен.   РИБИ ( 20 февруари - 20 март ) Не се препоръчва, да разпръсквате енергията си за глупости. Скоро ще ви трябва, за по-амбициозни задачи. Денят е подходящ, за конструктивни решения в личната сфера. Ще успеете да реализирате дори това, което по-рано е било невъзможно. Основното е, да не си правите илюзии. Реализмът е това, към което трябва да се придържате във всичко.", "date": "2018.07.04", "title": "Дневен хороскоп 4 юли"}
{"url": "http://www.classa.bg/%D1%81%D0%B2%D1%8F%D1%82/item/383646-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B8%D0%B5%D0%BC%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%BE%D0%B1%D1%8F%D1%82%D0%B8%D1%8F", "text": "За разлика от повечето европейски държави, които се опитват да намалят притока на мигранти, Португалия променя тази тенденция, гледайки на имиграцията като начин да се противопостави на намаляващото население.   \"Нуждаем се от повече имиграция и няма да толерираме никаква ксенофобска реторика\", заяви през май премиерът на страната Антонио Коща пред активисти на конференция на управляващата Социалистическа партията, спечелвайки си бурни аплодисменти.   Във време, когато голяма част от страните членки на ЕС затварят границите си или приемат с нежелание изпратените им по квоти бежанци, Португалия посреща с отворени обятия мигрантите.    От доста време вече португалски семейства и църкви в страната предлагат жилища, облекло и обучение по език на чужденците. В медиите има позитивни материали за раждането на сирийски бебета на португалска територия, а дори дясната антиимигрантска реторика се фокусира повече върху икономическата тежест, отколкото върху типичните за други държави крайни изказвания, всяване на страх от престъпност и т.н.       Допълнително с това самата държава предлага безплатно жилище за година и половина, достъп до езикови курсове и малка месечна издръжка, с която да се стимулира интеграцията в португалското общество.   За да демонстрира тази си отвореност към мигрантите, Португалия беше една от първите държави, които доброволно искаха да приемат част от мигрантите на борда на спасителния кораб Lifeline, който плуваше в открито море от 21 юни насам, след като Италия отказа да го допусне до пристанищата си.   И докато европейските лидери се бореха да постигнат споразумение на срещата на върха на ЕС миналата седмица за това кой трябва да приеме тези мигранти, спасени от бреговете на Северна Африка, социалистическото правителство на Португалия вече предприе стъпки да стане по-привлекателна дестинация за бежанците.   \"Това беше много трудна среща на върха, а очевидният консенсус, постигнат със споразумението, не скри дълбоките разделения, които днес заплашват Европейския съюз\", коментира премиерът Коща, след като напусна срещата на върха в Брюксел.   На фона на това изборът в петък на бившия португалски министър Антонио Виторино за ръководител на Международната организация по миграция \"показа голямото значение, което Португалия поставя върху диалога по този проблем\", беше изтъкнато в официално съобщение на от португалското външно министерство.   Коща, чийто баща е известен писател с комунистически възгледи, произхождащ от аристократично семейство в бившата португалска колония Гоа в Индия, поставя решаването на демографската криза в страната като ключов елемент от своята политическа програма.    Това е и основен въпрос за него в приближаващата се кампания за изборите за парламент догодина, а Коща  страната се насочва постепенно към изборите през следващата година, в които Коща е водещ кандидат.   Според проучвания, цитирани от правителството, Португалия се нуждае най-малко от 75 хил. нови жители всяка година, само за да поддържа стабилността на работната си сила, която днес наброява само 10,4 млн. души.   В този контекст правителството в четвъртък прие редица нови регулаторни мерки за опростяване на процедурите за получаване на виза от студенти или от онези, които искат да създадат стартиращи компании.   Това също така отвори пътя за уреждане на статута на около 30 000 чуждестранни граждани, които са пристигнали по законен начин в Португалия, но все още нямат разрешение за работа.    През трите години на рецесия, последвала финансовата криза през 2011 г., повече от 300 000 португалци напуснаха в търсене на по-добър жизнен стандарт, много от които млади висшисти, което само засили вече съществуващата демографска криза в страната.   През 2017 г. данните от националния статистически институт на страната показаха, че Португалия за пръв път от 6 години насам е регистрирала положителен миграционен баланс - разликата между онези, които напускат, и тези, които влизат в страната. Това даде надежда на премиера Коща да търси решение за пазара на труда именно в лицето на мигрантите от Близкия изток и Северна Африка.   Миналата година португалските власти издадоха 61 400 нови разрешения за пребиваване. Това е с 31% повече спрямо 2016 г., което отразява 6-процентно увеличение на броя на чужденците, живеещи в страната. Икономиката на страната също се върна към растеж, особено благодарение на бума в туризма и чуждестранните инвестиции в пазара на имоти. Бизнес експерти обаче предупреждават, че това може да се обърне лесно към икономически срив, ако не бъде решен проблемът с липсата на квалифицирани кадри.   Трудно постигнатата сделка от петък, за която държавните лидери на страните от ЕС се договориха, предвижда, че мигрантите, спасени в морето, трябва да бъдат преразпределени между различните държави членки на доброволен принцип.   Португалия вече е част от доброволна програма за преразпределение на бежанците, предложена през януари от Европейската комисия, която има за цел да разсели в различните държави от ЕС най-малко 50 000 бежанци през следващите две години.   В рамките на една по-ранна програма, която трае от 2015 г. до март 2018 г., Португалия взе 1,552 бежанци. Само около половината от тези, които влязоха в Португалия обаче, останаха, а останалите поеха към страни, предлагащи по-добри икономически възможности.   Затова пред Португалия проблемът с работната сила не просто трябва да търси решение в приемането на още бежанци. Ако страната тръгне по този път, тя трябва да намери начин и как да ги задържи на територията си и да ги приспособи към пазара си на труд. А това е вече съвсем друга задача.", "date": "2018.07.04", "title": "Държавата, която приема мигрантите с отворени обятия"}
{"url": "http://www.classa.bg/%D1%81%D0%B2%D1%8F%D1%82/item/383647-%E2%80%9E%D0%BD%D0%B5%D0%B7%D0%B0%D0%B2%D0%B8%D1%81%D0%B5%D0%BD%E2%80%9C-%D0%BF%D1%83%D1%82%D0%B8%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D1%81-30-%D1%82%D0%B0%D0%BD%D0%BA%D0%B0-%D1%82-72-%D0%B8-%D0%BC%D0%BE%D0%B4%D0%B5%D1%80%D0%BD%D0%B8-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B8-%D0%BC%D0%B0%D1%88%D0%B8%D0%BD%D0%B8", "text": "    За четвърти път през последните петнадесет години руският президент Владимир Путин ще бъде на официално посещение в Сърбия, съобщи «Фокус», цитира Сега.   На 1 ноември той ще присъства на големия военен парад в Белград по повод 100-годишнината от края на Първата световна война.   При това, както твърдят сръбските вестници, той ще докара със себе си тридесет съвременни танка Т-72 и модернизирани бронирани машини за пехотата, които ще бъдат подарък за сръбската армия, а още по-важно – и мощната система за противовъздушна отбрана „Панцир“, която ще бъде продадена на правителството в Белград по „преференциални“ цени.     Става дума за система за отбрана от самолети и крилати ракети, която разполага с 12 противовъздушни ракети и две автоматични оръдия и която може да стреля по четири цели едновременно, отстоящи на разстояние от 1,2 до 20 километра, пише скопското електронно издание „Независен“, цитирано от Агенция Фокус   „Ще бъдем единствената страна в региона, която разполага с толкова мощно оръжие“, заяви сръбският военен експерт Мирослав Лазански.   Независимо от това, че главната тема на разговорите, според сведенията, ще бъде диалогът Белград – Прищина, между редовете може да се прочете, че посещението на Путин на Балканите е реакция на американската военна помощ за Хърватия, както и на почти сигурното присъединяване на Македония към НАТО в хода на следващата година, коментира „Независен“.   Говорителят на Кремъл Дмитрий Песков заяви, че евентуално членство в Алианса е суверенно решение на Скопие, а Москва цени и иска да продължи добрите отношения с Македония.   „Но, що се отнася до приближаването на НАТО и неговата инфраструктура към нашите граници, позицията на Москва по този въпрос е ясна и в нея не се е променило нищо“, заяви Песков.   Македонското издание припомня, че преди три месеца македонската и руската дипломации са имали неразбирателства, които са довели до изгонване на един дипломат от руското посолство в Скопие, който е излязъл извън своите правомощия.   Скандалът, както пише „Независен“, избухна покрай солидаризирането на Македония с Великобритания във връзка със случая „Скрипал“.   Тогава руският посланик заяви, че няма страната му няма нищо против членството на Македония в НАТО, но подчерта, че в случай на военен конфликт между Русия и Алианса страната ще бъде легитимна цел на Москва. „Въпреки всичко, не мисля, че Русия иска да изпрати послание на НАТО чрез Сърбия, а непосредствено и на Македония.   Сърбия не е точка, която може да повлияе пряко на сигурността на Русия, а когато тя иска да изпрати послание, го прави в съседните си страни“, заяви генерал Благоя Марковски.   Той смята, че имайки предвид аспирациите на Сърбия за членство в Европейския Съюз, но и заявения военен неутралитет, Русия се опитва да използва шанса си да затвърди своите позиции на Балканите.    ", "date": "2018.07.04", "title": "„Независен“: Путин пристига в Белград с 30 танка Т-72 и модерни бронирани машини"}
{"url": "http://www.classa.bg/%D1%81%D0%B2%D1%8F%D1%82/item/383648-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%B4%D0%B8%D0%B0%D0%BB%D0%BE%D0%B3-%D1%81-%D1%80%D1%83%D1%81%D0%B8%D1%8F,-%D0%B2-%D0%B1%D1%8A%D0%B4%D0%B5%D1%89%D0%B5-%D1%89%D0%B5-%D1%81%D0%B5-%D1%80%D0%B0%D0%B1%D0%BE%D1%82%D0%B8-%D1%81-%D0%BD%D0%B5%D1%8F,-%D0%B0-%D0%BD%D0%B5-%D1%81%D1%80%D0%B5%D1%89%D1%83-%D0%BD%D0%B5%D1%8F", "text": "Канцлерът Себастиан Курц заяви пред Европейския парламент в Страсбург, че основен приоритет на австрийското председателство ще бъде справянето с нелегалната миграция, предаде БНР.   Той добави, че трябва да започне диалог с Русия. По думите му, в бъдеще ще се работи с нея, а не срещу нея. Курц подчерта, че политическият ландшафт в САЩ се променя и ситуацията става все по-непредсказуема. “Проектът ЕС ще бъде завършен изцяло, чак когато Западните Балкани станат част от него“, бе категоричен австрийският канцлер.  ", "date": "2018.07.04", "title": "ЕС трябва да започне диалог с Русия, в бъдеще ще се работи с нея, а не срещу нея!"}
{"url": "http://www.classa.bg/%D1%81%D0%B2%D1%8F%D1%82/item/383649-%D0%B0%D0%BA%D0%BE-%D1%81%D1%83%D0%BB%D1%82%D0%B0%D0%BD%D1%8A%D1%82-%D0%BD%D0%B5-%D0%B1%D0%B5%D1%88%D0%B5-%D0%B7%D0%B0%D0%B1%D1%80%D0%B0%D0%BD%D0%B8%D0%BB-%D0%BF%D0%B5%D1%87%D0%B0%D1%82%D0%BD%D0%B8%D1%82%D0%B5-%D0%BA%D0%BD%D0%B8%D0%B3%D0%B8", "text": "Европа нямаше да е това, което е, ако не бяха книгопечатането и Реформацията. А арабският свят нямаше да е такъв, ако султанът не беше забранил книгите.  Двама учени обясняват бежанската вълна именно през образованието.             Пропастта между „културите на образоваността\" и „културите на необразоваността\" непрекъснато се увеличава - и това е най-голямата опасност за човечеството, твърдят двама авторитетни германски учени в книгата си. Райнер Клингхолц и Волфганг Луц пишат: „В обществата с ниско образование се раждат много деца. В резултат от това се разширява разломът между по-добре и по-зле образованите части на човечеството. Така в началото на 21 век вече са важни не разликите между Изток и Запад или между Север и Юг, а между образованите и необразованите общества\".     Неграмотните и зле образованите хора имат все по-малко шансове за оцеляване в своите страни. В същото време обаче благодарение на интернет и те научават, че другаде по света няма глад и болести - и решават да бягат към по-богатите страни. Така двамата изследователи обясняват мигрантската вълна днес именно през образованието. Книгата им „Кой оцелява? Образованието решава бъдещето на човечеството\" излезе на германския пазар през 2016 година. Един от авторите - Райнер Клингхолц, който е директор на берлинския Институт за население и развитие, в серия от интервюта излага основните тези в книгата. Подбрахме за Вас по-важното:   Ключовата роля на образованието   Образованието играе решаваща роля за възхода и за столетната хегемония на Запада. И още: няколко азиатски региона тъкмо с помощта на подобреното образование успяха да наваксат изоставането. Докато именно занемареното образование обяснява до голяма степен мизерията в по-голямата част от Африка и от арабския свят. Това противостоене между двете култури - културата на образованието и културата на необразоваността - ще се запази и в бъдеще.   Факт е, че в древността - например в Китай или в Елада - образованието също се смята за ценност, но то е единствено за елитите. Образование за по-широки прослойки започва да се разпространява първо в Европа - с книгопечатането и с Реформацията, която предполага, че всеки християнин трябва сам да открие пътя си към Бога, четейки свещените книги. Тъкмо така започва революцията на познанието, върху която и до ден-днешен се градят благосъстоянието и демокрацията на Запада, както и неговата доминация в световен мащаб.    А султанът в Константинопол забранява книгопечатането и тази забрана важи в продължение на 300 години в целия арабско-османски свят. Мнозина експерти смятат, че тъкмо поради това в онзи регион и до днес интересът към печатното слово е по-нисък. Забраната на султана е религиозно обоснована: не бива да се четат други книги, освен Коранът. Четенето и писането не са за обикновения народ, защото Аллах се е обърнал към хората с говорене, а не с писане. От друга страна по време на Халифата в Багдад през 14 век арабският свят жъне огромни научни успехи и превъзхожда Запада. Това само доказва, че на образованието пречи не религията, а политическите и теологични сили, които я интерпретират.   Изгубеното поколение на Сирия: разрушено училище в Алепо   Няколко положителни примера   Предимствата на масовото образование постепенно откриват и някои азиатски страни, които го включват в своята ценностна система. Първа стартира Япония през втората половина на 19 век, а най-впечатляващият пример е Сингапур. До началото на 50-те години на 20 век тази страна е просто дупка и огнище на малария, а днес вече се е превърнала в град-държава с по-добро образование и по-висок доход на глава от населението от Германия. В страни като Индонезия и Малайзия образованието също високо се цени - и там изоставането е по-малко, отколкото другаде в мюсюлманския свят. Вижте също и Бангладеш.    Страната бележи бърз икономически растеж, добре се развиват и други важни индикатори. Раждаемостта е намаляла два пъти спрямо 1980 година, средната възраст се е увеличила с цели 20 години. Защото в Бангладеш просто масирано инвестираха в основното образование, специално на момичетата. Разработена беше мащабна програма за микрокредити за жени, които по този начин получиха някаква икономическа самостоятелност. Успоредно с това започна да възниква и научен елит - хора, които не само сглобяват компютри, но и пишат компютърни програми. В обобщение: много азиатски страни независимо от религията си стигнаха до извода, че масовият достъп до образование дава невероятни социални и икономически дивиденти.   Дори някои африкански страни като Мавриций и Етиопия вече следват този пример. Етиопия много страда от сушата, но по принцип от 2006 година насам икономиката ѝ расте с по около 10 процента годишно. Този подем се дължи както на масираните китайски помощи, така и на усилията, които едно иначе изцяло недемократично правителство полага в областта на образованието и здравеопазването. Около Адис Абеба вече възникна същински индустриален пояс, а в самата столица жените раждат средно по 1,5 деца, което е швейцарско равнище. Страната все още е много бедна, но хората виждат някаква перспектива. Сами забелязвате, че сред бежанците в Европа има много еритрейци и сомалийци, но почти няма етиопци.    През 1970-те години Нигерия също започна да инвестира в образованието и това веднага забави демографския ръст - още едно доказателство, че образованието на жените е най-добрият контрацептив. После обаче политиката заряза този проект и 180-милионна Нигерия се очаква през 2050 година да достигне 400 милиона души население. Ако тази страна, която и без друго се раздира от конфликта между християнския юг и ислямския север, един ден се разпадне, днешната криза с бежанците ще ни изглежда като сладък спомен.   Там, където книгата е \"извор на безверие\"   За съжаление повечето страни в арабския свят и в Африка не последваха примера на Запада. Вместо да прекопират успешната му образователна стратегия, те я заклеймиха като „империализъм\", който противоречи на собствената им религия и култура. Апогея на тази съпротива достигат днес ислямистките терористични групировки. Идеолозите на Боко Харам например твърдят, че „книгите са грях\" и забраняват „западното образование\". Ал Кайда, „Ислямска държава\", муджахедините в Афганистан - всички те твърдят, че образованието е „извор на безверие\". Всъщност обаче на тях просто им трябват легиони необразовани, лесни за манипулиране хора, за да ги използват като пушечно месо за укрепване на своето господство.   Образованост = просперитет   Факт е, че през последните години процентът на хората с образование устремно нараства и в арабските страни, но съдържанието на това образование все още си остава некачествено. Да, все повече деца ходят на училище (повече момчета, отколкото момичета, впрочем), но не всички получават от училището базисни компетенции като грамотност или умение да решават проблеми. А мнозинството студенти избират хуманитарно образование, което не помага особено на икономиката. Младите хора там избират такова образование, понеже се надяват с негова помощ по-лесно да получат държавна служба. Приложните природни науки или инженерните специалности не се радват на интерес, предприемачеството е още в зародиш. Резултатите могат да се измерят по различни начини - например ако погледнем регистрираните патенти. Един малък Израел регистрира годишно повече патенти от целия арабски свят. Един-единствен арабски учен има Нобелова награда в природните науки - египтянинът Ахмед Зеуаил, чиято изследователска кариера преминава изцяло в САЩ. В списъка на 200-те най-добри университета в света няма нито един от този регион. Най-злият враг на човечеството   Вярно е, че днес някои богати петролни държави вече инвестират в образованието, но почти всички нови образователни центрове наемат учени и преподаватели от чужбина. Просто защото в техните страни няма добре подготвен „човешки капитал\". То е същото като в спорта. Катар ще организира Световното първенство по футбол през 2022 година, но това не го прави велика футболна сила.   Изводът на Райнер Клингхолц и Волфганг Луц в едно изречение: \"Необразоваността е най-злият враг на човечеството\".", "date": "2018.07.04", "title": "Ако султанът не беше забранил печатните книги"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383643-%D0%B6%D0%B5%D0%BD%D0%B8,-%D0%BA%D0%BE%D0%B8%D1%82%D0%BE-%D0%BF%D0%BE%D0%BC%D0%BF%D0%B0%D1%82-%D0%B7%D0%B0%D0%B4%D0%BD%D0%B8%D1%86%D0%B8%D1%82%D0%B5-%D1%81%D0%B8", "text": "Всички жени искат да бъдат красиви и привлекателни за мъжете. При това дупето доста често се оказва, че е \"центърът на весената\". В последно време именно тази част на тялото стана модерно да бъде помпана, дали при хирурга или в залата за фитнес. И ако в близкото минало на почит бяха дупетата със стандартен размер, то сега се котират на принципа \"колкото по-голямо, толкова по-добре\". Също така, докато някои момичета ден и нощ се потят над дупетата си в залата за фитнес, има и такива, които решават да минат по краткия път и да си напомпат атрибута със собствените си мазнини от други зони на тялото.    Вижте резултата    Коко Остин       Наричана още \"Най-красивото дупе на планетата\". Самата Коко твърди, че никога не е влизала в кабинета на пластичния си хирург за уголемяване на дупето.    Джена Джеймисън      Суперзвездата на американското порно имаше прекрасна фигура, но в един момент започна да се притеснява, че дупето ѝ е твърде плоско.    Наташа Стюарт       По-известна като Pebbelz Da Model или Monster Ass. Тази американка редица години се опитваше да влезе в Книгата на Гинес с най-голямото си дупе.    Ким Кардашиян     Брук Бейли      Тъмнокожата моделка плюс сайз реши да добави към фигурата си още привлекателност, изсмуквайки мазнините от корема си и напомпвайки ги в дупето си.    Блек Чайна       Моделката толкова си увеличи дупето, че чак попадна в антирейтинг на звезди, използвали услугите на пластичен хирург.    Хайди Монтаг        Толкова много корекции, че на дупето вече никой не се чуди.    Ники Минаж       Певицата отрича, но всичко се вижда.    Лола Монро     Рапърката не крие, че дупето е напомпано в операционната. Някои казват, че фигурата ѝ прилича на мравояд.    Иги Азалия       Талия 58, бедра 100 — въобще не се съмняваме, че това са природни дадености.", "date": "2018.07.04", "title": "Жени, които помпат задниците си"}
