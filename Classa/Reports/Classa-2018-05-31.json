{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382570-178-000-%D0%BD%D0%BE%D0%B2%D0%B8-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D0%B0%D1%89", "text": "Американските компании са разкрили 178 000 нови работни места през май, което е добра обща цифра, но е под средната месечна стойност за зимния период, предаде Асошиейтед прес. Компанията за човешки ресурси ADP съобщи днес, че наемането е било силно в строителството, образованието и здравеопазването, както и при професионалните и бизнес услугите, които включват счетоводство, правни и инженерни услуги. Търговците на дребно са закрили работни места. Данните представят наемане със стабилно темпо, но това може да се промени, тъй като броят на безработните намалява, което пък затруднява намирането на подходящи работници за съответните работни места. От ноември до март новооткритите работни места средно са били доста над 200 000. Докладът е публикуван два дни преди официалните правителствени месечни данни за заетостта. Икономистите прогнозират, че според доклада в петък са открити 190 000 нови работни места, сочи проучване на компанията за данни FactSet.", "date": "2018.05.31", "title": "178 000 нови работни места в САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382568-%D1%81%D0%BA%D0%BE%D0%BA-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D1%84%D1%8E%D1%87%D1%8A%D1%80%D1%81%D0%B8", "text": "Петролните фючърси поскъпнаха с над 2% вчера след информация, че в скоро време ОПЕК няма да повиши производствените квоти, за да покрие намалените доставки на световните пазари. Агенция Ройтерс цитира свой неназован източник от Саудитска Арабия, според който лидерът на ОПЕК, останалите страни от картела, както и съюзници като Русия ще продължават да се придържат към споразумението за съкращаване на производството до края на настоящата година. Те все пак ще останат в готовност за преоценка на наличните добиви, за да покрият при необходимост евентуалния недостиг. Информацията провокира нов силен ръст на петролните цени, като фючърсите на американския лек суров петрол нарастват с 2,15% обратно над нивото от 68 долара за барел, докато фючърсите на петрол сорт брент се повишават с 2,4% над 77 долара за барел. Трябва да се има предвид, че именно спекулациите, че ОПЕК и Русия могат да се договорят за увеличаване добивите на петрол на предстоящото през юни среща на ОПЕК+, бяха в основата на рязко отстъпление на цените на черното злато от техните многогодишни върхове, достигнати по-рано този месец. Така например фючърсите на петрола сорт брент отстъпиха с повече от 4 долара от техния три и половина годишен връх около 80,50 долара за барел, ударен на 17-и май.", "date": "2018.05.31", "title": "Скок на петролните фючърси"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382569-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B0%D0%B4%D0%B5%D0%BA%D0%B2%D0%B0%D1%82%D0%BD%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8-%D0%B4%D0%BE%D1%85%D0%BE%D0%B4%D0%B8-%D0%B2-%D0%B5%D1%81", "text": "Да бъде изработена карта за адекватни минимални доходи в Европейския съюз. Това предлага заместник-социалният министър Султанка Петрова. Картата ще зададе стандарти и правила, които да определят този доход, както и да гарантира мониторинг на процесите по постигане на адекватни минимални доходи във всяка една страна в ЕС. Това обясни заместник-министърът на труда пред пред журналисти. Предложението е в рамките на кампания на Европейската анти-бедност мрежа за осигуряване на по-добър живот на гражданите на ЕС чрез въвеждане на адекватни минимални доходи. В рамките на кампанията активисти обикалят 32 европейски страни в разясняване на целите на Европейската анти-бедност мрежа. Пътната карта за адекватни минимални доходи в ЕС ще гарантира прозрачност, ще се наблюдава процесът на изваждане на хората от бедност, а и всички, които имат нужда, ще бъдат адекватно подпомогнати, разясни Петрова. Целта на кампанията е разработването на рамкова директива за адекватни минимални доходи. Идеята е минималните доходи да се определят не само от експертите, а преди всичко от самите нуждаещи се, посочи заместник-министърът. Минималният доход ще се определя на базата на потребителската кошница, в която ще се включат продуктите, необходими за нормален живот. Цената на продуктите ще бъде наблюдавана през годините, защото тя се променя, каза Петрова. Ще се определи и необходимата помощ човек да се реинтегрира успешно в обществото. Наред с това трябва да има индивидуален подход за всеки случай на подпомагане, защото в момента в България има хора, които изобщо не са в страната, а получават социални помощи и това трябва да се прекрати, посочи зам.-министърът на труда. Един адекватен минимален доход осигурява и адекватен жизнен стандарт, всеки има право по закон на този минимален стандарт, обобщи Петрова. Султанка Петрова се надява в срок от една година кампанията за адекватни минимални доходи да приключи успешно с разработването на рамкова директива. По думите ѝ вече има нагласа в ЕС да се върви към по-социална и солидарна Европа, като доказателство за това е и Европейският стълб за социални права. Чрез кампанията си ЕС вече казва, че моделът за борба с бедността, който съществува в момента, е неадекватен. Това коментира директорът на Балканския институт по труд и социална политика Иван Нейков. Той разтълкува инициативата като посочи, че сигнализира осъзнаването на ЕС, че в борбата с бедността вече са положени много управленски усилия, но въпреки това бедността не намалява. Проблемът не е на гузната съвест на имащите, които трябва да помогнат на нямащите, посочи Иван Нейков. И уточни, че проблемът е много по-голям, визирайки връзката между бедността и емиграцията. По думите му няма как да има конкурентоспособна икономика с масова бедност, защото „бедният има проблем с образованието, със здравеопазването, с живота на семейството си, на него последна грижа му е конкурентоспособността\", обясни Нейков. И допълни, че ако ЕС не се пребори с бедността, ще се провали и Европейският стълб за социални права. С кампанията за адекватни минимални доходи ЕС показва, че са необходими нови инструменти за борба с бедността и съюзът започва процес на търсене на такива, каза експертът. За него елементарен подход е да се върви просто към вдигане на обезщетения и помощи. Според Нейков дилемата пред ЕС в момента е „дали ще се движим по модела – ако имаш две ризи, дай едната на ближния си, или ще минем към модел – помощ, но само срещу усилие\".", "date": "2018.05.31", "title": "Обсъждат адекватни минимални доходи в ЕС"}
{"url": "http://www.classa.bg/%D1%81%D0%B2%D1%8F%D1%82/item/382561-%D0%B3%D0%BE%D0%BB-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%B5%D1%86-%D1%82%D0%B0%D0%BD%D1%86%D1%83%D0%B2%D0%B0-%D0%BA%D0%B0%D0%BD%D0%BA%D0%B0%D0%BD-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BC%D0%BE%D1%81%D0%BA%D0%B2%D0%B0", "text": "Един пътник, за който се твърди, че е от Мексико, се съблече напълно и изпълни танц в стил \"канкан\" по време на проверките за сигурност на летището \"Шереметиево\" в Москва, съобщава сайтът Vesti.   В клиповете, записани от свидетел, може да се види как един гол човек скача и вдига високо краката си в чакалнята на терминала. По-късно един полицай го отвежда настрани и му заповядва да се облече, а пътникът, очевидно объркан, изглежда повтаря някои от думите на униформения човек.   \"Това се случва, когато пакетът с дрога се разкъса в стомаха\", се казва в описанието на видеоклипа, публикуван в руските социални мрежи. В момента официалната версия за инцидента не е известна.", "date": "2018.05.31", "title": "Гол мексиканец танцува канкан на летището в Москва"}
{"url": "http://www.classa.bg/%D1%81%D0%B2%D1%8F%D1%82/item/382562-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D1%81%D0%BF%D0%BE%D1%80%D0%BE%D0%B2%D0%B5-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81-%D0%BB%D1%83%D0%BA%D1%81%D0%BE%D0%B7%D0%BD%D0%B0-%D1%87%D0%B0%D0%BD%D1%82%D0%B0-valentino", "text": "Певицата и продуцент Дженифър Лопес беше снимана от репортери на входа на хотел в Маями (САЩ). Тя пристигна в луксозния си Ролс Ройс носейки скъпа персонализирана чанта на Валентино за 2,995 долара, с надпис \"JLO\", информира Daily Mail.   Докато Лопес пристигаше в хотела, скитник с любопитно табло, на което се четеше \"Можете ли да ми заемете автомобила за следващия уикенд?\", се приближи до колата на дивата, която спря, свали прозореца и му подаде два долара.   Реакцията на потребителите на Facebook бе разделена от луксозната чанта на певицата. \"Красив Валентино, аз го обожавам\", казва един коментатор, докато друг интернет потребител по-късно описа певицата като \"абсурдна\".   В Instagram имаше такива, които се възхищаваха на ценния аксесоар на Лопес, докато други критикуваха цената му. \"Много красива, но твърде скъпа за мен\", гласи един коментар, последван от друг, който възкликва: \"3000 [долара] за чанта? Това е нов вид глупост.\"", "date": "2018.05.31", "title": "Дженифър Лопес предизвиква спорове в интернет с луксозна чанта Valentino"}
{"url": "http://www.classa.bg/%D1%81%D0%B2%D1%8F%D1%82/item/382563-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80-%D0%BD%D0%B0-%D0%B2%D0%B5%D1%80%D0%B0%D0%BA%D1%80%D1%83%D0%B7-%D0%B6%D0%B8%D0%B2%D0%B5%D0%B5-%D0%BB%D1%83%D0%BA%D1%81%D0%BE%D0%B7%D0%BD%D0%BE-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Кариме Масиас, съпруга на Хавиер Дуарте, бивш губернатор на мексиканския щат Веракрус, живее в лукс в резиденциална зона в Лондон, столицата на Великобритания, заяви на пресконференция сегашният губернатор на щата, Мигел Анхел Юнес.   Той представи серия от видеоклипове, в които Кариме Масиас се разхожда из британската столица. Юнес заяви, че средният й месечен разход е 60 000 паунда или повече от 79 000 долара. Жената е открита от частен детектив.   Според Юнес, „тя е ключов играч и архитект в присвояването на хиляди милиони песос\", както каза той в Правителствения дворец на Веракрус.   В понеделник главният прокурор на щата официално поиска да се издаде червена бюлетина за залавянето й. Тя е обвинена в предполагаемо имуществено ощетяване на държавната хазна с повече от пет милиона долара.", "date": "2018.05.31", "title": "Издирваната жена на бившия губернатор на Веракруз живее луксозно в Лондон"}
{"url": "http://www.classa.bg/%D1%81%D0%B2%D1%8F%D1%82/item/382564-%D1%83%D1%87%D0%B5%D0%BD-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B2%D0%B0-%D0%B1%D1%8A%D0%B4%D0%B5%D1%89%D0%B5-%D0%BF%D0%BE-%D0%BB%D0%BE%D1%88%D0%BE-%D0%BE%D1%82-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%BD%D0%B0%D1%88%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "Ако вселената е толкова голяма, че съществуването на извънземни цивилизации изглежда гарантирано, защо човечеството все още не е открило никакви следи от неговото присъствие? Това противоречие се нарича парадокс на Ферми и заема от десетилетия умовете на учените. Сега един руски теоретичен физик предлага обезкуражаващо обяснение на тази загадка и прогнозира, че бъдещето на нашата цивилизация \"ще е още по-лошо от изчезването\".   Александър Березин, от Националния изследователски университет по електронни технологии, обяснява хипотезата си в статия, озаглавена \"Първи на влизане, последни на излизане: решение на парадокса на Ферми\". Първата му версия е публикувана в дигиталния архив на ArXiv и все още не е прегледана от други учени.   На първо място, Березин посочва, че за целите на решаването на парадокса, специфичният характер на евентуални извънземни цивилизации \"не би трябвало да има значение\", тъй като единственият релевантен фактор е възможността цивилизацията да е откриваема за други, на известно разстояние от нея. Ако чужда цивилизация не достига технологичното ниво, достатъчно за да бъде откриваема за другите, независимо дали чрез пътуване в междузвездното пространство или чрез комуникация, тя може да продължи да съществува, но не ни помага да решим парадокса.   Мрачната хипотеза на физика е, че първият живот, достигнал възможности за междузвездно пътуване, задължително ще развие \"компетентност за захранване на собствената си експанзия\".   Авторът на статията подчертава, че това не означава, че силно развитата цивилизация съзнателно ще унищожава други форми на живот. Най-вероятно, според него е, че \"просто не го осъзнава, по същия начин както строителен екип разрушава мравуняк при строеж на сграда, защото няма стимул да го защити.\"   Березин не счита, че ние сме мравките. По-скоро обратното, защото \"ние сме тук, нашата планета и нашата звезда са сравнително непокътнати и ние вече имаме първите междузвездни сонди\", казва той.   Така че ние вероятно сме бъдещите разрушители на същите светове, които търсим през цялото това време. \"Единственото обяснение е, позоваването на антропния принцип. Ние сме първите, достигнали междузвездната сцена и, най-вероятно, ще бъдем последните да я напуснем\", казва ученият, който признава, че \"искрено се надява да греши.\"", "date": "2018.05.31", "title": "Учен предсказва бъдеще \"по-лошо от изчезването\" за нашата цивилизация"}
{"url": "http://www.classa.bg/%D1%81%D0%B2%D1%8F%D1%82/item/382565-%D0%BD%D0%BE%D0%B2%D0%B8%D1%82%D0%B5-%D0%B3%D0%B5%D0%BE%D0%B3%D0%BB%D0%B8%D1%84%D0%B8,-%D0%BE%D1%82%D0%BA%D1%80%D0%B8%D1%82%D0%B8-%D0%B2-%D0%BF%D0%B5%D1%80%D1%83,-%D1%81%D0%B0-%D0%BF%D0%BE-%D1%81%D1%82%D0%B0%D1%80%D0%B8-%D0%BE%D1%82-%D0%BD%D0%B0%D1%81%D0%BA%D0%B0", "text": "Склоновете на Палпа, в Перу, са били стан на пред-Колумбови цивилизации, които са оставили хиляди геоглифи в района: днес, пет от тях са вече възстановени.   От ноември миналата година, група от археолози от Културния отдел на Ика са заети с възстановяване на великолепието на митичните рисунки, които през последните години са били обезобразени от преминаващите близо до склоновете, съобщава El Comercio.   По-малко известни от линиите на Наска, емблематичните фигури на Палпа са много по-стари и се намират в район, обявен през 1994 г. от ЮНЕСКО за обект на световното културно наследство.   Едно от предимствата на фигурите на Палпа е, че много хора могат да ги видят без да се налага да прелитат, както при линиите на Наска. Въпреки това, за процеса на регистрация, учените използваха дронове, които заснеха изображения от височина тридесет метра.   Предполага се, че геоглифите са направени от културите Паракас и Топара между 500 пр Хр. и началото на нашата ера, много по-стари от линиите на Наска, направени между началото на тази епоха и 650 г. сл. Хр.   \"Тъй като ние завършихме възстановяването на геоглифите на Палпа, повече самолети летят над тази област и аеролиниите предлагат повече полети\", пише El Comercio.   Странното нещо за Палпа е, че линиите показват антропоморфни и фигуративни черти: орка, маймуна, танцьорка, пеликан. Този факт е възбудил желанието на учените да разберат за каква употреба са били предназначени те в пред-колумбовите цивилизации. Смята се, че геометричните форми в Наска са били вид жертвоприношение на боговете за дъжд в района на пустинята.", "date": "2018.05.31", "title": "Новите геоглифи, открити в Перу, са по-стари от Наска"}
{"url": "http://www.classa.bg/%D1%81%D0%B2%D1%8F%D1%82/item/382566-%D1%86%D1%80%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B4%D0%B5%D0%BD%D1%83%D0%BA%D0%BB%D0%B5%D0%B0%D1%80%D0%B8%D0%B7%D0%B8%D1%80%D0%B0,-%D0%BD%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%B2%D0%BE%D1%80%D0%B8-%D1%84%D1%80%D0%B0%D0%BD%D1%87%D0%B0%D0%B9%D0%B7-%D0%B7%D0%B0-%D1%85%D0%B0%D0%BC%D0%B1%D1%83%D1%80%D0%B3%D0%B5%D1%80%D0%B8", "text": "Северна Корея няма намерение да се откаже от ядрената си програма в краткосрочен план, според доклад на ЦРУ, който трима служители от тази агенция разкриха пред NBC News.   \"Всички знаят, че те няма да се денуклеаризират\", призна служител на разузнаването, който е чел доклада. Документът е разпространен в началото на май, дни преди американският президент Доналд Тръмп да отмени планираната среща със своя северокорейски колега Ким Чен-ун.   В този анализ на ЦРУ се оспорва жизнеспособността на евентуалната среща на Тръмп със севернокорейския лидер, чиято цел е да се преговаря за денуклеаризация на Пхенян.   Засега е известно, че срещата на високо равнище между САЩ и Северна Корея може да се състои на 12 юни, според американския президент. За тази цел служители от двете страни се срещнаха в Сингапур с цел да координират въпросите за сигурността и протокола на това възможно заседание.   Текстът на ЦРУ, въпреки малкото очаквания относно срещата, включва и поредица от стимули, които САЩ и Южна Корея може да предложат на Северна Корея срещу ядреното й разоръжаване, като помощ в инфраструктурата и развитието на селското стопанство.   Служителите на ЦРУ също така заявиха, че според анализа, лидерът на Северна Корея може да обмисли откриването на франчайз на западни хамбургери в Пхенян, като знак за добра воля.   Това ще се счита за мирен жест към американския президент, който провъзгласява своята любов към бързото хранене като цяло. Освен това, по време на кампанията си през 2016 г. той каза, че иска да говори за ядрен хамбургер със севернокорейския лидер.   Текстът не уточнява коя марка за бързо хранене ще бъде поканена да присъства на територията на Северна Корея, но идеята ще бъде използвана при възможните разговори със САЩ и за да покаже, че Пхенян е отворен за западните инвестиции.", "date": "2018.05.31", "title": "ЦРУ: Северна Корея няма да се денуклеаризира, но може да отвори франчайз за хамбургери"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382567-%D0%BF%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5-%D0%BD%D0%B0-%D0%B1%D0%B5%D0%B7%D0%BD%D0%B5%D1%81%D0%BA%D0%BB%D0%B8%D0%BC%D0%B0%D1%82%D0%B0", "text": "През май стопанската конюнктура в нашата страна бележи солидно подобрение за втори пореден месец, като общият показател на бизнес климата в нашата страна се повишава с 2,1 пункта спрямо април, когато нарасна с 2,8 пункта, достигайки нов дългосрочен максимум от края на 2008-а година насам, показват резултати от последно проучване на Националния статистически институт (НСИ). Поредното подобрение на стопанската конюнктура е в резултат на по-благоприятен бизнес климат в строителната сфера, в промишлеността и в сферата на услугите при известно понижение в търговията на дребно, отбелязва НСИ. Индексът, определящ бизнес климата в промишлеността, се увеличи с 1,4 пункта спрямо предходния месец, когато нарасна с 0,7 пункта, в резултат на оптимистичните оценки промишлените предприемачи за настоящото бизнес състояние на предприятията. Отчита се известно подобрение на осигуреността на производството с поръчки, като това е съпроводено и с благоприятни очаквания за бизнес активността в сектора през следващите три месеца. Основните пречки, затрудняващи развитието на този отрасъл, продължават да бъдат свързани с несигурната икономическа среда и с недостига на работна сила, отчита последната анкета на НСИ. По отношение на продажните цени в промишлеността, мениджърите очакват запазване на тяхното равнище през следващите три месеца. През май 2018 година показателят „бизнес климат в строителството\" нараства с цели 8,1 пункта след добро повишение с 5,1 пункта месец по-рано, като този подем се дължи на подобрените оценки и очаквания на строителните предприемачи за бизнес състоянието на техните предприятия. По-благоприятни са и техните мнения относно строителната активност през последните три месеца, като и очакванията има за следващите три месеца, отчита НСИ. Най-сериозните проблеми, затрудняващи дейността на предприятията в този сектор, продължават да бъдат свързвани с несигурната икономическа среда, конкуренцията в бранша и недостига на работна сила. По отношение на продажните цени в строителството, преобладаващата част от мениджърите в сектора не предвиждат промяна на тяхното равнище през следващите три месеца. Съставният показател „бизнес климат в търговията на дребно\" обаче се понижава с 1,6 пункта (след повишение през април с 0,5 пункта) в резултат на по-резервираните оценки и очаквания на търговците на дребно за състоянието на техния бизнес. Подобряват се обаче техните прогнози за обема на продажбите, както и за поръчките към доставчици през следващите три месеца, посочва НСИ. Последната анкета отчита засилване на негативното въздействие на фактора „конкуренция в бранша\", който измества затрудненията, свързани с недостатъчното търсене и несигурната икономическа среда. По отношение на продажните цени в отрасъла, очакванията на търговците на дребно са те да останат без промяна през следващите три месеца. В същото време съставният показател „бизнес климат в сектора на услугите\" се увеличава през май с 0,9 пункта след силен ръст със 7,1 пункта през април, като поредното повишение се дължи на по-благоприятните оценки и очаквания на мениджърите за бизнес състоянието на техните предприятия. По отношение на търсенето на услуги настоящата тенденция се оценява като подобрена, но очакванията има за следващите три месеца са по-резервирани. И тук конкуренцията в бранша и несигурната икономическа среда остават основни пречки за развитието на бизнеса в сферата на услугите. Относно продажните цени последната анкета на НСИ отчита, че мениджърите в сферата на услугите предвиждат известно тяхно увеличение, макар че по-голямата част от мениджърите да предвиждат запазване на тяхното равнище през следващите три месеца. Трябва да се има предвид, че проучването на НСИ продължава да отчита солидно представяне на общия бизнес климат в страната, като през май беше достигнато най-високо ниво от края на 2008-а година насам. В същото време общият бизнес климат индекс продължава да се задържа трайно над неговото дългосрочно осреднено ниво", "date": "2018.05.31", "title": "Подобрение на безнесклимата"}
{"url": "http://www.classa.bg/%D1%81%D0%B2%D1%8F%D1%82/item/382559-%D0%B2-%D0%BD%D0%BE%D0%B2%D0%BE%D1%82%D0%BE-%D0%BD%D0%B0%D0%B7%D0%B2%D0%B0%D0%BD%D0%B8%D0%B5-%D0%B8%D0%BC%D0%B5-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BA%D1%80%D1%83%D1%88%D0%B5%D0%B2%D0%BE", "text": "В новото име на нашата страна няма да присъства названието Крушево, каза македонският външен министър Никола Димитров, предаде сръбското радио Б92.   Ръководителят на външната политика на балканската страна отрече появила се в местни медии информация, че в новото название на бившата югославска република ще бъде включено името Крушево. Крушево е село в Западна Македония, където по време на Илинденско-Преображенското въстание (през август 1903 г.) бунтовниците обявяват т.нар. Крушевска република, която е смазана за десет дни от османската армия.   Димитров допълни и какви   се обсъждат между Атина и Скопие за решаване на повече от 20-годишния спор за името на балканската държава. Ние обсъждаме \"Горна Македония\", \"Република Северна Македония\" и \"Нова Македония\", поясни дипломатът.   Гърция и Македония започнаха в началото на 2018 г. инициативи за решаването на спора за името на балканската страна, започнал с отделянето на републиката от Белград през 1991 г. Атина не признава името на северозападната си съседка, защото в Гърция има провинция Македония. Заради блокадата държавата със столица Скопие фигурира в международни организации като Бивша югославска република Македония, (БЮРМ).   Преди около месец Скопие предложи \"Република Илинденска Македония\". Атина обаче отхвърли този вариант.", "date": "2018.05.31", "title": "В новото название име на Македония няма да има Крушево"}
{"url": "http://www.classa.bg/%D1%81%D0%B2%D1%8F%D1%82/item/382560-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D1%85%D0%B0%D0%BA%D0%B5%D1%80%D0%B8-%D1%89%D0%B5-%D1%83%D0%B1%D0%B8%D1%8F%D1%82-30-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D1%83%D1%88%D0%B8", "text": "Бил Гейтс предупреди, че хакерите могат да получат достъп до информация за създаването на биологични оръжия. В същото време те са в състояние да създадат смъртоносна болест, която да убие 30 милиона души за шест месеца.    Това предадоха световни медии. Гейтс отбеляза, че светът е напълно неподготвен за пандемия. В същото време лесното пътуване по света ще помогне на вируса да се разпространи невероятно бързо. За щастие, казва Гейтс, има, надежда.   Вече съществуват антивирусни лекарства и антибиотици, а Фондация \"Гейтс\" предлага безвъзмездна помощ от 12 милиона долара за разработване на универсална ваксина срещу грипа.", "date": "2018.05.31", "title": "Бил Гейтс разкри как хакери ще убият 30 милиона души"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382551-%D1%82%D0%B5%D0%B7%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D1%83%D0%BC%D0%B8-%D0%B8%D0%B4%D0%B2%D0%B0%D1%82-%D0%BE%D1%82-%D0%B0%D1%80%D0%B0%D0%B1%D1%81%D0%BA%D0%B8", "text": "Използваме ги почти всекидневно, но едва ли се замисляме, че са прастари и идват от много далеч. В тази фотогалерия разказваме за няколко думи в българския език, които имат арабски произход. Алкохол   Кафе   Захар   Матрак   Магазин   Жираф   Бакшиш   Еликсир", "date": "2018.05.31", "title": "Тези български думи идват от арабски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382552-%D0%B8%D0%B7-ezikovite-izwra6teniq-%D0%BD%D0%B0-%D0%B3%D1%80%D1%83%D0%BF%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2", "text": "Преди два месеца се захванах да организирам курс по български за датчани в Копенхаген. Направихме интернет кампания за набиране на желаещи, разтичах се нагоре-надолу, за да намеря подходяща зала за провеждане на часовете, един приятел-икономист ми помогна да изчислим финансовата страна на начинането и прочее.   На първата неформална сбирка с бъдещите курсисти, която се състоя в една бирария, първото нещо, което казах на нетърпеливите да изучават нашия език скандинавци, беше следното: \"Хора, българският не е лесен. Даже е f*cking difficult.\"   И те се съгласиха, понеже всеки един от тях към този момент вече беше имал досег с нашите език и култура - една жена пееше български народни песни, друг един беше журналист в престижния столичен вестник Politiken и се специализираше в писане на статии за нашия регион, а останалите имаха български гаджета или съпрузи/съпруги.     Започвам с такова предисловие не за друго, а за да мога да направя един по-плавен, но и по-драматичен преход към същината на статията, а именно - горчивото ми лично наблюдение и убеждение, че българският е f*cking difficult не само за чужденците, но и за самите българи.   На хората отдавна вече не им пука, щом стане дума за извращенията над българския език в интернет пространството.   Знам, знам... знам какво казват всички: „ Като бързам, не внимавам какво пиша \", „На кой му пука за пълния член, щом ме разбират какво искам да кажа?\", и моето любимо извинение: „Некой тука да е от Института по български език към БАН??!?\"   Да бе, вярно. Никой не е! Или ако има такива (а със сигурност има!), те се крият в миши дупки, понеже им е пределно ясно, че ако се осмелят да направят забележка за безумната неграмотност, ще бъдат пребити с палки и вързани със „свински опашки\".   За щастие, всички подобни действия могат да бъдат извършени само виртуално върху крехките и душевно нараними аватари на въпросните старши научни сътрудници, докарвайки им по този начин единствено дълбоки интелектуални травми и безкрайно разочарование.   Аз не съм член на БАН, а и по принцип природата ме е лишила от член, с който да заплашвам със саморазправа неграмотниците. С удоволствие обаче използвам всеки повод, за да порицая всички безочливи, самонадеяни, слабообразовани съграждани, които спелуват собственото си име с грешки, но иначе с показност и гордост, характерни само за най-комплексираните хора, които нямат с какво друго да се похвалят освен с чифт маркови маратонки и златно синджирче (с кръст!), носят тениски с щампа на глаголицата или си татуират лика на Левски върху изваян с анаболи и телешки кюфтета бицепс.   Позволете да ви представя в „насипен\" вариант избрани „бисери\" от комуникацията на една от многото Facebook групи от типа „Българи в ... някъде\".   В случая българите са в Норвегия. NB! Държа да отбележа, че цитатите не са редактирани. И колкото и да съм словоохотлива, смятам, че в конкретния случай коментарът от моя страна е излишен.                                ", "date": "2018.05.31", "title": "Из ezikovite izwra6teniq на групата \"Българи в...\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382553-%D0%B2%D1%80%D0%B0%D1%82%D0%B0%D1%82%D0%B0-%D0%B7%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D1%81%D0%B5-%D0%BE%D1%82%D0%B2%D0%BE%D1%80%D0%B8", "text": "    Това коментира премиерът   по време на брифинг след срещата си с президента на Русия  .   „Директна тръба към момента не е възможна, защото вече втората се строи и е завила към Турция. Това, което си оставихме отворена страница, ако съответветно направим така, че България да бъде действително един стабилен и прогнозируем за Европа - около 9 милиарда евро струва една тръба, ще седнем да говорим тогава, оставаме тази врата отворена, ако се докажем, че имаме интерес“, посочи той.   По думите му пазарът е това, което определя цените, а търсенето определя колко и накъде ще се транспортира.   „Аз знам за тежките отношения, които имахме преди години, но благодаря на колегата, че не е злопаметен и в случая българо-руските отношения се залагат за бъдещето на икономиката и на двете страни“, допълни премиерът.   Двамата политици разговаряха днес в Кремъл, където министър-председателят е начело на българската делегация.   „Можем във всички посоки да придвижваме газ“, коментира Борисов.   Според премиера конкуренцията е шанс за икономиката да се развива.   „Ние сме най-дисциплинираните, най-лоялните в ЕС, вследствие на което ни заобиколиха всички държави“, посочи Борисов.   По думите му  за да бъдем принципни, отказахме, всичко.   „И тогава бяха най-тежките ни отношения с Русия. По-големият прощава, поне при нас“, допълни Борисов.", "date": "2018.05.31", "title": "Вратата за „Турски поток“ се отвори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382554-%D0%B3%D0%BE%D1%82%D0%B2%D1%8F%D1%82-%D0%BA%D0%B0%D1%80%D1%82%D0%B0-%D0%B7%D0%B0-%D0%B0%D0%B4%D0%B5%D0%BA%D0%B2%D0%B0%D1%82%D0%BD%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8-%D0%B4%D0%BE%D1%85%D0%BE%D0%B4%D0%B8-%D0%B2-%D0%B5%D1%81", "text": "    Това заяви в студиото на „Лице в лице” по bTV зам.-социалният министър Султанка Петрова.   „Предложението е в рамките на кампания на Европейската антибедност мрежа за  на гражданите“, посочи Петрова.   Според нея всички държави от ЕС особряват изработването на такъв механизъм.   „У нас пък се подготвя Закон за предприятията от социалната и солидарна, икономика. Това е ново за България, но в ЕС е широко разпространено“, уточни зам.-социалният министър.", "date": "2018.05.31", "title": "Готвят карта за адекватни минимални доходи в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382555-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D1%82%D0%B5%D1%84%D1%82%D0%B5%D1%80%D1%87%D0%B5%D1%82%D0%BE-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D0%BD%D0%B0-1-%D1%8E%D0%BD%D0%B8", "text": "На 1 юни в Централното фоайе на Националната библиотека “Св. св. Кирил и Методий” (НБКМ) ще бъде изложен оригиналният личен бележник на Христо Ботев. През последната година от живота си той е записвал в него данни за литературната си дейност, имена на свои революционни съратници, там е и черновата на стихотворението “Обесването на Васил Левски”, съобщават от библиотеката.    В навечерието на Деня на Ботев и падналите за свободата на България Националната библиотека ще представи и изложбата “Перо и знаме”, посветена на 170-ата годишнина от рождението на Христо Ботев. Откриването е на 1 юни от 11:00 часа в Централното фоайе. Експозицията включва 8 витрини с книги, вестници и други материали, отразяващи различни страни от живота и дейността на поета революционер.    Показани са издания на негови стихове от различни години, сред които и “Песни и стихотворения от Ботьова и Стамболова” (фототипно издание и оригинал от второто издание, 1880), архивно наследство като “Официални румъно-турски документи по минаването на Хр. Ботевата чета през Дунава”, както и портрети на Ботевите четници.Специално изработени тематични табла – “Поет и публицист”, “Борец за свобода” и “По пътя към безсмъртието”, представят документални материали от фонда на Националната библиотека, свързани с живота на Ботев.   На фокус са Прощалното писмо на поета, негова кореспонденция с революционни дейци и др. Изложбата е създадена от библиотечни експерти в отделите “Български исторически архив” и “Библиографско и информационно обслужване”.   Гостите ще се запознаят и с електронната версия на Ботевото тефтерче, съвместно начинание на Националната библиотека и Регионалната библиотека “Христо Ботев”, – Враца.    Това е вторият безценен документ от фонда на НБКМ (след тефтерчето на Васил Левски), намерил подобаващото си съвременно издание в бутиков дигитален проект.", "date": "2018.05.31", "title": "Показват тефтерчето на Христо Ботев в Националната библиотека на 1 юни"}
{"url": "http://www.classa.bg/%D1%81%D0%B2%D1%8F%D1%82/item/382556-%D0%B7%D0%B0%D1%87%D0%B5%D1%81%D1%82%D1%8F%D0%B2%D0%B0%D1%82-%D1%81%D0%BB%D1%83%D1%87%D0%B0%D0%B8%D1%82%D0%B5-%D0%BD%D0%B0-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0,-%D0%BA%D0%BE%D0%B8%D1%82%D0%BE-%D1%80%D0%B0%D0%B6%D0%B4%D0%B0%D1%82-%D0%B4%D0%B5%D1%86%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "След като огласява един от най-големите социални скандали в Турция, Иджлан Ергиз не иска да се доближава до бившето си работно място – държавна болница в покрайнините на Истанбул. Иджлан изнася данни, че през   миналата година са минали стотици малолетни момичета, съобщава „Дойче веле“.   Само за 5 месеца броят на децата – родилки е около 300. За 115 от тях властите изобщо не са уведомени, въпреки че законът го изисква. Прокуратурата в Турция е задължена да проверява всички случаи на бременност при малолетни, но това на практика не се случва. Посегателствата се извършват често в училищата и в религиозните интернати. Турското правителство се намира под силен обществен натиск по въпроса. Вицепремиерът Реджеп Акдаг дори заплаши педофилите и сексуалните насилници с принудителна кастрация. Реално обаче, държавата в повечето случаи си затваря очите.   Турското министерство за мюсюлманското вероизповедание – Дианет, дори обяви, че 9-годишни момичета могат да бъдат омъжвани. След протести текстът в официалния сайт беше, изтрит.    Но в Турция все още има много хора, които подкрепят детските бракове.", "date": "2018.05.31", "title": "Зачестяват случаите на малолетни момичета, които раждат деца в Турция"}
{"url": "http://www.classa.bg/%D1%81%D0%B2%D1%8F%D1%82/item/382557-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D0%BF%D0%BB%D0%B0%D1%88%D0%B0%D1%82-%D1%81-%D0%B2%D0%BE%D0%B9%D0%BD%D0%B0-%D0%B2-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Президентът на Филипините Родриго Дутерте заяви, че страната може да влезе във война, ако филипински войници пострадат в спора за  , съобщава топ съветник на държавния глава, цитиран от АФП.    Думите на Дутерте са в отговор на появила се информация, че Пекин тормози войници на Манила в, региона.   Паг-аса, по-добре познат като Титу, е най-големият остров с филипински войници в спорното Южнокитайско море. Депутат от опозицията заяви по време на конгресно изслушване, че по-рано този месец китайски хеликоптер на ВМС е тормозил филипински войници на Втората плитчина на Томас, която се контролира от Манила. Китай, Бруней, Малайзия, Тайван, Филипините и Виетнам имат претенции към Южнокитайско море.", "date": "2018.05.31", "title": "Филипините плашат с война в Южнокитайско море"}
{"url": "http://www.classa.bg/%D1%81%D0%B2%D1%8F%D1%82/item/382558-%D0%BA%D0%B8%D1%82%D0%B0%D0%B9-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D1%81%D0%B0%D1%89-%D0%BF%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%B2-%D0%B4%D0%BE%D0%B1%D1%80%D0%BE-%D0%B7%D0%B4%D1%80%D0%B0%D0%B2%D0%B5", "text": "Китай за първи път изпреварва САЩ по очаквана при раждането   в добро здраве, съобщава БТА, позовавайки се на Световната здравна организация.    Анализът на данните от 2016 г. показва, че китайските бебета могат да очакват 68,7 години живот в добро здраве, в сравнение с 68,5 години за американските. Очакваната средна продължителност на живота все още е по-голяма за новородените в САЩ, отколкото в Китай - 78,5 години срещу 76,4 години. Според анализираните данни последните 10 години от живота на американците не се очаква да преминат в добро здраве.   \"Показателят изгубени години в добро здраве - фактор в изчисляването на очакваната продължителност на живота при раждането, е по-нисък за страни като Китай, Япония, Корея и други азиатски държави с по-високи доходи, отколкото за западните страни\", отбелязва Алисън-Клемънтс Хънт от СЗО.   САЩ са една от петте страни заедно със Сомалия, Афганистан, Грузия и Сейнт Винсент и Гренадини, за които очакваната при раждането продължителност на живота в добро здраве е намаляла през 2016 г. Най-добри перспективи има пред бебетата в Сингапур, където средната продължителност на живота в добро здраве е 76,2 години. Следват Япония, Испания и Швейцария. В общото подреждане САЩ заемат 40-о място, а Китай - 37-мо. Китай \"догонва\" САЩ по средна продължителност на живота, като се очаква да ги изпревари по този показател през 2027 г.   Япония продължава да е първенец по най-голяма продължителност на живота - средно 84,2, години. Това означава, че родените през 2016 г. година бебета са първите, които имат шанс да посрещнат следващия век.", "date": "2018.05.31", "title": "Китай изпревари САЩ по продължителност на живота в добро здраве"}
{"url": "http://www.classa.bg/%D1%81%D0%B2%D1%8F%D1%82/item/382549-%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D0%BB%D0%B8-%D0%B5,-%D1%87%D0%B5-%D0%B4%D0%B0%D0%B4%D0%BE%D1%85%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%BD%D0%B0-%D0%B1%D0%B5%D0%B6%D0%B0%D0%BD%D0%B5%D1%86%D0%B0-%D0%B3%D0%B5%D1%80%D0%BE%D0%B9", "text": "Милиони останаха възхитени от смелата постъпка на малийския бежанец Мамуду Гасама, спасил малко дете в Париж. Но правилно ли беше да го възнаграждават с френско гражданство? - пита коментаторът на ФАЦ Райнхард Мюлер.           Кой ли няма да се възхити от храбрата постъпка на Мамуду Гасама от Мали, който като светкавица се изкатери по фасадата до четвъртия етаж на парижка сграда, за да спаси едно дете, докато всички останали просто зяпаха? Видеото, заснето от случайни минувачи, отведе Мамуду Гасама право в Елисейския дворец, където президентът Макрон му обеща бързо да получи френско гражданство. В същото време държавният глава даде ясно да се разбере, че това не се отнася до всички малийски сънародници на Гасама, които и занапред са заплашени от репатриране. Но образцовата постъпка, която милиони хора видяха благодарение на заснетото видео, била достатъчно оправдание за такова необичайно решение. Посланието на Макрон: за да останете тук, трябва да го заслужите.   Това няма нищо общо с правото на политическо убежище - защото за получаване на убежище трябва да е налице политическо преследване. Случаят \"Гасама\" се разиграва по-скоро по правилата в онези приемащи мигранти държави, които се водят от собствените си нужди и подлагат кандидатите на внимателна проверка, преди да решат кой има право да остане. И единият, и другият път към натурализация си имат основание. А за онези, които нямат право на политическо убежище, все пак може да се намери някакъв начин да останат легално в съответната страна. Но този начин, тези специални обстоятелства трябва да бъдат, уредени. Това е главният въпрос - и неговото решаване не бива да се предоставя нито на случайността, нито на президентското великодушие.  ", "date": "2018.05.31", "title": "Правилно ли е, че дадоха гражданство на бежанеца-герой?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382550-31-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1815 г. е провъзгласено създаването на Кралство Нидерландия, което включва и днешна Белгия.    През 1876 г. по време на Априлското въстание четата на Христо Ботев изчаква в района на връх Веслец подкрепление от околните  села; след като се разбира, че въстанието в Трети революционен окръг е осуетено, четата се насочва към Врачанската планина.    През 1894 г. приключва мандата на Стефан Стамболов като министър-председател на България. За премиер е избран Константин Стоилов.    През 1902 г. в Санкт Петербург е подписана тайна българо-руска военна концепция.    През 1903 г. четите на Пандо Кляшев и Васил Чекаларов водят сражения на върховете Локвата и Виняри.    През 1910 г. е създаден Южноафриканският съюз.    През 1924 г. СССР подписва споразумение с Пекин, според което Вътрешна Монголия е „неделима част от Република Китай\" и чийто суверенитет СССР обещава да уважава.    През 1927 г. последният автомобил Форд Модел „Т\" излиза от конвейерната линия - той е 15 007 003-ият екземпляр на модела.    През 1946 г. е основан АНТК „Антонов\".    През 1946 г. е открито летище „Хитроу\" край Лондон.    През 1952 г. Дуайт Айзенхауер се отказва от активна служба в армията на САЩ.    През 1962 г. - Конфедерацията Западна Индия се разпада.    През 1969 г. се създава Национален комитет за европейска  сигурност и сътрудничество.    През 1974 г. Сирия и Израел подписват споразумение, с което се слага край на Йомкипурската война.    През 1996 г. България отправя молба за членство в Централноевропейското споразумение за зона за свободна търговия (ЦЕФТА).    През 1996 г. България, заедно с Албания, Беларус и Украйна, е приета за член на Централноевропейската инициатива (ЦЕИ).    През 2000 г. за последен път се излъчва програмата на БНТ „Ефир 2\".    През 2001 г. за химн на Българската армия официално е обявен маршът „Велик е нашият войник\".    През 2002 г. започва Световно първенство по футбол 2002 в Япония и Южна Корея.    През 2003 г. самолетът на Еър Франс „Конкорд\" извършва последния полет на този модел.    През 2004 г. грешка по време на рутинно софтуерно обновяване в Канадската кралска банка става причина за тридневно объркване на 10 милиона салда.  ", "date": "2018.05.31", "title": "31 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/382541-%D0%B4%D0%B0-%D1%82%D0%B0%D0%B1%D1%83%D0%B8%D1%80%D0%B0%D0%BC%D0%B5-%D0%BB%D0%B8-%E2%80%9E%D1%82%D0%B0%D0%B1%D1%83%E2%80%9D", "text": "Голям обществен гняв предизвика чалга парчето „Табу” на Антонина с текста на Вапцаровото „Прощално”. Не се изненадвам, но се питам защо е тоя гняв. Парчето е еротично, текстът любовен, изпълнителката го рецитира, не пее (представяте ли си, ако пееше с характерната фолк орнаментика!).   Сюжетът е общо взето стандартен. На музикален фон от ориенталски зурни поразсъблечена кокетка раздава сластни пози, а едни нискочели пичове по татуировки точат лиги, за да я изконсумират. Звучи в речитатив „Понякога ще идвам във съня ти…”, което навява асоциации с мокри сънища… и още нещо.   Бизнес, приятели! Фолк дивата всичко е изпипала в своя „проект”, както тя го нарича, даже се е информирала за авторските права: изтекли са, всичко е точно.   Извадено от прекия контекст на написването си, „Прощално” е любовно стихотворение, има и еротичен привкус. Свързвайки го със смъртта, не можем да не си спомним Жорж Батай, който казва: „Еротизмът е, мисля аз, утвърждаване на живота дори и в смъртта.” Ще добавим, че чувствената любов – еротиката – отдавна се интерпретира като тъмен порив („нагон” – Фройд) към смъртта, на който Маркиз дьо Сад дава един брутален художествен и философски образ.   При Вапцаров, който има само две „чисто” любовни творби („Любовна” и „Прощално”) наблюдаваме известно съвпадение между лирическа и биографична еротика; при Ботев ги виждаме по-пряко заявени: „ще умре един от нас/ – ил мъжът ти, или аз” („Ней”), но на ред други места („До моето първо либе”, „На прощаване” и т.н) лирическият му герой избухва в спонтанен порив към смъртта за Отечеството „пред коя и любов немее”.   Тук не се занимавам със сложните многопластови връзки между смъртта, любовта и еротиката, имплицирани в творбите на Вапцаров и Ботев; правил съм го на други места и то на по-млади години. Смея да твърдя обаче, че авторката на парчето е налучкала връзката между тия две начала, за да ги превърти в музикално-словесен комерсиален продукт.   Въпросът ми е доколко сме убедителни, като се възмущаваме от опошляването на Вапцаровите и Ботевите героични литературно-битийни жестове? И дали трябва да табуираме „Табу”?   В края на 60-те – началото на 70-те години се появиха две естрадни изпълнения по текст на христоматийната Вапцарова творба „Пролет, моя” и музика на Йосиф Цанков. Изпяха ги Маргрет Николова (първа) и Паша Христова (втора), която през 1971 г. взе даже„Златният Орфей”. Преди туй обаче в литературния и ежедневния печат се явиха правоверни партийни поети, критици и общественици (ох, не помня кои бяха!), яростно възнегодували срещу превръщането на стихотворението (революционно според тях) в пошъл шлагер. С пяна на уста те обругаха композитора, певицата, Радио София, Българска телевизия и други отговорни за културата институции, допуснали тази груба политическа грешка.   Да си поет и общественик тогава беше едно и също, но пък певците и композиторите също бяха общественици и верни на идеологията. Те отвърнаха подобаващо, изтъквайки, че не е политическа грешка, а напротив едно революционно стихотворение да достигне чрез естрадата до съзнанието на широките народни маси и да се запее от тях. Истината е, че „Пролет моя” звуча кратко в националния ефир и май не допадна особено на въпросните народни маси, та те не я запяха. Ние, имам предвид тогавашното поколение студенти, припявахме песента с подчертано пародиен оттенък. Стихотворението, разбира се, остана.   Според фолк дивата Антонина в кючека „Табу”, който за нея не бил кючек, се пародират табутата, тук имало тънка еротика (sic!), идеята била да се провокира зрителят слушател, както и да се приобщи поезията на Вапцаров към младото поколение – иначе казано тя да снизходи до широките народни маси. Антонина справедливо посочва, че ако парчето не било фолк, не щяло да бъде така обругано. Всичко това става сред разгара на абитуриентските балове, когато фолкът се радва на особена почит и еротичният му контекст мами даже учителки на средна възраст.   Но според възмутената интелектуална общност, както и някои обществено будни писатели, въпросният акт е кощунствен, това е връх на общонародното опростачване, „четвърти разстрел” на поета, има и такива във Фейсбук, дето искат съд, забрана, линч едва ли не. Подобни хули бяха отправени и към поета Петър Чухов, който си позволи иронична перифраза на Вапцаров и това му донесе, меко казано, неприятности отстрана на СБП, свързани с присъдената му награда „Иван Пейчев”. Отнесоха го също и неговите защитници, настояващи, че това не е гавра с Вапцаров, а тънка метафора…   Нещата не са еднозначни, мога да добавя. Не чух и не видях някой да протестира, когато една турбо рокаджийска група взе текстове на Ботев, Чинтулов, Вазов и не помня кой още революционен български поет и ги изпя по концерти в съпровод на димки и фойерверки. Това, изглежда, се смята за патриотично и от сън събуждащо.   От друга страна, телевизиите честичко в развлекателни и недотам развлекателни предавания с възхищение ни показват стокилограмови патриоти, които се събличат по потници пред камерата, демонстрирайки върху пищни гърбове, гърди, бицепси, обръснати темета и крайници татуировки на Ботев, Левски,… Хитлер, Сталин, Путин, комбинирани със свастики, петолъчки и друга родолюбива символика.   Каква радост за късополите водещи! Със същите знаци на чела, с хоругви, байраци и някоя и друга сопа тези горди националисти викат по стадионите, дефилират тържествено по улиците като факлоносци на „Луков марш”, а полицията ги пази пред смаяните погледи на световната демократична общественост. Сред тях има и деца, и тийнейджъри. Мяркат се и политици. А от своя страна кметът на София и министър-председателят боязливо отронват някоя смъмряща приказка, хем за да не накърнят гражданските им права, хем да не разгневят коалиционните си партньори.   Рекламите на „Луков марш” се лепят по стените, виждаме ги в тоалетните на Софийския университет, чистачките търкат, но не могат да ги изчегъртат. Графитите с неофашистки текстове и образи са като птицата Феникс, замазват ги, но те отново се появяват. Тениски с любимите вождове на пролетариата са много на мода. Гъмжи от интернет сайтове – кой от кой по-националистически, „Луковски”, разбирай неофашистки.   Да разгледаме и сергиите за книги, витрините на книжарниците. Нацистката, неонацистката, негационистката, антисемитската литература греят в характерните си цветове и фотографии. Разнообразието е впечатляващо. Издават се, купуват се, преиздават се, пак се купуват. Както пише Умберто Еко в „Махалото на Фуко”, винаги има кой да преиздаде съчинения като „Протоколите на Сионските мъдреци”. А оригинално издание на „Моята борба” от 40-те години върви от 500 лева нагоре при антикварите.   Речитативът на Аделина, апликиран върху зурните на фолк кючек не е страшен, той няма да разстреля отново Вапцаров, който според певачката (простено да й е!) бил обесен. Откак съществува, масовата култура винаги е черпела и ще черпи от високата култура, ще превръща с комерсиална цел нейните образци в сурогати. Важното е „Табу” да се продава, мисли производителят, но по-важното според мен е колко време ще се, продава.    Мисля, че няма да е задълго. Все още не сме достигнали дъното.", "date": "2018.05.31", "title": "Да табуираме ли „Табу”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382542-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%BD%D0%B5%D1%81-%D0%BA%D0%B0%D1%82%D0%BE-%D0%B2-%D0%BE%D0%BD%D0%B0%D0%B7%D0%B8-%D1%84%D1%80%D0%B0%D0%B7%D0%B0-%D0%BD%D0%B0-%D1%86%D0%B0%D1%80-%D0%B1%D0%BE%D1%80%D0%B8%D1%81", "text": "Историята обича да си прави шеги: една фраза на Борис III, промълвена в тежък разговор с Рибентроп през лятото на 1942, е на път да се превърне в девиз на съвременната българска политика към Русия. А не бива. Ето защо:             Говорители и на ГЕРБ, и на БСП използват свободно въпросната фраза като аргументация за действията на нашата дипломация по отношение на Москва. Консенсусът не винаги е хубаво нещо - когато има широко съгласие по подвеждаща цел, нещата са по-скоро тревожни. Какъв е проблемът ли? Засега той е интелектуален - демонстрация на грешна оценка и непознаване както на историята, така и на съвременната ситуация.   Историята   Дори да приемем безрезервно твърдението на историци, че Борис III наистина е казал „Винаги с Германия и... (попарвайки доволната усмивка на Рибентроп) никога против Русия\"*, това е изречение, което просто не е отговаряло на истината - както тогава, така и през предходните и последващите десетилетия. През 1942 година България е била част от пакт (военен съюз), който вече е бил в жестока война с Русия. Фактът, че не сме пратили войски на източния фронт и сме запазили дипломатически канали за комуникация, не означава, че не сме били против Русия. Положението е било точно обратното: подпомагали сме воюващите срещу нея по логистични, стопански и политически начини. И когато СССР идва до нашата граница, бързо \"поправя\" формалната липса на обявена война.   Путин и Борисов в София през есента на 2010 година       Второ и по-важно: дори Борис III да е смятал, че това е неговият девиз, следването му не е довело до много позитиви за страната. Третото българско царство е унищожено, голяма част от интелигенцията - също, а България губи суверенитет, ставайки съветски сателит за 45 години. При тези резултати, да се обявява точно този \"девиз\" за съвременен пример, е просто абсурдно.   Ако тази фраза продължи да възкръсва отново и отново, Бойко Борисов ще може да се похвали с нова диплома - този път от университета \"Борис III\" (след успешното завършване на конкурентните ВУЗ-ове \"Живков\" и \"Сакскобургготски\"). С това политическите висши учебни заведения на модерна България ще започнат да се изчерпват и премиерът ще трябва да се насочи към Магнаурската школа за следдипломна специализация.   Какво е ЕС   Но да оставим историята настрана. Медийното търкаляне на проблематичната фраза демонстрира и дълбоко неразбиране на същността на ЕС. Това не е обединение под диктат на великите сили - Германия, Франция, Русия, САЩ или някой друг, та ние да трябва да \"балансираме\" между техните ултиматуми. Борис III не е имал богат избор и е взимал решения с германски или руски войски на границата. В такава ситуация лавирането, компромисите и лисичите хитрости са били наложителни, макар в крайна сметка да не са довели до кой знае какво.   За разлика от положението в онези години, ЕС е доброволна форма на интеграция на Европа. Никой не е насилван да влиза в Съюза (напротив, обикновено има съпротива срещу нови страни-членки). И никой не е задължаван да остане в Общността, както показва Брекзит. Затова е крайно време да се спре с инсинуациите, че някой ни извива ръцете за нещо - например да не си дружим с Русия или да не си уважаваме националната култура и история.   Когато обаче си заявил суверенно, че искаш да си член на ЕС, че искаш да си партньор на останалите 27 страни-членки, имаш задължение да се държиш като такъв. И когато има обща политика на ЕС, тя е и твоя политика, а не \"външен диктат\". Германия и Русия се сближават?   Любителите на фразата на Борис III ще кажат, че точно днестя може най-накрая да се изпълни, защото Русия и Германия „се сближават\" - Меркел и Макрон бяха на гости в Русия и обсъдиха икономически проекти. Социологът Андрей Райчев дори видя потенциал за нова ос - Париж, Берлин, Москва, Пекин, която щяла да бъде кошмар за САЩ. По сходна логика (или липса на такава) Швейк е бил убеден, че Турция стои зад убийството на ерцхерцог Фердинанд в Сараево, което става повод за Първата световна война.   Подобни разсъждения също демонстрират нежелание да се гледа сериозно на ЕС като политически проект. Вместо това ЕС се представя като конспирация на големите държави - Германия и Франция, които прокарват своите си интереси за сметка на малките. Създава се впечатление, че сме загубили нещо без особена полза в замяна. Елементарен баланс би показал, че подобна загуба за България няма - позитивите от еврочленството са безспорни.   И въпреки че нямаме загуба, \"сближаването\" на Германия с Русия се представя като обещание за големи бъдещи печалби. За начало обаче това \"сближаване\" е силно надценено: ЕС не е променил позициите си по нито един ключов геополитически въпрос - Украйна, Сирия, \"Скрипал\" или Иран. Истината е, че ЕС иска запазване на иранската ядрена сделка и затова води разговори с Москва. Също така текат преговори по икономически проекти. Но нищо от това не води до стратегическо преориентиране на Европа към Русия, както се инсинуира. НАТО и САЩ продължават да бъдат основен гарант на европейската сигурност и това няма да се промени в близко бъдеще. А е така, защото въпреки различията този стратегически съюз е изгоден както за ЕС, така и за САЩ.   Да, хубаво би било Европа да включи и Русия. Проблемите пред тази перспектива са само два (освен че Русия не е проявила желание за членство в ЕС). Първо, за съжаление, режимът на Путин не е демокрация и не отговаря на базовите критерии за евроинтеграция. И второ, анексията и влизането с войски на територия на друга държава е нарушение на императивна норма на международното право (jus cogens), което не може да бъде санирано. Докато тези два проблема не се отстранят, трайно \"сближаване\" между ЕС и Русия трудно може да има. Но мирното съжителство трябва да е гарантирано. И не са изключени съвместни действия като това по иранската ядрена сделка.   Даниел Смилов   Каква риба ще хванем?   Шумът около \"сближаването\" има за цел да убеди хората, че водата се е размътила и ние ще уловим в нея много руска риба. Президентът Радев отиде с надежда да хване поне кит, но се върна с празни мрежи и обещания за бъдещ богат улов. Борисов също отива с голям рибарски екип от министри, които основно ще ловят газови риби от подводни тръби.   Спор няма, добре би било турската газова тръба да мине и през България на път към Европа. Това ще носи доход от транзитни такси в размер на стотина милиона евро годишно, след като изплатим съоръжението. Но ако цената за тази тръба е да построим и АЕЦ \"Белене\", сметката може да излезе солена, а китът може да се окаже цаца или дори пираня, която да опоска публичните ни финанси. Някой би се замислил защо се вдига толкова шум около тези проекти, сякаш от тях зависи просперитетът на България в бъдеще. На фона на скромните и спорни печалби от руския \"малък шлем\", Европейската комисия предложи България да получи безвъзмездно 8 милиарда евро в периода 2021-2028 година, което е с 10% повече от получаваното досега.   Затова вместо да залага на фразата на цар Борис III, Борисов би могъл да обмисли свой, оригинален, девиз.    Например този: \"Винаги с ЕС, а пък в Русия с едно наум\".  ", "date": "2018.05.31", "title": "България днес - като в онази фраза на цар Борис?"}
{"url": "http://www.classa.bg/%D1%81%D0%B2%D1%8F%D1%82/item/382543-%D0%B6%D0%B8%D0%B2%D0%B5%D0%B5%D0%BC-%D0%BF%D0%BE-%D0%B7%D0%BB%D0%B5-%D0%BE%D1%82-%D0%B6%D0%B8%D0%B2%D0%BE%D1%82%D0%BD%D0%B8", "text": "Тези кадри потрисат: филм на германската телевизия BR разказва за ужасяващите условия, в които живеят много българи в Мюнхен. \"По-зле сме от животните\", казва един от героите в телевизионния репортаж.             \"Живеят като кучета, като улични песове, казват самите те. В Мюнхен бездомниците от България са много. Спят под мостовете или в парковете. Някои от тях живеят в баварската столица от над десет години. Работят като надничари срещу жълти стотинки. Сега ни взимат на обиколка из града, за да ни покажат как живеят\", четем в анонса на 7-минутния телевизионен репортаж на Bayеrischer Rundfunk (BR), излъчен във вторник в късните часове.   \"Искам да живея като нормален човек\"   Видеото започва с кадър от сградата на \"Arbeiterwohlfahrt\" - благотворителна организация в помощ на работниците. Там Саваш Тетик съветва български надничари в Мюнхен. В много от случаите става дума за хора, чието единствено притежание са дрехите на гърба им. \"В България имам къща и имот. Ако там имах работа и пари, никога нямаше да дойда да живея тук\", казва Стефан Янков пред камерата на BR. \"Вижте, при нас в България приемаме добре чужденците. А тук не се отнасят добре към нас. Никой не ни помага. Тук живеем по-зле от животните. И аз искам да живея като нормален човек. Да работя, да се храня, да се къпя\", оплаква се българинът и разказва, че от 20 дни не си е сменял чорапите.     Стефан Янков говори на турски - както повечето от българските герои в този репортаж. Някои от тях живеят от 15 години на улицата. \"Представете си само: хора, които работят по цял ден, по строежи или някъде другаде, са принудени да спят на улицата. Или ако имат късмет, в някой автомобил. Те нямат жилище, в което да се приберат, а на следващия ден трябва отново да станат в 6 сутринта и да отидат на работа\", казва Саваш Тетик.   Българите отвеждат журналистите от BR на обиколка из района около мюнхенската Централна гара. Там е и Шилерщрасе, където издават разрешителни за еднократно пренощуване в бившата Баварска казарма, която е собственост на общината. Но там може да се нощува само от ноември до края на април. \"Нямаме никакви интимни отношения. Не можем да правим такива неща на улицата. Да не сме като кучетата? Така не може\", обяснява Невена Арнаудова пред камерата в присъствието на своя партньор. Жената не разбира защо Баварската казарма е отворена само през зимата.   \"Съвсем близо до Шилерщрасе се намира и мястото, където всяка сутрин българските надничари чакат да бъдат наети на работа. Те предлагат услугите си срещу 6 до 10 евро на час. Понякога обаче стават жертви на измама и в края на работния ден не получават надницата си\", разказват репортерите на BR. Българите споделят пред германските журналисти, че полицаите често ги контролират без причина - понякога по няколко пъти на ден. Това е \"расова дискриминация\", казва бездомникът Борис Златков. Само тези думи произнася на български, през останалото време и той говори на турски език.   Театралният режисьор Карник Грегориан също застава пред камерата на Bayеrischer Rundfunk. Най-новият му проект \"Tagasyl\" е театрален пърформанс, в който бездомни надничари от България описват живота си в Мюнхен. \"Тези хора нямат никакъв друг шанс, освен да избягат от страната си. Защото след присъединяването на България към ЕС животът им не стана по-лесен. Стана дори още по-труден.\"   \"Мизерията и гладът ги карат да тръгнат към Германия\", казва дикторският глас в репортажа, а през това време се вижда сцена с трима бездомници от България, насядали до една ограда. \"Не, те не са нелегални мигранти. Те са граждани на ЕС. И имат пълното право да живеят и работят в Германия. Много от тях са изоставили семействата си, децата си, жилищата си в България. Малкото, което изкарат в Мюнхен, отива за храна. А покрив над главата? За тях това е немислимо. Тъй като Баварската казарма затваря врати от 1 май, те се принудени да спят под открито небе\", се казва по-нататък във филма. Бездомник     \"Нормално ли е да спя тук? Да не съм животно?\"   Ангел Дамянов показва на журналистите мястото, където е спал последната нощ - на открито под дъжда. \"Нима аз съм нещо по-различно от германците? Аз съм гражданин на ЕС, работя и плащам данъци в Германия. Нормално ли е да спя тук? Да не съм животно? Нека канцлерката Меркел да ми отговори на този въпрос.\"   Бюлент Кюлюкчю, който също е част от режисьорския екип на театралния пърформънс \"Tagasyl\", се надява, че покрай тяхната инициатива повече хора ще узнаят какви мъки изживяват българските надничари в Мюнхен. \"Надявам се, че Баварската казарма ще отвори целогодишно. Там има легла за тези хора. Но просто не ги пускат вътре\", казва Кюлюкчю пред камерата.   В края на филма репортерите отвеждат зрителя до Райхенбахбрюке - мост, под който нощуват много хора от България. Преди време този импровизиран лагер е бил подпален от непознати лица. \"В тази нощ бях просто разбит от работа. Спях като пън. А беше избухнал силен пожар. Добре, че синът ми ме измъкна от този кошмар. Всичко, което имах, изгоря. Всичко!\", разказва Георги Лазаров. \"Отгоре на моста - туристи и купонджии. А долу, - мизерия.    Тези хора работят и плащат данъци, но са принудени да живеят като улични кучета\", се казва в края на репортажа на BR, който можете да гледате тук.", "date": "2018.05.31", "title": "Живеем по-зле от животни"}
{"url": "http://www.classa.bg/%D1%81%D0%B2%D1%8F%D1%82/item/382544-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B2%D0%B5%D1%87%D0%BD%D0%B8%D1%8F-%D1%85%D0%B0%D0%BE%D1%81", "text": "В тази страна хаосът и нестабилността винаги дебнат зад ъгъла. Дори само списъкът на италианските министър-председатели през това десетилетие показва по какво Италия се отличава от останалите големи държави в ЕС.             Берлускони, Монти, Лета, Ренци, Джентилони, а сега, навярно само за няколко месеца: Котарели. Дори само списъкът на италианските министър-председатели през това десетилетие показва по какво тази страна се отличава от останалите (големи) държави в ЕС. Там хаосът и нестабилността винаги дебнат зад ъгъла - същото се случва и в момента. При това италианската икономика далеч не изглежда толкова зле.   Но как да се сплотят силите за нужните основополагащи реформи, след като на всеки италиански кабинет хронично му се клати столът? А за ЕС съвсем нямаше да е зле, ако Италия беше силен, предвидим фактор, който мощно работи за бъдещата дееспособност на Евросъюза. В момента обаче страната губи може би най-важния си капитал: доверието. Подяждат го многобройни нови рискове.      И ако наесен действително се стигне до нова предизборна борба, съсредоточена главно около европейското бъдеще на Италия, избирателите ще бъдат изправени пред екзистенциално, решение. Европейският небосклон, който напоследък леко беше просветлял, сега отново притъмнява.    ", "date": "2018.05.31", "title": "В страната на вечния хаос"}
{"url": "http://www.classa.bg/%D1%81%D0%B2%D1%8F%D1%82/item/382545-%D0%BD%D0%B0%D0%B9-%D1%82%D0%B5%D0%B6%D0%BA%D0%B0%D1%82%D0%B0-%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%BE%D1%82-2014-%D0%BD%D0%B0%D1%81%D0%B0%D0%BC", "text": "Това е най-тежката ескалация на насилието по границата между Израел и Газа от 2014 насам: палестинци изстреляха над 70 снаряди, Израел отвърна на удара. А мирен протест на палестинци беше наречен \"цинично шествие\".           Риболовен кораб, украсен с палестински знамена и придружен от многобройни малки рибарски лодки, потегля от ивицата Газа. Денят е вторник (29.05.), вече е обяд. На борда на кораба са болни и безработни палестинци, които искат да разкъсат израелската морска блокада. Така твърдят организаторите на акцията.   Израелските военноморски сили блокират морските пътища към Газа от над десет години. Оттогава палестинските рибари нямат право да навлизат на повече от шест мили навътре в морето. Отвъд тази граница израелците обстрелват рибарските лодки.   Във вторник обаче напрежението е особено голямо. Докато корабът и рибарските лодки навлизат в открито море, израелските военновъздушни сили извършват първите си въздушни удари по цели в ивицата Газа. Рано сутринта сирените предупреждават всички израелски жители около ивицата Газа да се укрият в скривалищата си. Ударите идват в отговор на атаката на войнстващи палестинци, изстреляли до онзи момент близо 30 снаряди срещу израелски селища. Става дума за най-ожесточения обстрел от края на последната война в Газа през 2014 година. Повечето снаряди се прехванати от противоракетната система на Израел. Няколко снаряда обаче избухват на израелска територия в непосредствена близост до една детска градина. Вероятно зад палестинските атаки стои групировката \"Ислямски джихад\", която иска да отмъсти за своите трима убити привърженици: в неделя израелската армия атакува един граничен пункт в ивицата Газа, след като до граничната ограда беше открито взривно вещество. Военна ескалация в Газа   Израелският министър на отбраната Авигдор Либерман написа във вторник в Туитър следното: \"Предприехме мащабна атака върху терористичните структури в Газа (...) \"Хамас\" и \"Ислямски джихад\" вече плащат солена цена. Ударите са насочени точно срещу тях.\" Израелската армия информира, че е атакувала над 30 цели в ивицата Газа. След което последваха нови ракетни нападения и престрелки.   От вторник досега палестинците се изстреляли общо над 70 снаряди и ракети срещу израелска територия. В отговор на това израелската армия извърши въздушни удари срещу 60 цели на радикалните палестински организации \"Ислямски джихад\" и \"Хамас\". Засега е известно, че трима израелски войници са били ранени. Няма информация за жертви от палестинска страна. Същевременно САЩ настояха за свикване на извънредно заседание на Съвета за сигурност във връзка с палестинските нападения. Преди две седмици САЩ отхвърлиха предложението за независимо разследване на насилието по границата с Газа. От Белия дом тогава съобщиха, че отговорността за ескалацията на насилието е изцяло в ръцете на \"Хамас\". Затова не било нужно Израел да бъде призоваван към въздържаност.     Мирният протест срещу израелската морска блокада   Един регион в безизходица   Преди да потеглят от пристанището в Газа, активистите от рибарските лодкии кораба не хранят илюзии, че ще достигнат предварително обявената си цел - пристанището Лимасол в Кипър. \"Мечтая си някой ден да имаме възможност да пътуваме по море в чужбина. Но израелците няма да ни пуснат. Не искам повече кръвопролития. Но ситуацията тук става непоносима. Ние искаме само свобода\", казва 21-годишният студент в Газа Мохамед Мутаир. Една млада жена също е дошла на пристанището, за да подкрепи акцията. \"Никой не ни помага да заживеем тук нормален живот\", казва 38-годишната Сулаф Масри.   Според израелската армия, тази акция също е дело на организацията \"Хамас\" и в специална декларация нарече мирния протест \"цинично шоу\". В късния следобед израелските военноморски сили сложиха край на \"шоуто\" и откараха кораба и лодките в израелското пристанище Ашдод.   Драмата с \"Мави Мармара\"   С въпросната акция организационният комитет на т.нар. \"Марш на завръщането\" иска да насочи вниманието на международната общественост върху израелската морска блокада. Датата не е избрана случайно. Преди осем години израелски специални части щурмуваха кораба \"Мави Мармара\", който се опита да достигне до Турция. При нападението загинаха деветима турски граждани.   Акцията е част от масовите протести, които бушуват от края на март в граничната област на ивицата Газа. Досега при протестите бяха убити над 100 палестинци. Хиляди бяха ранени. Израел обвинява \"Хамас\", че използва протестите, за да извдършва терористични нападения. Организаторите на протестите пък твърдят, че целта на демонстрациите е да насочат вниманието върху правото на завръщане на палестинските бежанци, избягали между 1948 и 1967 година.   За мнозина палестинци обаче на преден план стои нещо друго: фактът, че дългогодишната блокада и безнадеждната ситуация в Газа доведоха до растяща бедност, висока безработица, хронична липса на електричество, плътно затворени граница. А това са само някои от проблемите на хората в Газа.   Египет временно отвори единствения си граничен пункт в ивицата Газа по време на Рамазана. Автобусите, които прекосяват границата обаче, са много, малко. В списъка с чакащи да преминат границата има 20 000 души.", "date": "2018.05.31", "title": "Най-тежката ескалация от 2014 насам"}
{"url": "http://www.classa.bg/%D1%81%D0%B2%D1%8F%D1%82/item/382546-%D1%81-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B4%D0%B5%D0%BB%D0%B8%D0%BC", "text": "    Не сме съседни страни, политическите ни отношения се определят от нашата обща политика на ЕС, икономически Русия е средно голяма (колкото Испания) и е крайно затворена, непредвидима и трудна за пробив.   Износът ни за там е малък и няма как значително да се увеличи, вносът е измамно голям, но това е заради вноса на горива.   След принудата на ЕК над \"Газпром\" (процес, в който ние се държахме срамно мълчаливо и некомпетентно) газът в много голяма степен ще загуби националния си произход и ще се превърне в пазарен газ.     Възможностите на Русия да определя цени и правила са силно свити и ако ние искаме нещо да се случи в сферата на газа, трябва да работим у нас, в Югоизточна Европа и в рамките на ЕС, не в Русия. Разбира се, тази реалност е в силен разрез както са русофилските, така и с русофобските настроения. Но е реалност. Трябва ясно да я приемем и ясно да я заявяваме и пред Русия.   Историите за славянско братство, православна общност и духовно единение са толкова адекватни, колкото това да градим отношения с Египет на основата на общо минало (при това с Египет сме прекарали доста по-дълго в една империя, отколкото с Русия).   Проблемът с Русия идва от пропагандната сантименталност и митология, които подвеждат много хора и в България, и в Русия.   Вземете молив и лист хартия и сметнете всички потенциални икономически изгоди от малко по-добри или малко по-лоши отношения с Русия и ще видите, че разликите са нищожни. Дори износът ни към Русия да се удвои или напълно да изчезне, това няма да има никакво сериозно отношение върху икономиката ни.   Във всички тези сметки обаче ще трябва да включите огромните щети, които некомпетентните отношения с Русия нанасят на България - главно през корупционни транзакции и не по-малко през корупционните, очаквания.   Що се отнася до Чехов, Толстой или Чайковски, тях може да ги четем и слушаме независимо от температурата на дипломатическите и икономическите отношения с Русия.", "date": "2018.05.31", "title": "С Русия няма какво да делим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382547-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B5%D1%80%D0%BC", "text": "    Св. Ерм е един от   на Иисуса Христа. Споменат е в Посланието на св. ап. Павел до Римляни ( ). Бил е епископ във Филипопол (Пловдив), както това се вижда от списъците на Седемдесетте апостоли, приписвани на   и Доротей Тирски.   Св. ап. Ерм свършил мъченически живота си. Той оставил твърде поучителната книга  .       Още в най-ранни времена, дори когато не са имали Библията и Новия Завет пред очите си, християните са имали ясно съзнание за църквата и за нейната мисия в света. Едно от най-забележителните свидетелства на раннохристиянската писменост е   на Ерм.     Сред най-силно засегнатите въпроси в “Пастир” е въпросът за устройството, характера и мисията на църквата. В едно от виденията си Ерм вижда църквата като строяща се кула, в която се вграждат различни камъни според качеството и предназначението си. Сред тези камъни можем да различим и себе си: дали сме материал, подходящ за строежа на кулата или стоим далеч от нея...   По своята датировка \"Пастир\" се явява съвременник на посланията на  , който е управлявал Римската епископска катедра в периода 92–101 година. Немалко древни автори като   и   са смятали, че Ерм е вдъхновен пророк и са оценявали много високо неговия, \"Пастир\". Наистина, от думите му прозира неподправеност, гореща вяра и дори наивност, но именно те превръщат съчинението му в ценен извор за характера на раннохристиянското богословие.", "date": "2018.05.31", "title": "Св. апостол Ерм"}
{"url": "http://www.classa.bg/%D1%81%D0%B2%D1%8F%D1%82/item/382548-%D0%BE%D1%82%D0%BB%D0%B8%D1%87%D0%BD%D0%B8%D1%82%D0%B5-%D1%80%D0%B5%D0%B6%D0%B8%D1%81%D1%8C%D0%BE%D1%80%D0%B8,-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0%D1%82-%D0%BE%D1%81%D0%BA%D0%B0%D1%80", "text": "Наградите \"Оскар\" често се превръщат в повод за спорове сред зрителите. Всяка година се случва мнението на Академията за една или друга номинация да се разминава с това на зрителите. При самите победители положението е още по-страшно и става причина за ожесточени дискусии - между приятели, в телевизионни студия и най-вече онлайн. Не е учудващо тогава, че режисьори, които са популярни и обичани от зрителите, години наред не са печелили златната статуетка в категорията \"Най-добър режисьор\". Това е донякъде обяснимо за тези, които снимат предимно извън САЩ, колкото и добри да филмите им - Академията е центрирана почти изцяло върху Холивуд и що се отнася до големите награди рядко обръща поглед извън границите на САЩ. Но дори типични \"холивудски\" режисьори, които са си спечелили признанието на критиката и публиката, също остават с празни ръце. Това важи и за кинотворци, почитани като \"гении\" от едни, но отричани от други заради по-експерименталния си подход. В галерията ни ще видите някои от наистина добрите режисьори, които не са получавали \"Оскар\" в категорията си. Това е основният критерий като е без значение дали са получавали отличие на Академията за най-добър филм, сценарий или в друга категория. Със сигурност сме пропуснали някой любим ваш режисьор, когото Академията години наред е пренебрегвала и/или продължава да пренебрегва. В коментарите можете да споделите с нас кои кинотворци според вас също заслужават наградата.", "date": "2018.05.31", "title": "Отличните режисьори, които нямат \"Оскар\""}
{"url": "http://www.classa.bg/%D1%81%D0%B2%D1%8F%D1%82/item/382539-%D0%B0%D0%B1%D1%80%D0%B0%D0%BC%D0%BE%D0%B2%D0%B8%D1%87-%D0%BF%D0%BE%D1%80%D0%B5%D0%B4%D0%BD%D0%B8%D1%8F%D1%82-%D1%80%D1%83%D1%81%D0%BA%D0%B8-%D0%BE%D0%BB%D0%B8%D0%B3%D0%B0%D1%80%D1%85-%D0%B2-%D0%B8%D0%B7%D1%80%D0%B0%D0%B5%D0%BB", "text": "Внезапното имигриране на руския милиардер Роман Абрамович го прави поредният от руските евреи олигарси, които са се установили в Израелската държава през последните години.   Абрамович получи израелското си гражданство завчера при пристигането си в Израел с личния му самолет, като незабавно стана най-богатият човек в страната, със състояние, което се оценява на повече от 11 милиарда долара. Израел дава автоматично гражданство на всяко лице с еврейско потекло.     Собственикът на футболния клуб “Челси” предприе тази стъпка, след като британската му виза не беше подновена, изглежда в рамките на кампания на британските власти за натиск над приближени на руския президент Владимир Путин.   Великобритания бе обещала да преразгледа дългосрочните визи на богати руснаци след отравянето през март на бившия руски агент Сергей Скрипал и дъщеря му в английския град Солсбъри, за което Лондон обвини Русия. Случаят предизвика дипломатическа криза в стила на Студената война, която доведе до изгонването на стотици дипломати и от двете страни. Тогавашната министърка на вътрешните работи на Великобритания Амбър Ръд заяви, че британското правителство преразглежда визите за инвеститори от първи клас, издадени на около 700 богати руснаци.   Британското правителство отказва да коментира индивидуалните случаи, включително този на Абрамович. От канцеларията на премиера Тереза Мей заявиха, че молбите за визи от Русия се разглеждат “стриктно и адекватно”.   Засега не е ясно колко време Абрамович ще прекарва в Израел. Той притежава луксозно жилище в модния квартал Неве Цедек в Тел Авив, което купи преди няколко години от Яарон Версано, съпруг на актрисата Гал Гадот, известна с ролята на “Жената-чудо”. Негов представител не пожела да отговори какви са плановете му, като нарече това “личен въпрос”.   Абрамович е може би най-популярният руски олигарх, който се мести в Израел, но съвсем не е първият.   Алекс Коган, журналист, който е отразявал феномена с руските олигарси в Израел за местната рускоезична преса, твърди, че около 30-40 магнати са взели израелско гражданство или право на пребиваване, като повечето живеят там само спорадично или временно, понеже делата им стават обект на бдителен контрол.   Според него олигарсите - бизнесмени, натрупали значителни богатства в приватизационния процес, последвал разпадането на Съветския съюз, са мотивирани от разнообразни интереси. Някои са избягали от Русия поради финансови нарушения или драматични конфликти с Путин, които биха могли да ги изложат на риск да попаднат в затвора.   Други са били по-близки до правителството и са търсили предимствата на израелския паспорт, например безвизово влизане в Европейския съюз. Някои са били привлечени от данъчните облекчения за новите имигранти в Израел. Те са били и по-защитени в Израел от заплахата за екстрадиция, по истински или изфабрикувани обвинения.   “Всеки има различни причини”, каза Коган и добави: “Има още много други, които може да дойдат в близко бъдеще”.   Някои милиардери, като Михаил Фридман и Герман Хан, са взели израелско гражданство, същевременно запазвайки основните си жилища в Лондон и Москва. Те поддържат силно присъствие в Израел благодарение на благотворителната си дейност, например основавайки частна фондация, която спонсорира ежегодната награда Генезис”, известна като “еврейската Нобелова награда”.   Ето още неколцина, които са предприели тази стъпка и са имигрирали в Израел, поне временно.    - най-известният сред бизнес сътрудниците на Михаил Ходорковски, е избягал след издаването в Русия на заповеди за задържането му през 2003 г. Ходорковски, някогашният шеф на петролния гигант “Юкос”, лежа в затвора няколко години след конфликт с Путин. Невзлин и приближените му Михаил Брудно и Владимир Дубов лобираха от Израел за освобождаването на Ходорковски.   През годините оттогава Невзлин се наложи като влиятелен бизнесмен и филантроп. Той беше президент на Руския еврейски конгрес, стана председател на настоятелството на Бейт Хатфутсот - Музея на еврейския народ, член на няколко органа на Еврейската агенция, Еврейския национален фонд, Еврейския университет и Университета на Тел Авив. Освен това инвестира в местни недвижими имоти. Дъщеря му Ирина е омъжена за Юли (Йоел) Еделщайн, председател на израелския парламент, самият той бивш политически затворник в Съветския съюз.    - известно време той бе една от най-любимите местни знаменитости в Израел. Притежаваше популярния футболен клуб Бейтар Ерусалим, купи болница и радиостанция и раздаде милиони на местни благотворителни организации. По време на войната с ливанската Хизбула през 2006 г. той построи плажен комплекс за евреите, избягали от ракетния обстрел срещу Северен Израел, като изхарчи около 200 000 долара за палатки, храна и развлечения за 5000 души. Политиците се редяха на опашка за разточителните му партита и той си спечели постоянно присъствие в местните таблоиди.   Престоят му обаче беше помрачен от скандал около международна заповед за арест във връзка с предполагаема контрабанда на оръжие за Ангола. След неуспешен опит да се кандидатира за кмет на Ерусалим, Гайдамак напусна страната през 2008 г., компрометиран от финансови скандали в Израел и Европа.    - бивш бизнес партньор на Абрамович, първоначално заминава за Израел, за да се скрие от руските прокурори, разследващи негови начинания като строителството на огромни молове в Моксква и планове да построи най-голямата сграда в Европа. Той избяга от Русия през 2009 г. след борба за власт със съперници в бизнеса и с кмета на Москва.    - смятан за съюзник на Путин, собственик на московското летище “Домодедово”, най-голямото в Източна Европа. Според израелски медии той е инвестирал най-малко 100 млн. долара, за да построи най-луксозното имение в Израел през 2013 г., проектирано в стил, наподобяващ Белия дом, след което продаде имота. Според информациите после е поставил рекорд за пазара на недвижими имоти в Израел, купувайки апартамент от 1000 кв. м в Тел Авив за 31 млн., долара.    Съвсем неотдавна, миналата година, според медийните информации е платил милиони на Марая Кери и Елтън Джон, за да пеят на сватбата на внучката му.", "date": "2018.05.31", "title": "Абрамович - поредният руски олигарх в Израел"}
{"url": "http://www.classa.bg/%D1%81%D0%B2%D1%8F%D1%82/item/382540-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%BD%D0%B8%D0%BA%D0%B0%D1%80%D0%B0%D0%B3%D1%83%D0%B0-%D0%B5%D1%80%D0%BE%D0%B7%D0%B8%D1%80%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BE%D1%80%D1%82%D0%B5%D0%B3%D0%B0", "text": "Бруталният отговор на многоседмичните протести ерозира грижливо градените стълбове на подкрепа в църквата, армията и бизнеса за никарагуанския президент Даниел Ортега, придавайки смелост на призивите за сваляне на бившия марксистки партизанин, който доминира в политиката от десетилетия.   Повече от месец след като промени в системата за социална сигурност на централноамериканската страна предизвикаха протести, оглавени от студенти, възмущението от бруталните репресии, при които бяха убити поне 77 души, а над 800 бяха ранени, прерасна във всекидневно предизвикателство срещу властта на Ортега.       Протестиращите настояват за отставката му, а регионалната Организация на американските държави заяви миналата седмица, че той трябва да свика предсрочни избори. Засега той не е показал никакви признаци, че се вслушва в този призив, което може да сложи край на едно от най-дългогодишните леви правителства в Латинска Америка, твърд съюзник на социалистическа Венецуела.   Няма да е лесно за разнородния алианс на студенти, селяни, политици и университетски преподаватели да свали от власт 72-годишния Ортега, който беше преизбран за президент през 2016 г. с почти три четвърти от гласовете, след като ограничи участието на опозицията.   Но сандинисткият лидер изглежда по-изолиран и уязвим от когато и да било през текущото му 11-годишно президентско управление. Подкрепата от католическата църква и частния сектор се разколебава. Има видим дискомфорт в армията, твърдо сандинистка организация, изградена от брата на Ортега на базата на някогашната бунтовническа армия, която свали подкрепян от САЩ диктатор през 70-те години.   Въпреки че правителството след пет дни даде заден ход относно мерките за социална защита, сдържаното дотогава недоволство изригна.   “Това е гражданска революция, безпрецедентна в моята страна”, каза Виолета Гранера, социолог, която през 2016 г. се кандидатира за вицепрезидент от опозицията срещу Ортега. Протестите според нея са израз на “национална воля за пълна промяна в икономическата, политическата и социалната система”.   Най-новият признак за ерозия се появи на 23 май, когато след едва четиридневни преговори никарагуанският Съвет на католическите епископи прекрати “националния диалог”, който масово се възприемаше като шанс за Ортега да отнеме силата на протестите, като направи малки отстъпки.   Църквата бе застанала на страната на бившия си противник, когато той прегърна християнските идеи, преди да се върне на поста през 2007 г. като по-умерен президент, избягващ да враждува с Вашингтон и бизнеса.   Все пак в многозначителната си оценка Силвио Хосе Баес, помощник архиепископ на Манагуа, каза, че правителството не е успяло да се възползва от дневния ред на диалога за “демократизиране на страната”.   В началото на тази седмица по-малка група представители на правителството, честния сектор и църквата възобнови разговорите при закрити врата. Студентите и правителствените власти се споразумяха през първите дни на разговорите за примирие, което набързо се провали, когато групи младежи нападнаха протестиращи, барикадирали се в Селскостопанския университет на Никарагуа, ранявайки тежко поне двама души.   Д-р Карлос Тунерман Бернхайм, министър на образованието през първия мандат на Ортега като президент през 80-те години, а сега яростен критик, участващ в разговорите, нарече насилието “тежко нарушение” на договорените условия.   Всеки ден оттогава хиляди никарагуанци със знамена изпълват улиците на големи и малки градове. Нощем протестиращите остават зад барикадите от тухли, извадени от уличния паваж, или зад стените от столове и маси в университетските кампуси, подготвяйки се със самоделни бомбички за сблъсъци с проправителствени банди, които според очевидци и правозащитници са виновни за много от пострадалите.   ПАРАЛИЗА   Транспортът в цялата страна бе парализиран от всекидневното блокиране на магистрали от студенти и селяни с цел да изтощят правителството, като вредят на икономиката. Правителството оценява щетите на около 250 млн. долара.   Въпреки загубите, мнозина в частния сектор открито подкрепят протестиращите и настояват за промяна, обръщайки се против Ортега след един нестабилен алианс през последните години, който осигури силен икономически растеж.   В най-недвусмисленото си изявление досега, на 27 май Върховният съвет на частната инициатива в Никарагуа, който представлява частния сектор, призова компаниите “да се присъединят към гласа на майките, бабите и съпругите, които искат правосъдие за убийството на близките си”.   “Никой не очакваше да се случи подобно насилие и ние всички намираме това за отвратително”, каза Марио Араня, бивш управител на централната банка, анализатор на частния сектор.   Според него когато бизнес лидерите осъзнали, че полицаите стреля “на месо” с гумени куршуми, целейки се директно в очите, гърдите или главата, и дори с бойни муниции, нещата се променили за всички.   Версията на Араня за събитията съответства на разследванията на две местни правозащитни групи и на доклад от Междуамериканската комисия за човешките права, които в началото на миналата седмица осъдиха тежките правонарушения, свързани с употребата на прекомерна сила от държавните органи за сигурност и от въоръжени “трети сили” по време на протестите. След обвиненията, че първоначалната реакция на полицията е бил безразборна и непропорционална, вече цивилни агитатори стоят зад голяма част от насилието срещу протестиращите, твърдят наблюдатели.   Ортега публично изрази съжаление за насилието, като каза, че са убити не само опоненти, но и сандинистки поддръжници, случайни минувачи и полицаи.   Ортега консолидира властта си, като неутрализира и приобщи авторитетната опозиция, спъвайки развитието на независими институции. Съпругата му Росарио Мурильо е вицепрезидент и мнозина я смятат за “силата зад трона”.   Но масовата мобилизация е позволила на политици като Гранера да изковат нови съюзи между граждански и политически групи, сред които нейният “Широк фронт за демокрация”, твърди тя, наред с други наблюдатели.   Изграждането на ефективна антиправителствена коалиция обаче, може да се окаже трудно, каза Едуардо Енрикес, редактор на в. “Ла Пренса”, една от шепата независими медии.   “Колкото по-дълго не виждаме резултати, толкова повече хората ще започнат да се уморяват и разочароват”, каза той. “А у тях е силата, бруталната сила. Затова не искаме да изпуснем набраната инерция”.   НЕОХОТАТА НА АРМИЯТА   Друг опорен стълб на подкрепата за Ортега е армията. Но през последните дни тя даде да се разбере, че отказва да излезе на улицата.   Неофициално пред бизнес лидери, а по-късно в изявление чрез говорител, висши командири призоваха за диалог и казаха, че няма да репресират населението.   Висши офицери в средата на месеца имаха среща в град Масая, югоизточно от Манагуа, бивш център на бунта през 70-те години срещу тогавашния диктатор Анастасио Сомоса и сцена на някои от най-бруталните сблъсъци през последните седмици.   Те говориха пред гръмогласна група протестиращи, докато наблизо друга група рисуваше по асфалта, изразявайки почит към жертвите, и на метри от импровизирана болнична палатка, където доброволци лекуваха ранени протестиращи, на които, по техните думи, както и според правозащитници и очевидци, бил отказан достъп до държавните, болници.   “Всички се бихме за свалянето на диктатурата на Сомоса. После участвахме в защитата на революцията срещу контрите”, каза Карло Брелес, бивш сандинистки командир. “Сега започваме трета борба, срещу диктатурата на Ортега-Мурильо”.", "date": "2018.05.31", "title": "Бруталният отговор на протестите в Никарагуа ерозира подкрепата за президента Ортега"}
{"url": "http://www.classa.bg/%D1%81%D0%B2%D1%8F%D1%82/item/382538-%D1%81%D0%BE%D1%80%D0%BE%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D1%82-%D0%B5%D1%81", "text": "Американският милиардер и противник на брекзита   заяви, че в скоро време ще започне кампания в полза на втори референдум за излизането на Великобритания от Европейския съюз.    Това съобщава  The Times.     Според милиардера, излизането на страната от ЕС е «процес, погубен за двете страни».   През февруари се съобщи, че Сорос спонсорира кампания за преразглеждане на излизането на Великобритания от Европейския съюз, наречена «По-доброто за, Британия».     Бе предадено също, че Лондон няма да разследва намесата на милиардера в политиката на страната.", "date": "2018.05.31", "title": "Сорос започва кампания за нов референдума за излизането на Великобритания от ЕС"}
