{"url": "http://www.classa.bg/%D1%81%D0%B2%D1%8F%D1%82/item/395812-%D1%80%D1%83%D1%81%D0%B8%D1%8F-%D0%BE%D1%81%D1%8A%D0%B6%D0%B4%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%B8%D0%B3%D0%BE%D1%82%D0%BE%D0%B2%D0%BB%D0%B5%D0%BD%D0%B8%D1%8F-%D0%B7%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B0%D1%82%D0%B0%D0%BA%D0%B8-%D0%B2-%D0%B7%D0%B0%D0%BF%D0%B0%D0%B4%D0%BD%D0%B0-%D1%81%D0%B8%D1%80%D0%B8%D1%8F", "text": "Руският център за помирение на страните, воюващи в Сирия, осъди терористичните планове за организиране на химически атаки на запад и северозапад в арабската страна. \"Терористите, действащи в демилитаризираната зона на Идлиб, имат значително количество токсични вещества, с които бунтовниците оборудват боеприпасите си, за да организират инсценировка на употреба на химическо оръжие срещу цивилното население от страна на правителствените сили\", се казва в изявление на руското министерство на отбраната. Въпросните терористи принадлежат към екстремистката група, наречена Хаят Тахрир ал Шам (фронт Ал Нусра). Техните планове включват инсцениране на „химически атаки\" в населените места в Алеп и Идлиб, включително в град Саракиб, където според военните, група от деца и възрастни бежанци вече са събрани за да участват в монтажа. Руският център за помирение на воюващите страни уточнява, че екстремистите са създали подразделение, специализирано в пресъздаването на предполагаеми химически атаки, което се състои от три части: секция за планиране, секция за развитие (\"химически отдел\") и отдел медии. Химическият отдел, според данните, включва група лекари, включително специалисти, които са преминали обучение в град Рака \"под ръководството на американските разузнавачи\" как да предоставят медицинска помощ на предполагаемите жертви на химическо отравяне. През последните 24 часа джихадистите от Ал Нусра атакуваха с танкове и превозни средства, натоварени с експлозиви, няколко района на провинциите Латакия, Хама и Халеб, в западната част на страната. В момента атаките се отблъскват от сирийската армия в провинция Идлиб.", "date": "2019.05.23", "title": "Русия осъжда терористичните приготовления за организиране на химически атаки в Западна Сирия"}
{"url": "http://www.classa.bg/%D1%81%D0%B2%D1%8F%D1%82/item/395806-%D0%B4%D0%B2%D0%B0%D0%BC%D0%B0-%D0%B1%D0%BE%D0%BA%D1%81%D1%8C%D0%BE%D1%80%D0%B8-%D1%81%D0%B8-%D1%81%D0%BF%D1%80%D0%B5%D1%82%D0%BD%D0%B0%D1%85%D0%B0-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B4%D0%B2%D0%BE%D0%B5%D0%BD-%D0%BD%D0%BE%D0%BA%D0%B4%D0%B0%D1%83%D0%BD", "text": "Двама боксьори организираха сцена, която рядко се вижда, като и двамата паднаха едновременно на ринга, след обмяна на едновременни и еднотипни удари. Това необичайно събитие се случи по време на битката между Иросвани Дувергел, американец от кубински произход и Джеред Фендерсън, която се проведе на 10 май в Холивуд (Флорида, САЩ). В разгара на третия рунд, Дювъргел нанесе силно дясно круше на опонента си, но веднага след това Фендърсън отговори също с дясно круше. Шокът ги изпрати на земята почти едновременно. Кубинецът бързо се изправи, а съперникът му се върна няколко секунди по-късно, докато реферът преброи до осем. Иросвани Дювергел спечели битката с единодушно решение на съдиите, с което постигна рекорд от шест победи - три от тях с нокаут - и нула загуби.", "date": "2019.05.23", "title": "Двама боксьори си спретнаха  едновременно \"двоен нокдаун\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395808-%D0%B3%D0%B5%D1%80%D0%B1-%D0%B4%D1%80%D1%8A%D0%BF%D0%BD%D0%B0-%D0%BF%D1%80%D0%B5%D0%B4-%D0%B1%D1%81%D0%BF-%D1%81-4,5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D1%81%D0%B8-%D0%B2%D1%80%D1%8A%D1%89%D0%B0%D1%82-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE", "text": "Три са сигурни партиите, които влизат в ЕП, но не са изключени и още две, посочват от агенцията ГЕРБ дръпна пред БСП с 4,5%. Управляващата партия си възвръща доверието. Това показва последното социологическо проучване на Алфа рисърч, съобщи БТВ. Три са сигурни партиите, които влизат в ЕП, но не са изключени и още две, посочват от агенцията. Избирателната активност ще е около 35,5%, или очаква се около 2,1 млн избиратели да отида до урните.   \r\n  ", "date": "2019.05.23", "title": "ГЕРБ дръпна пред БСП с 4,5%! Управляващите си връщат доверието"}
{"url": "http://www.classa.bg/%D1%81%D0%B2%D1%8F%D1%82/item/395807-%D0%B2%D0%BC%D1%81-%D0%BD%D0%B0-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B0%D1%82-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%B0%D1%80%D1%85%D0%B8%D0%B2-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8-%D0%BE%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "Военноморските сили на САЩ възнамеряват да създадат глобален, мащабен архив, който да съхранява за изследователски цели около 350 000 милиона публикации, направени в социалните мрежи. Департаментът на военноморските сили публикува покана, в която призовава за оферти от потенциални изпълнители на проект, който ще събере милиарди публично достъпни публикации, съобщения и коментари, от периода 2014 до 2016 г. от една социална мрежа, във всички държави и езици, обхванати от въпросната платформа (не е уточнено коя). Всеки запис трябва да съдържа оригиналния и пълен текст на публикацията, включително часа, датата и потребителя, с който е бил свързан. Освен това, 20% от тях трябва да покажат мястото, езика, хаштаговете, приблизителното местоположение или друга налична географска информация. Данните трябва да включват съобщения от най-малко 200 милиона уникални потребители, да включват съобщения, написани на поне 60 езика, от най-малко 100 страни, без нито една държава да представлява повече от 30% от потребителите. Според искането, проектът на Военноморските сили ще бъде използван за \"непрекъснатите изследвания, които имат за цел да осигурят по-добро разбиране на фундаменталната социална динамика, да моделират еволюцията на езиковите общности и новите форми на колективно изразяване, във времето и между страните. \" Военноморските сили гарантират, че събраните данни ще бъдат използвани и за педагогически цели, като предоставят на студентите \"възможности за изследване, дисертации и разработване на аналитични умения за големи обеми данни\".", "date": "2019.05.23", "title": "ВМС на САЩ планират да създадат глобален архив публикации от социалните мрежи"}
{"url": "http://www.classa.bg/%D1%81%D0%B2%D1%8F%D1%82/item/395809-huawei-%D0%BB%D0%B0%D0%BD%D1%81%D0%B8%D1%80%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8-honor-%D0%BD%D0%B0%D1%81%D1%80%D0%B5%D0%B4-%D0%B2%D0%BE%D0%B9%D0%BD%D0%B0%D1%82%D0%B0-%D1%81-google-%D0%B8-%D1%81%D0%B0%D1%89", "text": "Във вторник Huawei Technologies пусна на пазара новите мобилни телефони от своя под-марка Honor, \"Honor 20\" и \"Honor 20 Pro\", точно както беше планирано преди ескалацията на търговската война, обявена от САЩ. Световният старт бе проведен на голямо събитие в конгресния център Battersea Evolution в Лондон (Обединеното кралство) и бе домакинстван от Джордж Джао, президент на марката. По време на презентацията Джао обясни, че Honor е марката на китайския гигант за младите хора. Като посланици на фирмата той представи английския футболист Деле Алли от Тотнъм Хотспърс; финландския певец Робин Пакален; олимпийския шампион по сноуборд, чехкинята Ева Самкова; и малайзийския модел и актриса Мира Филза. Новият смартфон, според изпълнителния директор, има четворна камера с четири сензора: 48, 16, 8 и 2 мегапиксела. „В джоба ви ще има професионална камера с Honor 20\" - каза Джао. Освен това той обясни, че с такива характеристики потребителите на тези телефони ще имат по-добри резултати в областта на фотографията и видеото, отколкото тези, които използват телефоните на техите конкуренти, като iPhone XS Max или Galaxy S10 Plus, с които са преминали сравнителни тестове преди лансирането. Новите телефони имат 6.26-инчов екран и Full HD + резолюция. Те работят с HiSilicon Kirin 980. \"Honor 20\" има оперативна памет (RAM) от 6 гигабайта (GB) и свободна памет от 128 GB; „Honor 20 Pro\" има съответно 8 GB RAM и 256 GB памет. Цените на тези „смартфони\" са също по-ниски от предлаганите от техните конкуренти с почти сходни характеристики. Те ще бъдат предлагани за продажба на 499 евро (556 долара) за \"Honor 20\" и 599 евро (668 долара) за \"Honor 20 Pro\". Лансирането на новите телефони на дъщерното дружество на Huawei става само няколко дни след като китайският гигант бе включен в черния списък, който забранява да купува части и компоненти от северноамерикански компании без одобрението на правителството на САЩ. То демонстрира, че в компанията не са особено разтревожени от събитията. Huawei вече съобщи, че ще пусне своя собствена операционна система, която ще бъде кръстена Hongmeng и ще се появи \"възможно най-скоро\" - по-късно тази година или в началото на 2020 г.", "date": "2019.05.23", "title": "Huawei лансира новите си смартфони \"Honor\" насред войната с Google и САЩ"}
{"url": "http://www.classa.bg/%D1%81%D0%B2%D1%8F%D1%82/item/395810-adidas,-nike-%D0%B8-puma-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%BC%D0%B8%D1%82%D0%B0%D1%82%D0%B0-%D1%89%D0%B5-%D1%81%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5,-%D1%84%D0%B8%D1%80%D0%BC%D0%B8%D1%82%D0%B5-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Десетки американски производители на обувки, включително Adidas, Nike и Puma, се обърнаха към президента Доналд Тръмп, за да го призоват да изключи продуктите им от търговския конфликт с Китай. \"Предложените 25% допълнителни мита за обувките биха били катастрофални за нашите потребители, нашите компании и американската икономика като цяло\", пишат те в съвместно писмо. Производителите цитират прогнозата на FDRA - търговската асоциация на сектора, която смята, че мярката, предложена от президента, ще струва на потребителите всяка година допълнителни 7 милиарда долара. Компаниите посочват, че производството на обувки е \"много капиталоемка индустрия, където решенията за снабдяване изискват години на планиране и компаниите не могат просто да преместят своите фабрики, за да се адаптират към тези промени\". \"От името на стотиците милиони потребители и стотиците хиляди служители, ние ви молим да отмените тази мярка, която увеличава данъчната тежест\", заявиха компаниите, заявявайки, че \"е време да приключим тази търговска война\". Въпреки усилията на индустрията да премести своите фабрики от Китай в други страни, американските компании разчитат до голяма степен на китайските доставчици и тяхната евтина работна ръка. Китай държи 72% от всички обувки, внесени от САЩ. през 2017 г.", "date": "2019.05.23", "title": "Adidas, Nike и Puma към Тръмп: \"Митата ще са катастрофални за потребителите, фирмите и икономиката\""}
{"url": "http://www.classa.bg/%D1%81%D0%B2%D1%8F%D1%82/item/395811-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81-%D0%BF%D0%BE%D1%81%D0%BE%D1%87%D0%B8-%E2%80%9E%D0%BC%D0%B8%D1%80%D0%B8%D0%B7%D0%BC%D0%B0%D1%82%D0%B0-%D0%BD%D0%B0-%D0%BF%D0%BB%D1%8A%D1%85%D0%BE%D0%B2%D0%B5%E2%80%9C-%D0%B2-%D0%B4%D1%83%D0%BC%D0%B0,-%D1%81%D0%BB%D0%B5%D0%B4-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%BE%D0%B7%D1%85%D0%BE", "text": "Роджър Уотърс, съосновател на Пинк Флойд, изрази съжаление, че медиите не информират, че „химическата атака\" в Дума е била монтаж, въпреки че преди няколко дни изтече компрометиращ доклад на Организацията за забрана на химическите оръжия. Британският активист и музикант припомни, че на 7 април 2018 г. фронтът Ал Нусра и/или Белите каски са инсценирали нападение с химическо оръжие в този сирийски град. „Не трябваше да си хрътка, за да подушиш миризмата на плъхове\" написа Уотърс във Facebook. Бившият лидер на Пинк Флойд осъди Съединените щати, Обединеното кралство и Франция, \"пренебрегнали тогава вонята на плъхове и, като отмъщение, бомбардирали арабската страна, много преди официалния доклад от ОЗХО за случилото се\". Тогава публикуваният предварителен документ изключи употребата на газ зарин и само намекна, че цилиндрите с хлор, намерени на място, биха могли да бъдат хвърлени от хеликоптери на правителството на Башар ал Асад. \"Това изглеждаше много фалшиво, подушвахме плъховете\", каза музикантът. Но въпреки непроверените данни, въпреки липсата на доказателства, медиите единодушно вдигнаха вой до небесата, обвинявайки правителството на Асад. Сега, когато новият доклад от ОЗХО категорично посочи, че цилиндрите не са били пуснати от сирийски самолети, а са поставени ръчно на мястото, Уотърс изразява своята загриженост, споделяна и от други артисти, за мълчанието на медиите: „Къде сега са заглавията?\" Активистът посочва, че въпросът продължава да бъде пренебрегван от медиите. \"Живеем в дистопичен кошмар, в който Биг Брадър пише сценария и единствената отговорност на народите е да останат комфортно приспани, или неудобно дремещи, глухи и глупави\", написа Уотърс.", "date": "2019.05.23", "title": "Роджър Уотърс посочи „миризмата на плъхове“ в Дума, след доклада на ОЗХО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395803-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%87%D0%B5%D1%82%D0%B0%D1%82%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България е малка, но много интересна. Красива, но бедна страна. В рубриката си \"Новини за деца\" германски вестник описва накратко всички страни от ЕС. Ето какво разказва на малките си читатели за България:       И децата четат новини - поне в Германия. Затова вестник „Донаукурир\" им обръща специално внимание в рубриката си „Новини за деца\". В навечерието на евроизборите изданието предлага кратка характеристика на всички страни от ЕС. Описанието на България започва с един забавен детайл, който със сигурност е разбудил любопитството на малките читатели. България за деца Който в България получи шестица, може да се гордее, пише „Донаукурир\" и пояснява, че оценката, която в Германия получават само най-слабите ученици, в България е най-високата. А единица, която пък в Германия е най-добрата оценка, в България се пише само в изключително редки случаи, обяснява изданието и добавя: „Това далеч не е единственото, което отличава тази източноевропейска държава от останалите страни в Европа\". Там хората пишат на кирилица - „писмо, сходно с руското\", обяснява вестникът и продължава: \"Езикът на българите е славянски. Подобни езици се говорят и в други европейски страни, например в Чехия и в Русия. В страната има обаче и малцинство, което говори на турски език\", пише „Донаукурир\".     По-нататък вестникът описва географското положение на страната и разказва за дългите пясъчни ивици по Черноморското крайбрежие. В България все още има и непокътната природа - особено в Балкана, из чиито гори се срещат диви животни като кафяви мечки и рисове, обяснява изданието на малките си читатели. Германия = три Българии \"В България, чиято територия е три пъти по-малка от тази на Германия, живеят и значително по-малко хора, отколкото при нас\", продължава „Донаукурир\". За да онагледи мащабите, вестникът пояснява, че най-многолюдният български град София е по-малък от баварската столица Мюнхен. Накрая изданието разказва, че много българи са напуснали родината си, за да работят в чужбина. \"Защото България е бедна страна. Повечето хора там имат по-малко пари от жителите на Германия, а заплатите са ниски\", пише баварският вестник.", "date": "2019.05.23", "title": "Какво разказват на германчетата за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395804-%D0%BF%D1%8A%D0%BB%D0%BD%D0%B0-%D1%81%D0%BA%D1%83%D0%BA%D0%B0", "text": "Трябва да си остроумен, да имаш бързо и метафорично мислене, да умееш да боравиш с иронията и да не повтаряш вече казани неща. Така се води предизборна кампания.  В България обаче политиците залагат на друго - скука.       Скука - това е основното послание на предизборната кампания за евроизборите в медиите. Дори \"предизборните дебати са в Марианската падина по рейтинг\", писа Нери Терзиева. Но защо е така? Анти-ГЕРБ говоренето не помага Най-напред заради предвидимостта на политическото говорене. Аудиторията остава с натрапчивото усещане за \"дежавю\", за нещо, което вече си гледал и слушал и то неведнъж. Ненадминат шлагер в това отношение си остава анти-ГЕРБ говоренето. То обаче не върши кой знае каква работа, защото аудиторията по принцип е подозрителна към критиката от политици към политици. Приема я за дежурна игра, чиято цел е по-скоро смяна на местата, а не разобличаване на някаква вина. Особено пък ако на този влак искат да се качат всички кандидати, които не са във властта. Първо, това ги вкарва в някаква нелепа задочна коалиция. Има нещо притеснително в това да чуваш едни и същи думи (независимо доколко са верни) от представителите, да кажем, на БСП и \"Демократична България\" (ДБ). Макар че към края на кампанията между тях се усети отчетлива разлика: докато ДБ заявява категорично отрицание на прокуратурата, БСП предпочита да демонстрира доверие към нея, предлагайки ѝ собствени разследвания за Борисов. И второ, многопосочното анти-ГЕРБ говорене поставя ГЕРБ в ролята на жертва, което подсъзнателно предизвиква съпричастност. През последните кампании именно тази съпричастност формира част от вота за Бойко Борисов и партията му.     Същевременно обаче и про-ГЕРБ говоренето не е по-успешно. В тази предизборна кампания то се състоеше главно в изреждането на успехите на управлението - магистрали, фондове, Западни Балкани и т.н. А това (отново независимо доколко е вярно) попада в капана на самохвалството. Неясно защо то се смята за печеливш предизборен прийом, използван далеч не само от ГЕРБ. Но сам да се хвалиш е проява на лош вкус. А и колкото повече го правиш, толкова по-малко ти вярват. \"Браним България\"? От кого? Друг шлагер на предизборната кампания в медиите беше: отиваме в Европейския парламент (ЕП), за да защитим националния интерес. Това обаче говори или за откровено непознаване на смисъла на тази институция, или за откровен опит за заблуда на избирателите. В ЕП не се прави национална политика, а европейска, която защитава интересите на ЕС, според разбиранията на европейската партия, в която членуваш. На \"националния интерес\" заложиха националистите. Тяхната цел: да представят ЕП като арена, на която нациите враждуват помежду си. Това е техният шанс, тъй като единственото, което със сигурност могат, е именно да враждуват. Стигна се и до абсолютно безсмислени идеи - като слогана на Ангел Джамбазки \"Браним България\" (от кого?) или \"България над всичко\" - думи, използвани без притеснение от нацистката аналогия. Тъжното е, че и тук навалицата бе голяма. Никой не посмя да каже ясно, че на говоренето за национални интереси не му е тук мястото. Всъщност, в България кампанията за евроизбори е само още един повод да се проведе национална кампания за преразпределение на властта. Така че, когато Бойко Борисов каза, че дори и да загуби изборите, той няма да подава оставка, кампанията фактически приключи. Едва ли за масовия избирател е съществено коя от водещите партии ще е с депутат в повече в ЕП. Всъщност, медийните кампании в България са обречени да бъдат скучни, защото в предизборния период политиците от парламентарно представените партии взимат медийната власт изцяло в свои ръце. Това става чрез регламентите в Изборния кодекс, които свеждат журналистите в БНТ и БНР до конферансиета. И чрез платените форми на агитация в частните медии, които дават основание на политиците да се държат според поговорката \"Който плаща, той поръчва музиката\". Партийните щабове си въобразяват, че в такава ситуация кандидатите им печелят, а всъщност ги унищожават публично като ги превръщат в декламатори. И дори най-подготвените от тях са принудени да участват в размяната на думи, изречени в ефир, не защото са важни, а защото е платено да прозвучат. Или защото политиците са се договорили помежду си, нищо че иначе се правят на непримирими опоненти. Предвидимостта на предизборната кампания в медиите далеч не бе единственият ѝ недостатък. Недиалогичността на кандидатите също представлява проблем. Те слабо реагират на онова, което им казват събеседниците, предпочитат да се придържат към предварително заученото. Усещането не е за разговор в ефир, а за прокламация от балкон.  Как би трябвало да бъде? Накратко: медийната кампания в България не отговаря на най-елементарните изисквания към всяка комуникация. А те изглеждат така: Първо: не бива да повтаряш, включително и себе си, не бива да казваш неща, които вече са казвани. По този критерий почти всички кандидати имат нула точки. С изключение може би на неясната нова коалиция \"Път на младите\", която заложи на неизползваното досега противопоставяне на млади и стари. Но пък то в човешки план е чисто и просто нетолерантно. Второ: нищо, че си кандидат за евродепутат - трябва да си остроумен, да имаш бързо и метафорично мислене и цветист език. В тази кампания обаче видяхме точно обратното - общият дух на кампанията бе протоколен, дори във ФБ страниците си партиите се държат като на отчетно-изборно събрание. Трето: за съвременния човек иронията е задължителна. В едно участие трябва да можеш поне веднъж да се пошегуваш. А не да се държиш като погребален агент, който не предлага изход, а съчувствие на опечалените. Четвърто:  ти трябва да си ти, да имаш собствена, риторически доловима физиономия, да не си \"под чехъл\" на някой над теб - лидер, партия, стереотип… По този критерий Борисов всъщност печелеше години наред. Могат да се изброят още изисквания, но и така се разбира защо партийните пари, вложени в медиите за предизборна агитация, не са пропорционални на получения резултат, а често са дори обратно пропорционални. От това има най-малко две следствия. Първо: агитацията нищо не решава, повече тежат \"черните лебеди\" - неочакваните събития преди вота с влияние върху него, като Костинбродската афера навремето и Апартаментгейт сега. Тези два скандала са твърде различни, но между тях има и една прилика - разтоварват гласове от ГЕРБ. А Борисов заяви, че очаква и нов \"черен лебед\". И второ: когато партиите не виждат смисъл да влагат парите си в медийна кампания, търсят друг пазар, на който да получат гласове. Купуването им \"на черно\" е най-популярният вариант. От него губят и медиите, и обществото, и самите партии, защото се превръщат в ядра на организирана престъпност. Така че с риск да наруша първия критерий за ефективна комуникация ще кажа за кой ли път, че законовият регламент на предизборната агитация трябва да се промени из основи. А първата стъпка трябва да е тази - да се изхвърли навяващата съветски реминисценции дума \"агитация\".      ", "date": "2019.05.23", "title": "Пълна скука"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395805-%D0%B8%D0%BD%D1%81%D1%82%D1%80%D1%83%D0%BA%D1%86%D0%B8%D0%B8-%D0%B7%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B8%D1%8F-%D0%B1%D0%B0%D0%BB", "text": "На абитуриентската вечер всички са равни - няма зубрачи и печени, няма дебели и слаби, умни и глупави. Съществува космическо равновесие между всички съученици, произлизащо от ужаса за утрешния ден. Мазният страх от бъдещето кара младия индивид да се напие на бала си като медуза в кочина.  Утре почваш да бачкаш за някой идиот или ставаш студент, отлагайки същото (малцина ще бачкат за себе си, но затова ще трябва да си скъсат задника). Ще мислиш за шефове, неприятни колеги, сметки, наеми, заеми и хиляда други тъпотии. Тепърва ще разбереш, че животът няма да протече по очакваните от теб правила. Тази вечер е последната от детството ти. Сядаш изтупан на масата в ресторанта, заобиколен от нервните си набори. След първата ракия отиди при учителите и им благодари за мъките, с които са се опитвали да домъкнат нещо полезно в необитаемата ти кратуна. Учителите са важни - не напразно в Япония само те могат да псуват на майка пред императора. После смирено си седни на мястото. Яж много внимателно храната, дъвчи старателно, защото е ясно, че изяденото няма да остане в теб тая вечер. Някои момичета не пият ракия и ти дават своята - приеми я, изпий я, но задължително наблегни на руската салата, за да се отложи блажнотията по стените на стомаха ти. Почват танците - уместно е да играеш като маймуна.     Следва блус. Покани момичето, на което четири години не събра смелост да разкриеш чувствата си. Не приказвай, само я дръж за ребрата и гледай да не пукнеш. Накрая небрежно кажи, че имаш подарък за нея и ще й го дадеш след три дни. Не разкривай какъв е (аз бих избрал комплект хубави кукички и скъпа месина). Недей да й обръщаш повече внимание, дори умишлено я избягвай - така нейното любопитство ще се нагнети допълнително. Ако случайно все пак тя те пожелае още сега, недей да онождаш - няма да ти се получи като хората след толкова алкохол. Сега ти се повръща - не се надявай, че ще отмине. Ако вомитираш на масата, ще последва верижна реакция. Съблечи се гол до кръста и с наперена походка отиди в клозета. Не повръщай в мивката - тая „мусака\" ще я задръсти и ще се чудиш как да пренесеш с шепи материала до клекалото. Прегърни нежно опиканата тоалетна чиния и хвърли серкмето. После хубаво се измий, нищо страшно не е станало - хора, които не са повръщали на абитуриентската си, за мен са повърхностни личности. Изяж дъвка, че устата ти вони на рибарски чорап.  Изпий една бира на екс, така няма да ти стане лошо (поне за известно време).  Вече може да се отпуснеш на всякакви простотии. Най-умно е да си запалиш зърната (ако нямаш много косми ги намажи с водка). Прави кълбета по дансинга, напълни си очите с лютеница, изяж запалена цигара, натъпчи си кебапчета в ноздрите, язди съученик, сложи картофена салата в косата си, намери улично куче и изиграй един казачок с него - няма нищо срамно, сега всички са на твоя акъл. Веселба да има. Преди да си тръгнат учителите, отиди и пак се измий. Стегни се за пет минути. Върви при тях. Извини се за всичките идиотщини през годините, кажи, че ги обичаш и че няма да ги забравиш (тук ще се разплачеш, но няма как...). Сутринта се прибираш, приличайки на вентилатор, вашите се кръстят при вида ти, а ти казваш на майка си: „Спокойно, брт'чед, пиль сам саму две билички.\" На другия ден гледаш обявите за работа с измачкана душа под мишница, но поне имаш среща с любимата. Моята абитуриентска не протече толкова красиво. Първо изпих половината свят, второ повърнах в мивката - феноменална грешка, но добре, че съм акълия. Взех съда, в който стои клозетната четка и на четири пъти пренесох повърнатото до нужника. Запалих си зърната през ризата, от което цяла вечер ходих с два обгорели кръга на гърдите. Като мравояд целувах краката на учителите, а те горките се чудиха как да прогонят обичта ми. С любимото момиче така се бяхме разкрепостили навън, че паднахме в рекичката (още не ми е проговорила). Майка като ме видяла сутринта лазещ на двора, помислила че съм прасето. Почнах бачкане. След няколко месеца ме взеха в казармата...  ", "date": "2019.05.23", "title": "Инструкции за абитуриентския бал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395801-23-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1430 г. - Жана д'Арк попада в плен на бургундите, докато се опитва да освободи Компиен.     1498 г. - Джироламо Савонарола, италиански духовник и политически реформатор, е обесен и изгорен на клада.   1555 г. - Кардинал Джампиетро Карафа е избран за папа и приема името Павел IV.   1592 г. - Във Венеция Инквизицията арестува италианския философ Джордано Бруно, обвинен в ерес.   1618 г. - Състои се втора Пражка дефенестрация, която предизвиква Тридесетгодишната война.   1785 г. - В писмо до приятел Бенджамин Франклин споделя идеята си за бифокалните очила.   1805 г. - Наполеон Бонапарт е коронован за крал на Италия в Миланската катедрала.   1877 г. - Провъзгласена е пълната независимост на Обединеното княжество Влахия и Молдавия от Османската империя.   1880 г. - Приет е първият Закон за административното деление на Княжество България, с който се закриват губерниите.   1900 г. - Избухва бунт против натуралния десятък в Дуранкулак, Балчишко (дн. община Шабла).   1907 г. - Открита е жп линията Зимница-Сливен (24 км).   1915 г. - Първата световна война: Италия обявява война на Австро-Унгария и се присъединява към Антантата.   1928 г. - Италианският изследовател Умберто Нобиле прави опит да достигне Северния полюс с дирижабъл; на връщане машината претърпява катастрофа и при спасителните работи загива Руал Амундсен.   1930 г. - В СССР е връчен за първи път най-високият орден - „Ленин\".   1934 г. - Бони и Клайд - известна двойка американски гангстери, са убити при престрелка с полицията.   1945 г. - Втора световна война: Ръководителят на СС Хайнрих Химлер се самоубива, след като е задържан от Съюзниците.   1945 г. - Уинстън Чърчил подава оставка като министър-председател на Великобритания.   1949 г. - С обявяването на Основния закон на Федерална република Германия е създадена Западна Германия.   1969 г. - Британската група The Who издава първата в света рок опера - Tommy.   1977 г. - При два терористични акта в Холандия похитители вземат над 100 заложници в начално училище и отвличат влак с около 80 пътници.   1988 г. - Състои се прощалният футболен мач на френския футболист Мишел Платини.   1994 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни паника става причина за загиването на 270 пилигрими.   1995 г. - Sun Microsystems представя езика за програмиране Java.   2002 г. - Започва апостолическото поклонничество на папа Йоан Павел II в България.   2010 г. - Основан е Музеят на македонската борба в Костур, Гърция.  ", "date": "2019.05.23", "title": "23 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395802-%D0%B8%D1%81%D1%82%D0%B5%D1%80%D0%B8%D1%87%D0%BD%D0%B8%D1%8F%D1%82-%D1%85%D0%BB%D0%B5%D0%BD%D1%87-%D0%BD%D0%B0-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%BE%D0%BC%D1%81%D0%BE%D0%BC%D0%BE%D0%BB-%D0%BE%D1%82-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%82%D0%B5-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8-%D0%BF%D0%BE-%E2%80%9C%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B0%E2%80%9D-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B4%D0%BE%D1%81%D0%B0%D0%B4%D0%B5%D0%BD", "text": "Някакви хора, нарекли се “интелектуалци”, написали някакво отворено писмо, в което ни призовават да гласуваме за “проевропейски” и “пролиберални” партии. Погледнете авторите и поддръжниците на въпросния документ и ще видите, че става дума за поредната проява на евроатлантическия комсомол, на либералните грантаджии, чийто истеричен хленч по “застрашената Европа” става все по-досаден.      Някога всички вие, “просветените интелектуалци”, се кълняхте в Костов. После, когато вече престана да ви хрантути, се мушнахте под шлифера на Борисов, който ви осигуряваше синекурни длъжности и добри доходи. Утре и Корнелия ще олигавите с мазните си целувки, ако ви праща в чужбина или ви осигурява безметежен живот. Такива се вие, хората, които превърнахте понятието “интелектуалец” в мръсна дума. За едно сте прави. Европа наистина е застрашена, само че не от “популизма”, “национализма” или “злия Путин”. Европа е застрашена от вашата либерална безмозъчност, която превърна хубавата европейска идея в бюрократичен кошмар. Европа е застрашена от вашето бездарие, което прикривате с евроатлантически клетви. Европа е застрашена от злобата , с която поливате всеки, чието мнение се различава от вашето. И, да, Европа може и трябва да бъде спасена. Само че трябва да бъде избавена от такива като вас, либералните ветропоказатели.  ", "date": "2019.05.23", "title": "Истеричният хленч на евроатлантическия комсомол от либералните грантаджии по “застрашената Европа” става все по-досаден"}
{"url": "http://www.classa.bg/%D1%81%D0%B2%D1%8F%D1%82/item/395793-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%BA%D0%BE%D0%BC%D0%B5%D1%80%D1%81%D0%B0%D0%BD%D1%82-%D0%BA%D0%B0%D1%82%D0%BE-%D0%B2-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%82%D0%B5-%D0%B2%D1%80%D0%B5%D0%BC%D0%B5%D0%BD%D0%B0", "text": "В Русия си спомнят съветските стандарти, когато статии се пишеха или за великите достижения на социализма, или за проблемите на чужди страни. А който не се съобразява, си има неприятности.  Така стана сега с „Комерсант“.       Един от водещите руски вестници остана без политическа редакция. След като бяха уволнени двама журналисти на в. \"Комерсант\", 13 техните колеги също подадоха молби за напускане. Журналистите смятат, че собственикът и ръководството на изданието са упражнили натиск над авторите да разкрият своя източник на информация. В публикацията е ставало дума за това, че Валентина Матвиенко - председателката на Съвета на федерацията - Горната камара на руския парламент – може би ще премине на работа в Руския пенсионен фонд, а на нейно място ще бъде назначен шефът на руското външно разузнаване Сергей Наришкин. Журналистите са отказали  да назоват източника на въпросната информация, позовавайки се на обичайното журналистическо право. Ръководството на вестника пък отрича да е оказвало натиск над авторите.     За какво говори този случай? Обичайна атака срещу свободата на словото или става дума за нещо ново? Това съвсем не е първият случай на натиск върху журналисти в Русия. В актуалната класация на \"Репортери без граници\" за свободата на словото Русия заема 149-то място. От организацията посочват, че журналистическата професия никак не е безопасна в Русия, разбира се за онези нейни представители, които не работят в кремълските пропагандни издания, а се придържат към стандартите на тази професия. В издателската къща \"Комерсант\" неведнъж през последните няколко години журналисти са били уволнявани или принуждавани да напуснат. Същото, впрочем, можем да кажем и за повечето други руски печатни издания. Журналистическата гилдия помни масовите уволнения в агенция РБК преди години. Не сме забравили също и как нейният основен конкурент, вестник \"Ведомости\" внезапно се оказа принуден да си смени собственика, след като със закон беше забранено на чужди граждани да притежават повече от 20 процента от руските медии. Да не говорим пък за това как в държавната руска телевизия се спазват журналистическите стандарти. Различни методи на цензура Така че конкретно в случая с \"Комерсант\" става въпрос за уважението и подкрепата за тези журналисти, които последваха уволнените си колеги, и по този начин решиха да запазят професионалната си репутация. Що се отнася до свободата на словото, тя няма как да е пострадала, тъй като на практика не е съществувала и преди това. При управлението на Путин цензурата в Русия следваше два метода. Първият - много пряк и директен - започна с разбиването на телевизия НТВ. Но властите не стигнаха много далеч по този път, защото междувременно бяха открили друг, по-успешен начин за цензуриране. Вторият метод, впрочем, е доста по-предпазлив, неговата цел е близките на държавния глава да бъдат защитени от засиленото внимание на пресата. Затова в Русия не се пише нито добро, нито лошо за президентското семейство, и в резултат на това никой не би рискувал да каже публично дали небезизвестната Екатерина Тихонова наистина е дъщеря на Путин. После настъпи друг период – по негово време беше разрешено да се критикува всекиго, само не и държавния глава. А покрай сюжета с \"Комерсант\" сега научаваме, че никак не е безопасно да се критикува и председателят на Съвета на федерацията или ръководителят на Службата за външно разузнаване. Този списък вероятно много скоро ще бъде разширен. Още повече, че властите постоянно разширяват списъка със забранените теми. В \"Комерсант\" за последен път масови уволнения имаше през 2011 година, след изборите за Държавна дума - заради поместена в списание \"Власт\" снимка на изборна бюлетина с нецензурни думи по адрес на Владимир Путин. „Шегичката“, която тогава се размина \"само“ с освобождаването на няколко журналисти, сега навярно щеше да предизвика наказателно дело по смисъла на приетия наскоро закон за обида на държавен служител. Днес не е разрешено да се пише, например, и за самоубийствата, тъй като темата е опасно близка до тази за използването на наркотици, нито пък за ЛГБТ-общността, заради опасността това да бъде представено за хомосексуална пропаганда. По дело за клевета срещу собственика на \"Комерсант\" Алишер Усманов следствието настоява за спирането на информационната агенция \"Росбалт\" в Москва, а Държавната дума обсъжда и забрана да се публикуват сведения, които биха могли да послужат за налагането на санкции срещу Русия. От \"забранени хора\" към забранени теми Улисана в своята пропаганда, държавата постоянно се опитва да прехвърли своите грехове на малкото останали нормални журналисти в страната. Ето как от „забранени хора“ бързо се премина към налагането на забранени теми. Журналистите все повече са тласкани към старите съветски стандарти, по които имаше само три основателни причини за написването на статия: великите достижения на социализма, някои дребни негови недостатъци, или проблемите на чуждите страни. И всеки, който прекрачеше границите на позволеното, трябваше да се готви за неприятности. Крайната цел на всичко това е тоталната автоцензура, страхът да се пише по проблемни въпроси, които биха могли да не се харесат на шефовете на съответните издания, на техните съседи по вила или на който и да е редовия държавен служител, разполагащ с огромен законодателен арсенал за задушаване на свободата на словото.      ", "date": "2019.05.23", "title": "Скандалът с \"Комерсант\": като в съветските времена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395794-%D0%BD%D0%B5,-%D0%B7%D0%BB%D0%B0%D1%82%D0%BD%D0%B8%D1%8F%D1%82-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%BD%D0%B5-%D0%B5-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0", "text": "Ремонтът на София трябваше да бъде лъскава витрина на управлението на ГЕРБ. Но вместо това в сърцето на столицата се отвориха кратери, рани, грозни къртичини.  И май знаем истинските причини за това, което сполетя София.           Наскоро вестник „Сега\" публикува статия, според която разходите за обновяването на центъра на София се оказват скандално високи. Твърди се например, че Столична община е сключила договори за пейки на цена от 10 000 лева за бройка. И за кошчета за боклук по 1000 лева бройката. Кметицата на София г-жа Фандъкова определи назованите цени на пейките като „фалшива новина\", но все пак назначи проверка, която да установи колко ще струват новите градски „мебели”. Няколко числа Проверката в т.нар. Зона 2 показа, че цената на монтираните пейки е между 850 и 1 290 лева (Зона 2 обхваща ремонта в района на ул. \"Граф Игнатиев\", \"Солунска\", \"6-ти септември\", \"Ген. Паренсов\", \"Цар Шишман\", пл. \"Славейков\", пл. \"Гарибалди\", пл. \"Патриарх Евтимий\" и градината пред храма \"Свети Седмочисленици\"). По-големите пейки, определени като „архитектурна композиция с места за сядане”, са обаче на стойност 8 500 лева. При това не е ясно дали цената е с ДДС или без, както и дали включва монтажа. Трябва да бъдат изградени общо 12 такива „композиции”, като 5 от тях са поставени на пл. „Гарибалди”. За цената на кошчетата коментар няма. Затова да припомним, че, според „Сега”, за зоната, ремонтирана от „ПСТ Груп”, е предвидено поставянето на 129 кошчета от марката Аdmiral, като фирмата е предложила единична цена от 988 лева без ДДС за бройка - тоест, над 127 000 лева без ДДС за цялото количество.     Г-жа Фандъкова все пак призна, че „композициите\" от лят камък на пл. „Гарибалди”, които включват и няколко пейки, ще струват по 8 922 лева (виждате, че цитираната от нея сума е по-висока от тази в направената проверка). Но по думите на кметицата, хората били подведени, че обикновена дървена пейка щяла да струва 10 000 лева - „нещо, което мен изключително много ме притесни”, обясни Фандъкова. Всъщност в публикацията на „Сега” се говори за „монолитна градска пейка от гранит”. Тоест, „подвеждане” няма. Освен това самата проверка, назначена от г-жа Фандъкова, показа, че въпросните „архитектурни композиции” са прекалено големи, като конкретно тези на пл. „Славейков” пречат на хората да минават на безопасно разстояние от трамвайната линия. Затова да обобщим: имаме нефункционални „композиции” с дизайн, който може да създаде сериозни затруднения на пешеходците. Освен това „мебелите” са със съмнителна естетическа стойност и със солена цена. Накратко: фалшива новина няма. И още няколко числа и факти: в момента с пари от ЕС се обновяват няколко градски зони, по които работят „Джи Пи Груп” и „ПСТ Груп” (първите, според „Сега”, ще получат за обновлението над 20 милиона лева без ДДС, а вторите - близо 18 милиона лева без ДДС). Като в сюжет на братя Стругацки Убеден съм, че новите градски „мебели” (кашпите, акулските перки, велостоянките, знаците от ламарина и пр.) - всички на подозрително високи цени спрямо други оферти, ще бъдат увековечени в градския фолклор. Същото важи и за цялостната картина на този епичен ремонт, който вече премина всички срокове. А за екстравагантните архитектурни решения ще се говори дълго след тяхното коригиране. Изобщо, ремонтът в центъра на българската столица придоби трансцедентален, сюрреалистичен оттенък. И някак напомня за сюжета на известната повест на братя Стругацки, в която „Посещението” на извънземните е оприличено с ”пикник край пътя”: „Пикник! Представете си гора, междуселски път, полянка. Автомобилът се отбива от междуселския път на полянката, от автомобила слизат младежи, които свалят бутилки, кошници с храна... […] Палят огън, разпъват палатки, пускат музика. А на сутринта си заминават. Зверовете, птиците и насекомите, които цяла нощ с ужас са наблюдавали случилото се, изпълзяват от своите скривалища. И какво виждат? На тревата локва от автомобилно масло, разлят бензин, разхвърлени негодни свещи и маслени филтри. Търкалят се парцали, изгорели крушки, някой е изтървал френски ключ. От протекторите на гумите е останала кал, полепнала от някакво неизвестно блато… е, и, сам разбирате, следи от огъня, огризки от ябълки, обвивки от бонбони, консервени кутии, празни бутилки, нечия носна кърпа, нечие джобно ножче, стари изпокъсани вестници, монети, увехнали цветя от други поляни…\" (А. и Б. Стругацки, „Пикник край пътя”) Това, което сполетя София „Зоната” в София беше „оркестрирана” от Столична община и г-жа Фандъкова. Кметицата организира „пикника”, а декларираното от нея желание бе да „реновира” за благото на жителите. Ремонтът трябваше да бъде лъскава, луксозна витрина на управлението на ГЕРБ, триумфален политически фойерверк. Вместо това в сърцето на София изригнаха кратери. Появиха се грозни къртичини. Отвориха се рани, които не зарастват месеци наред. Всички таймери отдавна изпищяха. Всички чаши на търпението преляха. Всички „адвокати” на ремонта прегракнаха. А софиянци? Възникналата „Зона” им причини нещо като „културен шок”. Тепърва ще оценяваме последиците, тепърва ще плащаме. Докато се мъчим, стиснали юмруци, да овладеем гнева си. Защото подобни „Посещения” и „Посетители” сме виждали и на други места. Да, те са причудливи, но далеч не са извънземни по характер. Препатили сме. И имаме достатъчно поводи да подозираме, че - за разлика от героите на Стругацки - знаем истинските причини за това, което сполетя града ни. В това оприличаване на „Посещението” на пришълците с пикник, направено от героя на братя Стругацки доктор Валентин Пилман, хората са в ролята на стресираните животни, които намират странни вещи и аномалии в „Зоната” - периметъра, в който са били извънземните. Тези предмети и явления са напълно обикновени за инопланетяните, но неразбираеми, а понякога дори смъртоносни за човеците. Мнозина от тях се надяват да открият в „Зоната” митичната „Стая”, изпълняваща желания. Но има уловка: „Стаята” може да бъде гибелна за онези, които я използват, тласкани от користни подбуди.", "date": "2019.05.23", "title": "Не, златният ремонт на София не е фалшива новина"}
{"url": "http://www.classa.bg/%D1%81%D0%B2%D1%8F%D1%82/item/395795-%D0%BF%D1%80%D0%B8%D0%B4%D0%BD%D0%B5%D1%81%D1%82%D1%80%D0%BE%D0%B2%D0%B8%D0%B5%D1%82%D0%BE-%D0%B5%D0%B4%D0%BD%D0%B0-%D0%BA%D1%8A%D1%80%D0%B2%D1%8F%D1%89%D0%B0-%D1%80%D0%B0%D0%BD%D0%B0", "text": "Приднестровието - тясна ивица земя между Република Молдова и Украйна - се намира само на 200 км от външната граница на ЕС. Животът там обаче тече по собствени закони. Репортаж на Кристиан Щефанеску.       \"Искаш да се оплачеш от нас? И на кого? Ти май си много глупав, или пък се правиш на такъв!\", присмива се приднестровският граничен полицай. Той и неговите колеги охраняват една граница, която от гледна точка на международното право изобщо не съществува. Приднестровието - тясната ивица земя на източния бряг на река Днестър - се откъсна през 1992 година от Молдова с руска помощ. Преди това имаше кратък въоръжен конфликт между Молдова и самообявилата се Приднестровска република. Последната не разполага с международноправен статут.     „Нас и бездруго никой не ни признава\", добавя граничарят. Даже и Русия не го е направила, макар да продължава да изпраща в сепаратисткия регион свои войници за участие във военни учения. По граничните пропускателни пунктове хората често стават жертва на заплахи и изнудване: \"Или даваш 200 евро, или в колата ти ще се намери я дрога, я оръжие. Кое от двете предпочиташ? Ако не дадеш пари, ще те откараме на едно място и ще те заключим. Затова по-добре давай парите!\". За подобно горчиво преживяване разказва един от придружителите на група репортери от ДВ в Република Молдова, от когото също бил искан рекет. Той работел за неправителствената организация Promo-LEX в столицата Кишинев, но не храни никаква надежда, че някога ще успее да си върне въпросните 200 евро. От неговата неправителствена организация подчертават, че през последните години подобни случаи на изнудване са се увеличили рязко. Алексей Мокреак също познава този проблем. Той е прекарал 30 дни в затвора без никаква причина. \"В една килия бяхме наблъскани 36 души, а разполагахме само с 6 купички и 6 лъжици\", разказва той. Досега Мокреак е бил задържан 4 пъти. Обвинили го, че не зачита установения държавен ред в Приднестровието - т.е. реда в една държава, която изобщо не съществува според международното право. \"Всеки път ме освобождаваха без никакво обяснение или извинение. Дори настояваха да Алексей Мокреак е роден в малкия град Григориопол в Приднестровието. Когато в началото на 1990-те години избухнала войната, той се сражавал на страната на Република Молдова срещу приднестровските сепаратисти. И днес Мокреак е политически активен и се застъпва за връщането на Приднестровието в състава на Република Молдова, но не крие и разочарованието си от политиците в столицата Кишинев: \"Те винаги са се огъвали\", добавя той. Повече от 20 години след войната и малко след като Русия анексира Крим през 2014 година, приднестровските милиции отново тръгнали да обикалят къщите на хората, за да набират млади мъже за нуждите на армията, разказва Алексей. В малката самопровъзгласила се Приднестровска република с около половин милион население армията е търсен работодател.     \"Преди младежите бягаха от военна служба, но сега всички искат да имат военен чин - това им осигурява сигурни доходи и пенсии\", казва Мокреак и добавя: „има, разбира се, и изключения - който не желае да става военен, рискува да бъде наказан и дори да попадне в затвора. Но и в армията не се отнасят с тях много по-различно, отколкото в затвора: новобранците ги унижават, изтезават и бият. Някои от тях не издържат и посягат на живота си\", разказва Мокреак. От неправителствената организация Promo-LEX са се заели да проучват подобни случаи. Благодарение на техните усилия някои факти вече стигнаха до Европейския съд по правата на човека. \"Приднестровските власти обаче са облагодетелствани от това, че никой не може да ги санкционира\", посочват още от неправителствената организация. Република Молдова не е в състояние да упражнява никакво юридическо влияние над Приднестровието, а приднестровското ръководство игнорира международните институции изцяло. Русия също отхвърля всякаква отговорност, въпреки че Европейският съд за човешките права определи режима в Приднестровието като марионетка на Москва. Хората търсят начин да се махнат Голямата част от населението на Република Молдова е румънскоговорящо - почти целият регион е принадлежал преди Втората световна война към Румъния. Който има румънски корени, може лесно да си издейства румънско гражданство, а заедно с него да стане и гражданин на ЕС. Около 60 процента от населението на Приднестровието са рускоговорящи и нямат румънски корени. Въпреки това и младежи от руски или украински произход успяват да вземат румънски паспорт, който се превръща в техен входен билет за богатия европейски Запад, твърди Мокреак. Но не само мъжете бягат. \"Дъщеря ми е в Германия\", казва 70-годишната Феодосия, която живее в малкото селце Варнита. Тя обаче не може да си представи, че би могла да напусне родния си край и да се пренесе при дъщеря си в Германия. \"На Запад ще ме третират като човек втора класа\", казва тя. Близостта с Русия ѝ помага да води скромен живот в периферията на Европа – благодарение на крайно ниските цени на руския газ, който получава Приднестровието, както и нейното село в буферната зона. В един от най-бедните региони на Стария континент наличието на проевропейски или проруски симпатии сред хората нерядко се влияят от съвсем прозаични неща като цената на газа. Хората от Приднестровието, както и тези от цяла Молдова, вече са платили твърде висока цена заради политиката. Понякога дори и човешки живот.  ", "date": "2019.05.23", "title": "Приднестровието: една кървяща рана"}
{"url": "http://www.classa.bg/%D1%81%D0%B2%D1%8F%D1%82/item/395796-%D0%B7%D0%B0%D1%89%D0%BE-%D1%82%D0%BE%D1%87%D0%BD%D0%BE-%D0%BE%D0%B4%D0%B0%D1%82%D0%B0-%D0%BD%D0%B0-%D1%80%D0%B0%D0%B4%D0%BE%D1%81%D1%82%D1%82%D0%B0", "text": "Историята на химна на Европа води началото си от 18-ти век и е свързана с имената Фридрих Шилер и Лудвиг ван Бетовен. Защо именно „Одата на радостта“ става химн на Европа?       Хубавата музика се дели на два вида: просто хубава музика и музика, която остава за векове. Деветата симфония на Бетовен е от втория вид - непреходна музика, оставаща за векове. Именно тази симфония (и по-точно - главната тема от последната ѝ част) се превърна в химн на Съвета на Европа, на Европейския съюз, че и на цяла Европа. Но как и защо тъкмо тя стана символ на Европа? Деветата, както всички я наричат за по-кратко, е последната симфония на Лудвиг ван Бетовен. Той я пише в продължение на две години, а премиерата ѝ е през 1824 година във Виена. На диригентския пулт застава самият Бетовен, който дирижира, но всъщност не чува самата музика, защото е оглушал години по-рано.     Последната част на Деветата, която се казва \"Ода на радостта\", включва не само оркестъра, но и хор и певци-солисти. Това е истинска революция, защото преди това нито един композитор не е включвал човешки гласове в симфония - един традиционно чисто оркестров жанр. \"Братя стават всички люде\" Мелодията на \"Одата на радостта\" е преизпълнена с тържественост и величие. Тя се разпознава и запомня много лесно. Но не това е основната причина да бъде избрана за европейски химн. Решаваща роля в случая играе текстът. Бетовен използва стиховете на големия германски поет Фридрих Шилер от неговата \"Ода на радостта\", създадена през 1785 година. Композиторът, който още в младостта си много обича стихотворението на Шилер, особено се вдъхновява от строфата \"Братя стават всички люде\". Впрочем, преди Бетовен към това стихотворение пишат музика още няколко композитора, включително и Франц Шуберт. В края на 18-ти век \"Одата на радостта\" от Шилер се радва на изключителна популярност - най-вече, защото отразява духа на времето. След Великата френска революция нейните идеали - особено равенството и братството - намират горещ прием в Германия и отекват в душата на Шилер. Той създава \"Одата на радостта\" като трапезна песен за своя приятелски кръг, който се събира край масата с бокали вино в ръка и с радост от живота в сърцата. Ето няколко стиха от нея в историческия превод на Асен Разцветников:      Гръд природата разтваря,    радост всичко живо пий -    тичат зли, добри, в превара,    в розовите ѝ следи.    Тя за нас целувки има,    благ другар и гроздов сок,    сласт - за червея незрими,    а за ангелите - Бог.   Бетовен - също както и Шилер - се увлича по революционните идеи. Стихът \"Братя стават всички люде\" за него е квинтесенция на хуманизма, той се превръща в нещо като негово лично кредо. \"Разбира се, когато Шилер и Бетовен съчиняват своите произведения, и през ум не им минава, че в бъдеще може да се появи съюз на свободни държави, обединени от демократичните ценности. Тези двама гении могат само да мечтаят за братство и единство\", казва Кристине Зигерт, директор на архива в Дома-музей на Бетовен в Бон. Тя е убедена, че ако Бетовен можеше да си го представи, сигурно не би имал нищо против неговата \"Ода на радостта\" да стане химн на Европа. Универсалният език на музиката Въпреки че Бетовеновата \"Ода на радостта\" се пее по текста на Шилер, химнът на Европа върви само като музика - без думи. Избран е универсалният език на музиката, защото в противен случай би възникнал въпросът на кой точно от европейските езици да се пее официалният химн. Той e приет повече от 20 години след основаването на Съвета на Европа, който за пръв път се събира през 1949 година. През 1972 година Съветът на Европа решава да поръча на прочутия диригент Херберт фон Караян три версии на \"Одата на радостта\": за пиано, за духов оркестър и за симфоничен оркестър. По-късно, през 1985 година, \"Одата на радостта\" става химн и на Евросъюза. Разбира се, тя не подменя националните химни на държавите-членки, а е просто нещо като визитна картичка на Европа, която припомня за идеалите на европейското общество: свобода, мир, солидарност и единство. В края на миналия век Съветът на Европа решава да популяризира своя химн сред по-широки прослойки и поръчва негови варианти в различни музикални стилове. Вече има хип-хоп-версия, техно, изпълнение на електронен орган и на електрическа китара. Свой принос със собствено изпълнение дава известният германски диджей Moguai, а в социалните мрежи най-популярна (с над 18 милиона гледания) е наистина много вълнуващата флашмоб-версия от Нюрнберг през 2014 година.  ", "date": "2019.05.23", "title": "Защо точно \"Одата на радостта\""}
{"url": "http://www.classa.bg/%D1%81%D0%B2%D1%8F%D1%82/item/395797-%D0%BA%D0%B8%D1%82%D0%B0%D0%B9-%D0%BD%D0%B0%D0%BD%D0%B0%D1%81%D1%8F-%D0%BA%D0%BE%D0%BD%D1%82%D1%80%D0%B0%D1%83%D0%B4%D0%B0%D1%80", "text": "Увеличаването на митата на администрацията на Тръмп с 200 милиарда долара на китайския внос на 10 май предизвика естествена реакция - увеличението на митата на Китай с 60 милиарда долара за американски продукти. Въпреки по-ниското покритие на вноса в сравнение със САЩ, китайските мита са селективни и засягат уязвимостите на американската икономика и политическа система. При това те се различават от увеличението на американските мита, изчислени върху механичното събиране на допълнителен доход. В зависимост от стойността на американския внос за китайската икономика, новите китайски митнически ставки са разделени в четири категории. Върху 2493 вида американски стоки, като месо, пшеница, соя, вино, втечнен природен газ (ВПГ) и други, са въведени 25% мита; за 1078 стоки, включително химикалите, захарта и хартията, мита от 20%. Върху 974 стоки, включително върху текстила, ще бъде наложено 10-процентна тарифа. За стоки, които преди са били обект на мито от 5%, процентът ще остане непроменен. Последиците от тези стъпки бяха доста неочаквани за САЩ.     Първо, отговорът на Китай дойде по-малко от 90 минути преди началото на търговете в понеделник, 13 май. В резултат на това борсовият пазар през този ден показа най-лошото еднодневно представяне за последните няколко месеца. Оказва се, че американските бизнес среди не са толкова сигурни за успешния изход на конфликта за САЩ. Второ, отчете се очевидно разделение в Републиканската партия по въпроса за по-нататъшната тактика и крайните цели на САЩ в търговския конфликт с КНР. Още на следващия ден след обявяването на предприетите от Китай мерки и негативната реакция на американския фондов пазар, републиканските сенатори, лобиращи за  интересите на фермерите, открито изразиха недоволството си от Тръмп. Те посочиха, че ескалацията на търговската война с Китай вреди на избирателите им в селските райони на Америка, като същевременно увеличава напрежението между Белия дом и Конгреса. Производителите на свинско месо и фермерите, които отглеждат соя, пшеница, череша и царевица, се оплакват от нарастващите щети от ескалацията на търговската война. Както се признава от един от сенаторите от Републиканската партия, търпението на фермерите изтича. Фермерските групи имат тесни връзки в Сената и с демократите, и с републиканците и са едни от най-политически влиятелните в САЩ. В Демократическата партия Тръмп бе явно подкрепен в търговския конфликт срещу КНР единствено от лидера на демократите в Сената Чарлз Шумър и от председателя на камарата на представителите Нанси Пелоси. Но тази подкрепа не компенсира разкола в редиците на републиканците. Мащабът на проблемите, създадени от Пекин, е пряко пропорционален на мащаба на американския селскостопански износ за КНР. Миналата година американските компании изнасят селскостопански продукти на стойност 9,3 млрд. долара в Китай, което прави китайския пазар един от най-големите за американските производители. Най-големите износни селскостопански продукти са соята, памукът, свинското месо и царевицата. Последният кръг от търговския конфликт с КНР засили търсенето сред конгресмените републиканци на начини за подпомагане на фермерите. Говорим главно за различни варианти за финансова компенсация, но всички те са съмнителни по отношение на ефективността. Предлага се да се продаде част от селскостопанските продукти, които не се продават на китайския пазар, на бедните страни, но това е трудно да се осъществи технически. Не всички бедни страни се нуждаят от американски култури, като например соята. Разглежда се възможността за финансиране на земеделските производители чрез държавен благотворителен фонд, но в случай на големи суми може да се наложи одобрението на Конгреса, което, предвид отношенията между него и Белия дом, е проблематично. Тръмп също може да повтори миналогодишния опит, когато USDA похарчи 12 милиарда долара за различни програми за подпомагане на земеделските производители. Сега говорим за 15 милиарда долара, които се очаква да бъдат получени от по-високите тарифи за китайския внос, за което Белият дом преговаря със сенаторите-републиканци.Иронията в ситуацията се заключва в това, че фермерите можеха да получат тези средства ( и са ги получавали и преди), не под формата на правителствената помощ на Вашингтон, а под формата на печалби от продажбите на своята продукция на китайския пазар. Като цяло, изходът от търговската задънена улица е да се заменят взаимно пазарите. Който го направи по-рано, ще понесе по-малки загуби и ще бъде в по-добра позиция. Изглежда, че за САЩ е по-трудно да намерят нови пазари за селскостопанските си продукти, отколкото Китай. И тук се отварят някои възможности за Русия. Възмущението сред конгресмените се дължи на факта, че прекъсването на преговорите с КНР настъпи по инициатива на Тръмп в момента, в който страните се съгласиха почти по всички въпроси. Според показанията на големите бизнесмени на пазара на недвижими имоти в Ню Йорк, това е стандартна тактика на Тръмп при преговорите - внезапно отхвърляне на договорена сделка с рязко повишаване на исканията в последната минута, за да се измъкнат по-изгодни условия за себе си, когато другата страна реши, че всичко е уредено. Тази версия съвпада с изявление на говорителя на външното министерство на Китай Ген Шуан, че Тръмп обвини Пекин, че се е отказал от по-рано дадените си обещанията, когато споразумението е било на 95% готово. Според Гън Шуан, американската страна повтори този метод по-рано през май и декември миналата година, и два пъти - при обстоятелства, подобни на настоящите. В Пекин стигат до заключения, които са от значение и за Русия: не е възможно да се преодолее напрежението със Съединените щати само чрез дипломатически мерки. „Историята на Китай казва, че изостаналостта привлича външни хулигани” пише The китайският вестник Global Times.   Превод: В.Сергеев ", "date": "2019.05.23", "title": "Китай нанася контраудар"}
{"url": "http://www.classa.bg/%D1%81%D0%B2%D1%8F%D1%82/item/395798-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8%D1%85%D0%B0-%D0%BC%D0%BE%D0%BD%D0%B0%D1%85%D0%B8%D0%BD%D1%8F-%D0%B2-%D0%B0%D1%84%D1%80%D0%B8%D0%BA%D0%B0", "text": "  Испанският премиер Педро Санчес изрази днес съболезнования на близките на жертвата. Той припомни, че неотдавна в друга африканска страна, Буркина Фасо, бе убит испанският мисионер Фернандо Ернандес   Възрастна монахиня от френско-испански произход беше намерена убита в село Нола в Централноафриканската република (ЦАР), където е обучавала млади момичета за шивачки, предаде Франс прес, като се позова на Ватикана. Според официалния сайт на Светия престол \"Ватикан нюз\" 77-годишната жена е била открита обезглавена в понеделник сутринта.  Според епископ от епархията Бургос в Северна Испания, от която произхождала монахинята, обаче тя е била заклана, като причините за това засега не са известни. Днес, по време на общата аудиенция на площад \"Свети Петър\" във Ватикана, папа Франциск определи убийството като варварско.  \"Бих искал да си спомним за Инес Ниевес Санчо, на 77 години, учителка на бедни девойки от десетки години, убита по един варварски начин в ЦАР, точно там, където е обучавала за шивачки млади момичетата. Това е една жена, която отдаде живота си на Исус, за да помага на бедните хора\", каза папата. Монахинята е била погребана вчера в централноафриканската епархия Берберати. Испанският премиер Педро Санчес изрази днес съболезнования на близките на жертвата. Той припомни, че неотдавна в друга африканска страна, Буркина Фасо, бе убит испанският мисионер Фернандо Ернандес.  Източник: Новини.бг      ", "date": "2019.05.23", "title": "Обезглавиха монахиня в Африка"}
{"url": "http://www.classa.bg/%D1%81%D0%B2%D1%8F%D1%82/item/395799-%D0%BF%D1%80%D0%B8%D1%89%D0%B8%D0%BD%D0%B0-%D0%B4%D0%B0%D0%B4%D0%B5-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D1%82%D0%B8%D1%80%D0%B0%D0%BD%D0%B0", "text": "Проблемът се появи, след като Прищина премахна всички препятствия пред вноса от Албания в Косово, докато Тирана все още не е изпълнила задължението си по това споразумение Властите в Прищина предупредиха, че след два месеца може да наложат 100-процентови мита за вноса на стоки от Албания, ако Тирана не отстрани препятствията пред износа на брашно, бира и картофи от Косово, предава излъчващият на албански език скопски телевизионен канал \"Алсат-М\", като се позовава на медиите в най-младата държава на Балканите.  По-рано представители от Тирана и Прищина проведоха среща, в рамките на която и двете страни не успяха да постигнат съгласие за преодоляване на проблемите, свързани с износа на изброените три вида стоки в Албания.  Проблемът в търговските отношения между двете страни се появи, след като Прищина премахна всички препятствия пред вноса от Албания в Косово, докато Тирана все още не е изпълнила задължението си по това споразумение.    \r\n  ", "date": "2019.05.23", "title": "Прищина даде ултиматум на Тирана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395800-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%B8%D1%85%D0%B0%D0%B8%D0%BB-%D1%81%D0%B8%D0%BD%D0%B0%D0%B4%D1%81%D0%BA%D0%B8-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "  Свети Михаил, епископ Синадски, чиято памет се чества днес, носещ едно и също име с  , водел и ангелски живот, украсен с девствена чистота и всякакви добродетели. Още от най-ранна възраст бил посветен на Бога, а в юношеските си години приел монашество и се показал достоен служител на Бога, подвизавайки се заедно със свети Теофилакт, епископ Никомидийски, при патриаршеството на  , от когото двамата били изпратени в манастир, намиращ се на брега на Черно море. Подвизавайки се тук в монашески трудове, двамата светци твърде много преуспели в добродетелите, и молитвите им имали голяма сила пред Бога.     Веднъж по време на жътва, когато жегата била непоносима, и от недостиг на вода на това място мнозина изнемогнали от жажда, светците се помолили на Бога и по молитвите им станало така, че празният меден съд се напълнил с вода в достатъчно количество. Така Господ изпълнява волята и молитвите на почитащите Го и приклонява ухото Си към молитвите им. Това чудо напомняло станалото някога чудо в пустинята, когато за изнемогващия от жажда Израил Бог извел вода от камък, и другото - когато заради Самсон (израилски съдия), умиращ от жажда, Бог направил от изсъхналата кост от магарешка челюст да потече извор с жива вода. След това светейшият патриарх Тарасий, виждайки добродетелния живот на тези преподобни отци, сияещи като звезди на небето, ги признал за достойни за високия архиерейски сан. Блажения Теофилакт посветил в сан митрополит на Никомидия, а свети Михаил посветил за епископ на град Синад, и те двамата пасели Христовото стадо, давайки с живота си добър пример на паството си. Когато светейшият патриарх Тарасий отишъл от земния живот при Господа, а след него приел престола на Константинополската църква  , отново се надигнала бурята на  , която вече била осъдена на   на светите отци. Нечестивият император Лъв Арменец, заразил се с тази ерес, предприел гонение срещу Христовата Църква, отричайки почитането на светите икони и наричайки ги идоли, а покланящите им се предавал на мъчения и смърт. Преди всичко той изгонил светейшия патриарх Никифор, а също и другите православни архиереи от престолите им, а вместо тях назначил свои единомишленици - еретици - и на светите места се въдворила мерзостта на запустението. По това време свети Михаил се показал ревностен защитник на православието и изобличител на еретическото нечестие. Укрепяван и умъдряван от благодатта на Светия Дух, той се противопоставял на еретиците и затварял устата им, порицаващи светите икони. Нечестивият цар Лъв, не понасяйки изобличенията на светеца, дръзновено порицаващ еретическото му заблуждение, предал Христовия светител на мъчения. Светецът, без да се страхува от мъките, мъжествено отстоявал своите убеждения и казал на императора: - Аз почитам светите икони на моя Спасител Иисуса Христа и на Пречистата Дева, Неговата Майка, както и на другите светии, и им се покланям; а твоето разпореждане смятам за невъзможно да изпълня. Посраменият Лъв, изпълнил се с гняв, осъдил Христовия изповедник на изгнание. Гонен от едно място на друго, светецът понесъл много горчиви скърби и неприятности, докато не достигнал небесната обител и не получил вечния покой. Така завършил праведния си живот, украсен с двоен венец - причислен към архиереите като архиерей, и към мъчениците като мъченик, за слава на Христа, нашия Бог.", "date": "2019.05.23", "title": "Св. преподобни Михаил Синадски Изповедник"}
{"url": "http://www.classa.bg/%D1%81%D0%B2%D1%8F%D1%82/item/395792-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D1%81-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B8%D0%B2%D0%BA%D1%83%D1%81", "text": "Програмите на френските политически партии за предстоящите европейски избори съдържат предложения, които понякога са пресилени, дори нереалистични, пише Euractiv, анализирайки техния подход. Добрата идея, която не работи Много френски партии искат да предложат популярни мерки като данъчно облагане на технологичните гиганти, предложение, което се съдържа в по-голямата част от политическите програми, но би било невъзможно да се приложи в Европа поради липса на консенсус. Данъчните реформи изискват единодушие, което Европейския съюз (ЕС) просто не успя да постигне, а европейските избори едва ли ще променят това, тъй като държавите членки на блока и евродепутатите се противопоставиха на данъка върху интернет компаниите, което французите наричат ​​данък GAFA.     Ирландия, Швеция, Дания и Финландия твърдо се противопоставиха на такова предложение само преди няколко месеца, което тласна правителството на премиера Едуард Филип да предложи френска версия. Що се отнася до данъчните въпроси, съвместният списък между Френската социалистическа партия (PS) и лявоцентристката Place Publique предлага европейска корпоративна данъчна основа. Това е идея, която Европейската комисия (ЕК) вече е предложила няколко пъти, но която също е изправена пред опозиция от европейските държави. Миграционната мода По отношение на миграцията, френските политически партии имат различни предложения. Дясната консервативна Les Républicains (LR) предлага да се „денонсира Споразумението за миграция на ООН, подписано в Маракеш на европейско равнище, тъй като то насърчава миграцията и мултикултурализма“. Глобалният договор на ООН за миграцията беше подписан от президента Еманюел Макрон през декември миналата година. Макар да имта за цел да подобри сътрудничеството в областта на международната миграция, мерките, изброени в договора, не са обвързващи. Освен това всяка държава членка на ЕС е свободна да се присъедини или да откаже. Франция, например, все още се ангажира със споразумението, докато Австрия, Чехия и Унгария са се оттеглили от него. Въпросът следователно няма нищо общо с европейските избори. Двойни стандарти При други партии, като „Република, напред!“ на Макрон, предложенията, направени на европейско равнище, понякога противоречат на вземането на решения на национално ниво. Такъв е случаят с глифозата. Макар първоначално Макрон да обеща да забрани използването на глифозат до 2021 г., по-късно той реши, че това начинание е неосъществимо. И все пак, програмата на партийния му списък за европейските избори, водена от Натали Лоазо, все още споменава тази клетва… за 2021 година. Извън темата Медалът за решаването на най-тематичните въпроси отива при Националния фронт на Марин Льо Пен. Нейната партия е натрупала предложения, които не са свързани с това, което ЕС наистина може да направи. Например, нейната партия призовава за въвеждане на „национален приоритет за социални помощи“, който зависи изцяло от френската държава. Партията също така предложи да се сложи край на автоматичното подновяване на разрешенията за пребиваване, нещо, за което ЕС не може да реши. Такъв е и случаят с предложението им за „закриване на радикални джамии“ и за експулсиране на „чуждестранни ислямисти“. Въпреки че тези въпроси са широко обсъждани във Франция, бъдещите членове на Европейския парламент на Националния фронт няма да имат възможност да гласуват за европейски мерки, които са в тази насока. Но партията на Льо Пен не е единствената, която прави предложения извън контекста на изборите. Съвместната стратегия на PS-Place Publique предполага създаването на европейски данък за солидарност, подобно на френския солидарен данък върху богатството. Фискалната амбиция на лявата „Непокорна Франция“ (FI) попада в същия капан. Като предлага „универсален данък за физическите лица в ЕС, който да сложи край на укриването на данъци“, списъкът, воден от Манон Обри, забравя, че ЕС няма думата по този въпрос. Сред Зелените предложението за въвеждане на правото на гласуване на 16 години във всички европейски страни също не попада в рамките на изборите, тъй като държавите членки сами определят законната възраст за гласуване. Дежавю Друг подход е предложението за мерки, които вече са изпълнени, стратегия, която изглежда гарантира електорален успех. Отново PS-Place Publique предлага създаването на бюджет в еврозоната, въпреки че това беше одобрено на европейско равнище през декември миналата година. Въпреки че това все още трябва да бъде потвърдено от държавите-членки на ЕС, предложението е в своя финален етап.", "date": "2019.05.23", "title": "Европейски избори с френски привкус"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395788-%D1%87%D0%B0%D0%BB%D0%B3%D0%B0-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D1%82%D1%80%D1%8A%D1%88%D0%BA%D0%B0", "text": "Татяна изпрати сина си Атанас за Америка. Грижовната майка бе на летището във Варна, от където той хвана самолета и отлетя далече от родината си.    Той приключи първата си студентска година във военоморското училище във Варна, където следва за капитан. През лятото обаче не иска да бездейства и решил да отиде на бригада в Америка. Ще бъде в щата Мериленд.      В САЩ ще прекара цели 4 месеца. Това натъжава гордата майка, която е нзаясно, че тази крачка е за добре. Двамата обаче имат силна връзка и досега никога не са се делили за такъв период. Роднини на семейството са категорични, че Татяна няма да издържи толкова време без да вижда сина си. Успокоява я факта, че ще се чуват често и ще се гледат на камера в скайп.     Липсата ан сина си Татяна ще запълни с усилена работа по нови проекти, които ще реализира през лятото. Нейните почитатели са вече нетърпеливи да чуят какво им е подготвила след тоталния успех на последната й песен 'Записано е в сърцето ми\".", "date": "2019.05.23", "title": "Чалга звезда се тръшка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395789-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BC%D0%B0%D0%B9", "text": "ОВЕН ( 21 март - 20 април ) Очакват ви много заплетени ситуации, които могат да бъдат преодолени само по един начин – с огромна упоритост. Ако се подадете на ленивостта, няма да свършите нищо навреме. Ако ви остане свободно време, обадете се на близките си хора. Толкова рядко комуникирате с роднини, че скоро ще забравите как изглеждат. Бъдете по-меки и отстъпчиви. ТЕЛЕЦ ( 21 април - 21 май )  Ще се обръщате към всеки, когото срещнете по пътя, само да за решите финансовите си проблеми. Но коренът на злото, лежи именно във вашата непрактичност. Купувате всичко, което поискате. А така, не трябва да действате. В приятна атмосфера, ще прекарате вечерта. Възможно е запознанство, което да прерасне в любовна връзка. БЛИЗНАЦИ ( 22 май - 21 Юни ) Очаква ви ден на експерименти, рискови операции и придобиване на опит в нови проекти. Вие ще се справите успешно с всички въпроси, но ще загубите много сили. Най-важното е, да държите портфейла си близо до вас. Възможни са финансови измами и кражба на пари. Възможно е да получите предложение за сътрудничество от приятел, който наскоро е отворил собствен бизнес.   РАК ( 22 юни - 23 юли ) Сами ще се измъкнете от ситуации, които водят до непрекъснати неприятности. Дори ще ви завиждат, а колеги и приятели ще искат съвети от вас. Приятно впечатление ще остави във вас човек, с когото работите от дълго време. Ако се зароди чувство, не го крийте в себе си. Следете за знаците на съдбата. ЛЪВ ( 24 юли - 23 август ) Препоръчително е да бъдете по икономични с парите, но не и в общуването. Новите запознанства ще бъдат перспективни, така че не се отказвайте от тях през деня. Възможно е да сключите дългосрочен договор и да отидете на работа в чужбина. Тези, занимаващи се с изкуство и творчество, ще получат помощ от богат покровител. ДЕВА ( 24-ти август - 23 септември ) Още от сутринта е необходимо да си поставите цел, която да ви ентусиазира за активна работа. За сега отдих не се очертава, но това е временно. Ако сте планирали почивка, то бързо ще трябва да се справите с всичките си задачи. В любовта не се отличавате със сантименталност, но не си струва да показвате и открита страст в отношенията. ВЕЗНИ( 24 септември - 23 октомври) Посветете деня, на укрепване на бизнес и приятелските връзки. Това ще ви предпази от разочарование и негодувание. При работа с техника, бъдете внимателни, в противен случай ще попаднете в цяла гама от неприятности. Може да се сблъскате с проблеми във финансовата област, когато ще трябва спешно да изплатите дълг. Вечерта ви чака, компенсация за свършената работа. СКОРПИОН ( 24 октомври - 22 Ноември ) Днес може да успеете в много области - спорт, работа и любов. Трудили сте се усилено и сега получавате хубави бонуси. Ще получите морална утеха, след разговор с някой от вашите роднини. Има шанс да укрепите финансовата ситуация и да похарчите солидна сума за лични нужди.   СТРЕЛЕЦ ( 23 Ноември - 21 Декември ) Очаква ви щастлив ден. Въпреки че, всеки има собствено разбиране за това състояние. Ако искрено се радвате дори на дреболии, то това е плюс за вашата душа. Мечтите са позволени, но не до такава степен, че да забравите за работата и домашните задължения. Предстоят ви ремонти, покупки, продажби и инвестиции в бизнеса. КОЗИРОГ (22 Декември - 20 януари ) Ще бъдете изненадващо проницателни, когато въпросът докосне парите. Освен това, не само за вашият капитал. Може да помогнете на приятел да излезе от кризисна ситуация, за което ще получите награда. Чудесен ден за творчество, музика и четене на специална литература. За дълго пътуване, е по-добре да изберете вечерта.  ВОДОЛЕЙ ( 21 януари -  19  февруари ) Трябва да бъдете изключително внимателен към малките неща и изпълнителни в работата. Нищо не е невъзможно, ако сте истински майстор в професията си. Между другото, денят е добър за тези, които отдавна не са посещавали козметолог и диетолог. Не пречи да посетите експерт, за да коригирате външния си вид и да свалите излишните килограми.   РИБИ ( 20 февруари - 20 март ) Ще се нуждаете от допълнителен източник на енергия, за да реализирате всички свои планове. Парите не са толкова важни, но не може да се справите без тях в процеса на работа. Спортът е полезен за тези, които искат да свалят някой излишен килограм. Но трябва да се свържете с опитен инструктор, а не да се изтощавате във фитнеса.", "date": "2019.05.23", "title": "Дневен хороскоп 23 май"}
{"url": "http://www.classa.bg/%D1%81%D0%B2%D1%8F%D1%82/item/395790-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D0%B6%D0%B5%D0%BD%D0%B8-%D0%BD%D0%B5-%D0%B8%D1%81%D0%BA%D0%B0%D1%82-%D0%B2%D0%B5%D1%87%D0%B5-%D0%B4%D0%B0-%D1%82%D1%8A%D1%80%D0%BF%D1%8F%D1%82", "text": "Поредицата от събития, довела до драматичното бягство на Уафа и Маха ал Субайе от Саудитска Арабия, звучи почти като сюжет за някой холивудски филм. 25-годишната Уафа и 28-годишната Маха успяват да излъжат семейството си, за да ги пуснат да заминат от родно им забутано градче в Западна Саудитска Арабия - Рания, до столицата Рияд. Решаващият аргумент - там ще живеят с брат си, който ще ги наглежда. В Рияд те успяват да се сдобият с паспорти и самолетни билети за Истанбул, без семейството им да разбере. На 1 април, на летището в Рияд, те чупят SIM картите на телефоните си, за да избегнат евентуално проследяване - своеобразният \"Рубикон\" към новия живот. За да не заподозрат властите нещо, те свалят никабите си. По този начин те създават впечатлението, че са от либерално семейство, което би пуснало двете си дъщери да пътуват сами в чужбина.  Двете си правят селфи и се отпускат за първото си пътуване със самолет в живота си. Целта им била Грузия - най-вече заради слуховете, че страната е връзка с външния свят, и защото саудитските граждани нямат нужда от визи, за да влязат в Грузия. От Истанбул, сестрите веднага са отлитат на изток към Трабзон, като надеждата им е полетът да не бъде отложен. Рано или късно брат им щял да осъзнае, че сестрите му не са там, където трябва и са избягали - за Уафа се предполагало, че преподава в едно основно училище, а Маха - в една школа по английски език.     В Трабзон те хращат такси, което да ги откара на 180 км до границата с Грузия. В Батуми, курортен град на брега на Черно море, те намират кафене, в което да има само жени, и са помолили за помощ. Една грузинка се смилява над тях и ги настанява в апартамента си. На следващия ден тя ги откарва и до столицата Тбилиси, намираща се на 370 км. \"Когато си мисля за всичко това, имам чувството, че полудявам. В смисъл, аз да направя такова нещо? Беше като в сън\", разказва казва Уафа за бягството им. Сестрите разказват историята си на смесица от английски и арабски, на 28 април в малка стая в приют за бежанци край Тбилиси. Двете сестри твърдят, че са избягали от тормоза и ограниченият у дома, където принципът на попечителство местните обичаи и закони, изискващи жените да получат разрешението от мъж роднина (най-често баща, брат или съпруг) дори и за най-обикновени неща. Бягството им е успешно, само защото успяват да използват акаунта на баща си в Absher, саудитско мобилно приложение, което позволява на попечителите да отбелязват кога жените имат разрешение да пътуват. Необичайната история на двете сестри е само една от многото на жени, които бягат от Саудитска Арабия - едно от все още най-лошите места на света за жените. Междувременно обаче правителството и престолонаследникът принц Мохамед бин Салман се хвалят с напредъка по отношение на правата на жените, след като забраната за жените да шофират падна през юни 2018 г. Един от най-известните случаи на подобни бягства беше този на Рахаф ал Канун (сега Рахаф Мохамед), 18-годишна саудитка, която избяга от семейството си по време на почивка в Кувейт, бягайки към Тайланд. Там тя преживява няколко дни на своеобразна \"обсада\" в хотелската си стая, заплашена от евентуално депортиране от местните власти. С помощта на социалните медии и един наистина затрогващ призив за помощ тя все пак успя да се спаси и вече живее спокойно в Канада. Други жени успяват да избягат тайно. Сестрите Субайе проследяват много от тези случаи в Twitter и в тайни WhatsApp групи за саудитски жени. \"Случаите на саудитски жени, бягащи от страната, са показателни за ситуацията на жените в Саудитска Арабия. Въпреки някои ограничени реформи, жените нямат адекватна защита от домашно насилие и тормоз, и като цяло са дискриминирани, основно в резултат на системата мъжко попечителство\", заявява Дейна Ахмед от Amnesty International. Например системата на попечителство все още оставя възможност семействата да решават и контролират напълно живота на жените. Ако няма позволение, една жена дори не може да напусне сама къщата си. Обичаите в страната все още повеляват жените да имат разрешение дори и да работят да имат нужда от разрешение от попечителите си, за да работят извън къщата. Според активистите в страната дори и убежищата за жени, бягащи от домашно насилие, служат и като центрове за задържане, тъй като жените понякога имат нужда от разрешение от член на семейството, за да напуснат дори тези убежища, където са се скрили. Според данните на Amnesty International броят на жените от кралството, кандидатстващи за убежище в други държави, в периода от 2012 до 2017 г. се е утроил и е достигнал 800 случая по цял свят. Те обаче не показват общия брой на бягствата, тъй като много жени не стигат дотам да поискат убежище. Историята на Маха и Уафа също така поражда въпроса дали домашното насилие може да осигури на някого основание за искане международно убежище.  Този въпрос понастоящем се преразглежда от администрацията на Тръмп в САЩ, която се стреми да ограничи потока от кандидати за убежище от Централна Америка. От 2014 насам, след фундаментален случай, включващ жена от гватемалски произход, която получава убежище в САЩ, бягайки от побоищата и насилието на съпруга си, домашното насилие е приет критерий за бежански статут в САЩ. Преди 2014, решенията на съдии по имиграционни дела с подобна насоченост са противоречиви. Полът не е изрично споменат като една от първоначалните категории в Конвенцията на ООН за бежанците от 1951, според която някой може да поиска убежище, защото се бои от преследване; не е споменато и домашното насилие. Интерпретациите на дефинициите за бежанци обаче са еволюирали през годините, обяснява Парасту Хасури, която преподава бежанско право в Американския университет в Кайро. \"Страхът от домашно насилие е станал признат мотив за изискване на убежище в случаи, когато държавата е несклонна или неспособна да осигури защита. Самият факт, че саудитските властите дават уверения, че тези жени няма да пострадат, не е достатъчен, ако има доказателства в документална форма, че жертвите на домашно насилие няма да могат да получат ефективна защита от държавата\", коментира тя. Рахаф Мохамед, саудитската тийнейджърка, на която е било предложено убежище в Канада, е един такъв пример на бежанско законодателство, еволюиращо по начин, който да обхваща и случаи на мотивирано от половата идентичност преследване. Саудитска Арабия криминализира домашното насилие през 2013 г., но активистите се оплакват, че законът се прилага предимно на думи. Сестрите Субайе казват, че никога не са търсили помощ от полицията, защото са смятали, че това само ще утежни положението им. Те вярват, че полицията не би им помогнала, а семейството им би могло да им отмъсти физически за това, че са проговорили. \"Асо се обърнете към полицията, полицията дори не идва в къщата. Ако полицията дойде, трябва попечителят да излезе и да говори с тях. Как така, по дяволите? Те няма да ни помогнат\", казва Маха. Маха и Уафа са документирали белезите от побои на таен телефон, и са показали пред журналисти снимките. Те са две от общо 10 деца от семейство от средната класа, и казват, че са били най-открити и искрени сред сродниците си, което е провокирало гнева на родителите им. Сестрите изглежда са свикнали на живот без любов в семейството, освен между тях двете. \"Майка ми ни мрази, защото казвахме \"не\". Тя ни казваше: 'Защо сте такива? Защо не сте като другите ви сестри? Просто правете това, което трябва. И просто мълчете'\", спомня си Уафа. Сестрите казват, че членовете на семейството са се свързали с тях с лични съобщения в Twitter чрез фалшиви акаунти. Някои съобщения са ги заплашвали с убийство и насилие и е изглеждало да са от роднини. Други са молили сестрите да се върнат у дома, като изглежда са се използвали псевдоними с надеждата да е по-вероятно сестрите да не игнорират съобщението, ако не знаят, че е от роднини. Маха и Уафа се надяват да напуснат Грузия и да отидат в западна държава възможно най-скоро след пристигането си. По думите им, те са чели онлайн за избягали саудитски жени, които през Грузия са продължили със самолет към Франция, въпреки че френското посолство в Грузия отказва да потвърди това и отговаря, че посолството “не коментира индивидуални случаи.” След две седмици, без позитивен отговор от западните посолства, те са писали в Twitter за ситуацията си. \"Преди да бъдем отвлечени и преди да бъдем убити, светът трябва да знае, че сме реални и истински\", казва Маха за решението им да използват Twitter, за да разкажат публично историята си. Когато Маха и Уафа за първи път са пристигнали в Грузия, те са обиколили пеша Тбилиси и са пробвали грузинска храна. Когато журналисти са се срещнали с тях след месец престой в страната, те са били все по-загрижени за безопасността си и рядко са напускали приюта. Грузия е малка държава с 3,7-милионно население и е популярна дестинация за саудитски туристи. Двете сестри се опасяват, че семейството им може лесно да ги открие и да им отмъсти, че са избягали. В приюта Уафа споделя как със сестра й са си представяли бъдещето - живот, който би бил труден в Саудитска Арабия заради консервативното ѝ семейство. \"Искам да мога да ходя на джогинг сутрин, да се срещам с хора, да пия кафе на обществени места. Искам да видя толкова много неща\", разказва тя. На 7 май, без други публични съобщения, двете сестри писаха в Twitter акаунта си, че са напуснали Грузия. Те също така пишат, че няма да споменават накъде заминават като твърдят, че това е от съображения за сигурност. \"Много държави може да проявяват интерес към подпомагането на саудитски жени в трудно положение, но не искат да провокират вълна от стотици хиляди саудитски жени, които да направят същото, затова и има мотивация тези случаи да остават в тайна\", казва Адам Кугъл, изследовател в Human Rights Watch, като обяснява защо сестрите може да са били инструктирани да запазят в тайна новото си местоположение. Ако бъдат открити, те ще са подложени на преследване от семействата си. Кралството мълчи за това, което се случва с неуспешните бегълки.  За нещата, ставащи зад стените на частните домове никой не говори. Въпреки това много жени продължават да поемат този риск и да се опитват да бягат от домовете си към непознатия Запад. Ако нови реформи отворят повече възможности за саудитските жени на хартия, обществото като цяло също ще се наложи да се адаптира към тези промени. Междувременно вероятно ще има още саудитски бегълки, които разчитат на света да бъде готов да им окаже помощ.      ", "date": "2019.05.23", "title": "Саудитските жени не искат вече да търпят"}
{"url": "http://www.classa.bg/%D1%81%D0%B2%D1%8F%D1%82/item/395791-%E2%80%9C%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0%D1%8F-%D0%B3%D0%B0%D0%B7%D0%B5%D1%82%D0%B0%E2%80%9D-%D1%80%D1%83%D1%81%D0%B8%D1%8F-%D0%B5-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "За първото тримесечие на 2019 г. БВП на Русия е нараснал едва с 0,5% в годишно изражение, което се оказа по-лош показател, от очаквания от властта, пише руското издание „Независимая газета”, цитирана от Фокус  Такива са предварителните оценки на Росстат. Икономисти предупреждават, че през тази година в Русия може да започне икономически спад, който да бъда най-значителния след кризата през 2008-2009 г.. Като основна причина експертите посочват преди всичко данъчните промени, предприети от правителството.     Предварителните данни на Росстат за икономическия ръст през първото тримесечие на 2019 г. се оказаха по-лоши, от очакванията на правителството и Централната банка. Икономическото ведомство прогнозира в началото на май, че ръста на БВП за първото тримесечие ще бъде 0,8%. Централната банка беше по-оптимистична, като очакваше ръст от 1-1,5% в годишно изражение. В края на миналата седмица, след получаването на оценката на Росстат, министерството на икономическото развитие поясни, че „като цяло забавянето на темповете на ръст на БВП е било очаквано и е свързано със слабостта на вътрешното търсене, на фона на повишаването на данъчната тежест”. Експерти отбелязаха, че „това е най-лошия показател за тримесечие, след кризата 2008-2009 г. Нито понижаването на цената на петрола през 2014 г., нито санкциите, не успяха да предизвикат такъв провал на икономиката, който ние предизвикахме сами, повишавайки данъците”. Според икономически експерти, сред другите причини, които биха могли да повлияят негативно на икономическия ръст на Русия са „рязко влошаване на икономическата ситуация в Западна Европа и Турция, която да доведе до спад на износа на руски газ за тези дестинации, намаляване на добива на петрол в рамките на сделка с ОПЕК, огромно изтичане на капитали и строга бюджетна политика”.  ", "date": "2019.05.23", "title": "“Независимая газета”: Русия е на прага на икономическа криза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395785-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%81%D0%B5%D0%BA%D1%81-%D0%BF%D0%BE%D0%B7%D0%B0", "text": "Проучване на учени отговори на един от най-любопитните за повечето мъже, а и за някои жени въпрос – коя е любимата  секс поза на представителките на нежния пол.     Сега ще ви разкрием и класацията с позите в секса, които най-много харесват на дамите. При наличието на Кама сутра и всички възможности, които тя разкрива пред нас с идеите си, едва ли е лесно сами да се досетите коя е позата, която всяка жена предпочита.Последната направена анкета от специална организация обаче показва, че една позиция е фаворит сред дамите с цели 29%.     Става въпрос за \"мисионерската\" поза. Въпреки че това не е най-добрата позиция, за да може да си поиграете и с клитора, но явно това не пречи на представителките на нежния пол да достигнат до сюблимния момент. Веднага след нея обаче в класацията се нарежда „задната” или по-известната като „кучешка” поза. 27% от анкетираните дами са гласували за нея и са споделили, че това е най-добрия начин да се отърват от напрежението и да достигнат о оргазъмретото място е превзето от друга сравнително традиционна поза.      С 19% на тази позиция се нарежда „Ездачката”. Явно не малък процент от дамите обичат те да контролират нещата в спалнята и това ги възбужда.Според експерта Анабел Найт много девойки обичат „мисионерската”, защото изисква повече контакт с половинката и присъства моментът „тяло в тяло – кожа в кожа”.Много от жените признават, че в тази позиция се чувстват по-романтично и някак свързани с половинката, а междувременно това ги възбужда допълнително. В проучването 51% от дамите са признали, че най-страстно им се вижда да правят секс в кухнята. А 47% пък залагат на колата. Цели 14% пък споделят, че биха били палави на работното място.", "date": "2019.05.23", "title": "Любимата секс поза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395786-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0%D1%81%D1%82%D1%8A%D0%BF%D0%B8-%D0%BF%D1%80%D0%B8-%D0%B0%D0%BD%D0%B8-%D1%85%D0%BE%D0%B0%D0%BD%D0%B3", "text": "Ани Хоанг пренебрегна любимия си Люси Иларионов. Феновете са шокирани от последните действия на виетнамското чудо в попфолка и се питат какво се случва с техните взаимоотношения.    Дори последния си видеоклип на скандалната песен \"Банана\" е снимала с друг режисьор. Откакто е с Люси за първи път се доверява на друг човек за свой проект, което още повече засили слуховете, че е била шута на Иларионов.      Истината е обаче, че двамата са заедно и се чувстват все така щастливи и обичани. Решението да снима с друг режисьор до взимат двамата. Искали да експериментират и някой друг да внесе нов почерк. Но Люси бил на снимачната площадка през цялото време и давал наставления на колегата си.   В Интернет се върти нецензурирана версия на клипа, докато по телевизията върви доста омекотен вариант. Това не е първа провокация на Ани. Преди няколко години направи скандално рап парче, в което запя за Моника. Мнозина заподозряха, че става въпрос за плеймейтката Моника Валериева, която по това време водеше дела срещу Люси.", "date": "2019.05.23", "title": "Промяна настъпи при Ани Хоанг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395787-%D0%B8%D0%B2%D0%B0%D0%BD%D0%B0-%D0%BA%D0%B0%D1%82%D0%BE-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%BA%D0%B0", "text": "Кралицата на попфолка Ивана няма как да забрави абитуриентската си вечер. Всяка година през май пее на балове, които я връщат във времето, когато и тя е чула последния училищен звънец, пише   „За Айтос, в който съм родена, абитуриентските бяха истински празник. Минаваше се през целия град, за да те огледат от всички страни, да коментират тоалета ти, да преценят дали кавалерът ти е с авторитет. Голям цирк беше“, спомня си певицата.     В онези години нямало скъпи коли и всичко се въртяло около тоалета. Дори фризурите и гримът нямали значението, което младите им придават сега. Баловете не били тип „сватба“, а се изразявали в кратка почерпка у дома с роднините. „Купихме роклята в последния момент. Нямаше голям избор. А и попфолкът не съществуваше ​- нямаше откъде момичетата да копират модели“, смее се Ивана, която блеснала в петроленозелена рокля с миди дължина. Не била съвсем по мярка, а и подплънките идвали възшироки. Прическата пък била на косъм от провал. \"Подстригах се и се накъдрих, но не постигнах търсения ефект. Приличах по-скоро на леля ми от 20-те години, отколкото на модна икона\", шегува се певицата.         Класът се събрал в „Аетос“ ​- най-реномирания ресторант в града. Всички елитни гимназии празнували там. Ивана, която завършила ЕСПУ „Христо Ботев“, била сред най-популярните девойки в училище, комсомолски секретар на класа. Колкото тя била скромна и примерна, толкова буен бил кавалерът „Беше от лошите момчета, лидер в училище“, разказва попфолк дивата.", "date": "2019.05.23", "title": "Ивана като абитуриентка"}
