{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/395478-%D0%B1%D0%B8%D1%82%D0%BA%D0%BE%D0%B9%D0%BD%D1%8A%D1%82-%D1%81%D0%B5-%D0%B7%D0%B0%D1%81%D0%B8%D0%BB%D0%B8-%D0%B4%D0%BE-%D0%BD%D0%B8%D0%B2%D0%BE%D1%82%D0%BE-%D0%BE%D1%82-%D0%BD%D0%B0%D0%B4-7-%D1%85%D0%B8%D0%BB-%D0%B4%D0%BE%D0%BB%D0%B0%D1%80%D0%B0", "text": "Биткойнът се изкачи до най-високото си ниво от септември, преминавайки границата от 7 хил. долара за брой, след като криптовалутите набраха преднина през уикенда, съобщава Bloomberg.Най-популярната криптовалута поскъпна с 11% от петък до ранните часове в понеделник до 7585 долара според ценообразуването на Bitstamp. Индексът Bloomberg Galaxy Crypto отчете ръст от 7,6%. Биткойнът се устреми във възходяща посока, след като в началото на май се търгуваше на ниво около 5 хил. долара, удвоявайки стойността си от средата на декември. И все пак той остава далеч от рекорната си стойност, достигната през 2017 г. от 19 хил. долара. Бъдещето на виртуалните пари продължава да бъде спорно на фона на натиска от страна на регулаторите и новините за хакване на една от големите платформи за търговия с криптовалути.     Главният прокурор на Ню Йорк Летисия Джеймс твърди, че компании прикриват 850 млн. долара във виртуалната валута Тетер на Bitfinex - една от най-големите криптоборси в света. Отделно Binance обяви миналата седмица, че хакери са изтеглили 7 хил. биткойна на стойност около 40 млн. долара чрез една трансакция в „широкомащабно нарушение на сигурността“. Това е последната от поредица от кражби на дигитални валути. Хакерите са успели също така да откраднат информация за част от потребителите, като кодове за двуфакторна авторизация, които са необходими за достъп до профилите в Binance. От дружеството гарантират, че атаката няма да се отрази върху сметките на потребителите, тъй като Binance ще използва своя фонд за обезпечаване, чрез който ще бъдат покрити загубите. През 2018 г. бяха откраднати общо 950 млн. долара от борсите за криптовалути и инфраструктурните услуги, като дигитални портфейли, което е с 260% повече спрямо година преди това, показват данни на американската компания CiptherTrace.  ", "date": "2019.05.13", "title": "Биткойнът се засили до нивото от над 7 хил. долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395473-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%84%D0%B0%D0%BB%D1%88%D0%B8%D0%B2%D0%B0-%D0%BA%D0%BE%D0%B7%D0%BC%D0%B5%D1%82%D0%B8%D0%BA%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Над 30 онлайн магазина, предлагащи, фалшива козметика са разбили ГДБОП от началото на годината. Парфюми и гримове- менте се предлагат от търговци, който всъщност не могат да бъдат открити. Козметика със съмнително качество буквално залива интернет. Парфюми, гримове и кремове се предлагат като оригинални продукти, а вместо тях потребителите получават фалшиви и опасни стоки. Парфюмите са сред най-задържаните и на митницата фалшиви стоки. От началото на годината са разбити над 30 онлайн магазина с фалшива козметика - предимно във Варна и Благоевград. При акцията във Варна са конфискувани над 9500 парфюма на 30 водещи световни търговски марки.     Абсолютно всички са с много ниско качество, наподобяват търговските марки на известни продукти и ощетяват потребителите с ниското си качество, в някои случаи застрашават живота и здравето им. Тези сайтове оперираха на територията на България, освен това имаха секции на гръцки, румънски, английски - така че да могат поръчвани стоки от близките държави в региона. Обикновено тези стоки са произвеждани в Китай и са внасяни от Дубай и Турция, преминават през границата и тук се разпространяват, обясни Явор Колев от ГДБОП. Измамните сайтове са регистрирани в България, но в тях липсва информация за търговеца. А ако има оставен контакт, при проверка - се оказва фалшив, и на него не може да бъде открит никой. Трябва да се проверява внимателно произхода и съществуването на такъв тип търговци - с директен контакт, преглед на самия онлайн магазин. Обикновено когато тези реквизити липсват - това трябва да е сигнал за потребителя, че най-вероятно и самият търговец не е с най-чисти намерения, обясни председателят на КЗП Димитър Маргаритов. Оплаквания срещу търговеца откриваме и в коментари на други потребители в социалните мрежи. Проверка в Търговския регистър показва, че фирма с такова име не съществува, а пътят на пратката също се оказва неясен. В измамните сайтове търговците обикновено ни обещават уникални резултати от козметиката. Основен ориентир, по който можем да познаем ментето при козметиката, остава цената, категорични са експертите. А покупките трябва да се правят само от проверени и специализирани магазини и сайтове. Въпреки, че фалшификаторите са изключително прецизни - често ключът към оригинала се крие в надписите и логото. В повечето случаи - рекламираните продукти не са минали клинични тестове и изпитвания. Анализите в лаборатория също трудно могат да докажат дали един продукт е менте или оригинал.", "date": "2019.05.13", "title": "ВНИМАНИЕ !! Фалшива козметика в интернет"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395474-%D0%B2-%D1%81%D0%B2%D0%B5%D1%82%D0%B0-%D0%BD%D1%8F%D0%BC%D0%B0-%D0%B3%D1%83%D0%B1%D0%B5%D1%89-%D0%BC%D0%BE%D0%BD%D0%BE%D0%BF%D0%BE%D0%BB%D0%B8%D1%81%D1%82-%E2%80%93-%D0%B8%D0%BB%D0%B8-%D0%BC%D0%BD%D0%BE%D0%B3%D0%BE-%D0%BA%D1%80%D0%B0%D0%B4%D0%B0%D1%82,-%D0%B8%D0%BB%D0%B8-%D1%81%D0%B0-%D0%BC%D0%BD%D0%BE%D0%B3%D0%BE-%D0%B3%D0%BB%D1%83%D0%BF%D0%B0%D0%B2%D0%B8", "text": "\"Ролята на НЕК е да произвежда толкова ток, колкото трябва на държавата, а не да пуска един път много, един път малко, защото прави изкуствен дефицит\", заяви пред Нова телевизия бизнесменът Красимир Дачев. \"Не казвам, че го правят умишлено наистина или от глупост, но ние сме феномени. В света няма такова животно, както нашия монополист, който е губещ. Кажете ми губещ монополист в света - то се губи от това, че или много крадеш, или си много глупав\", коментира той. Дачев уточни, че работодателите продължават да настояват за оставката на директора на НЕК Петър Илиев. \"Не може в един ден да събереш повече от 3 млн. Липсват 400 мегавата. Един блок от тези ТЕЦ-ове, които той е спрял предварително. Защо - никой не може да каже и се налага спешно да пуска другите. Той казва, че спешно събира парите от всички и ги дава в два-три \"джоба\". Не знам диспечерите на кого са казали да изключи и да включи, но този процес не е случаен, той се управлява\" , обясни Дачев.", "date": "2019.05.13", "title": "В света няма губещ монополист – или много крадат, или са много глупави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395475-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B7%D0%B5-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%80%D1%8A%D1%87%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "Около 1/3 от вота се решава в последните дни, категоричен е директорът на \"Галъп\"     Борисов прави единственото, което можеше да направи - взе кампанията на ръчно управление. Имаше угорчение у него заради случката с Цветан Цветанов. Така политологът Първан Симеонов, директор на \"Галъп\", коментира развоя на политическата кампания и ролята на премиера Борисов в нея. Симеонов бе гост в сутрешния блок на Нова телевизия.  По думите му Борисов се опитва да направи така, че малко по-голямата периферия на ГЕРБ да бъде уплътнена до изборите. Според него на няколко пъти се е случвало БСП да излезе малко напред, но накрая ГЕРб успява да мобилизира по голямата си периферия. По думите му, ако ГЕРБ спечели изборите, това ще бъде обяснено като победа на Борисов, ако ги загуби - като загуба на Цветанов.  В предишната кампания БСП малко изплаши избирателите. БСП печели от това противоборство Борисов - Радев, добави той. Около 1/3 от вота се решава в последните дни, каза социологът.  Говорим по скоро за паритет на двете политичеки партии, каза Евелина Славкова - социлог от Тренд. По думите й, водят се две кампании в ГЕРБ много видно. Дори за европейските избори говорим за битка във вътрешнополитически план, каза още тя. Сблъсък между Бойко Борисов и Корнелия Нинова в медийно отношение също може да окаже влияние на кампанията. Един от най-интересните сблъсъците е, когато лидерите на големи партии излязат един срещу друг, каза Славкова.    ", "date": "2019.05.13", "title": "Борисов взе кампанията на ръчно управление"}
{"url": "http://www.classa.bg/%D1%81%D0%B2%D1%8F%D1%82/item/395476-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%82%D0%B5-%D0%B8%D0%BD%D0%B4%D0%B8%D0%B0%D0%BD%D1%86%D0%B8-%D0%B3%D0%B8-%D0%B8%D0%B7%D1%82%D1%80%D0%B5%D0%B1%D0%B2%D0%B0%D1%82-%D0%BD%D0%B0%D0%BF%D1%80%D0%B0%D0%B2%D0%BE-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0", "text": "Западните страни, наричайки себе си модел на зачитане на правата на малцинствата, в действителност унищожават малките нации с помощта на така наречения културен геноцид. Ярък пример за това е политиката на Канада спрямо местните инуити. Това се доказва от чудовищната социална статистика на Канада. От време на време на запад се чуват обвинения в нарушаване на правата на местните и малките народи в Русия. Държавният департамент на САЩ традиционно повдига въпроса за кримските татари. Финландия, Естония, Унгария и дори Европейският парламент припомнят за угро-финските народи, живеещи в обширни райони на Русия, които по странно съвпадение на обстоятелства са и богати на минерали. Докато Унгария претендира че е културен лидер на угро-финските страни, то Финландия, под своите обвинения полага основите за териториални претенции, желаейки да получи част от Карелския провлак заедно с Виборг. Що се отнася до Естония, тя дори не крие желанието си да поиска по този начин средства от Русия за „окупацията“. Междувременно към много западни страни могат спокойно да се внесат обвинения, които страната ни чува редовно: потискането на коренното население, неспазването на правата на етническите малцинства, колониализма и културния геноцид. И ако всеки е чувал за историята на отношенията между щатското правителство и индианското население още от детството, то много малко хора знаят за проблемите на коренното население на Канада. Понастоящем, според етнолози и активисти за правата на човека, инуитите, етническа група коренни народи в Северна Америка, живеещи на една трета от територията на Канада и принадлежащи към ескимоско-алеутското семейство, преживяват истински културен геноцид. Повече от половината инуити живеят в арктическата територия Нунавут, най-новата и най-голяма административна единица в Канада. Според последните данни до 2051 г. само 4% от инуитите ще говорят на родния си език - Инуктута. Алуки Котиер, представител на инуитите и президент на „Нунавут Тунгавик” , организацията за защита на правата на коренното население на страната, заяви този проблем на специална среща на ООН. Според нея, ако езикът изчезне, тогава традиционните знания и занаяти ще престанат да съществуват, например в Инуктута има специфични термини, описващи инструментите за лов на китове. Котиер също потвърждава данните в изследване от Ян Мартин, известен лингвист от университета в Йорк. Припомняме, че ООН обяви 2019 година за годината на местните езици. Експертите наричат това, което се случва с езика на инуитите „лингвицид” или форма на продължаващ културен геноцид от канадското правителство. По-специално през 2019 г. Министерството на културното наследство на Канада инвестира 39 пъти повече в подкрепа на френския език в Нунавут, отколкото за езиковите нужди на инуитите, въпреки че като говорещи езика на последните са се определили повече от 60% от жителите на тази територия. Според ЮНЕСКО три четвърти от 90-те местни езика на Канада са застрашени. Според доклада на „Нунавут Тунгавик” днес нито едно от 43-те училища в арктическата територия на Нунавут не разполагат с качествени двуезични програми на английски и инуктут. Освен това само едно училище предлага на своите ученици потапяне в родния си език до 5 клас. Изследователите са установили, че липсата на образование на инуктут е в противоречие с вътрешните закони на Нунавут, включително закона за защита на родния език, закона за образованието на езика на територията и закона за официалните езици. Освен това тя нарушава международните ангажименти на Канада, като например срещата в Хелзинки през 1992 г. в рамките на ОССЕ, по време на която държавите-членки признаха, че коренното население може да има особени проблеми при упражняването на своите права, и следователно техните „задължения по правата на човека“ и основните свободи напълно и без дискриминация трябва да се прилагат към такива лица”. Международният пакт за икономически, социални и културни права, приет от Общото събрание на ООН през 1966 г. и ратифициран от Канада, изисква същото. През 2016 г. изследователската организация „Институт Хоу” (Торонто) представи доклад, в който се твърди, че едва 4 от 10 млади коренни хора, живеещи по резерватите в цяла Канада, завършват гимназия. Тези цифри са в рязък контраст със статистиката на завършилите висше образование (9 от 10) сред канадци, които не се отнасят сред коренните племена. Ниското ниво на образование на младите хора от индийските и арктическите племена в Канада има много негативни последици: безработица, бедност, ограничени социални и икономически възможности, престъпност, здравни проблеми и недостиг на жилища. Например, цените на хранителните продукти в Нунавут са средно 3.1 пъти по-високи от тези в страната. Всеки трети жител на арктическата територия принадлежи към категорията на хората, живеещи с продоволствена несигурност, почти 70% от децата в предучилищна възраст, представители на инуитските хора, попадат в една и съща категория. Младите местни жители от резерватите са 11 пъти по-склонни да бъдат обвинени в убийства, отколкото канадските младежи от други части на страната. Аборигенските хора са по-често зад решетките, отколкото населението на Канада като цяло. От всички убийства, настъпили в Канада през 2014 г., една четвърт са били отчетени за аборигените, въпреки че те съставляват само 5% от населението. Като цяло аборигенските народи са шест пъти по-често убивани, отколкото останалата част от населението на Канада. Мъже аборигени - седем пъти по-често, аборигенски жени - шест пъти. В периода 1980–2014 г. 16% от всички жени, убити в Канада, са от местни малцинства (тези данни не включват тези жени, които са изчезнали). Ако през 1991 г. аборигените представляват 14% от всички жертви на убийства сред жени в страната, то през 2014 г. те вече са 21%. Коренното малцинство също е по-вероятно да бъде жертва на сексуални престъпления: през 2016 г. броят на сексуалните атаки срещу аборигенски хора е бил три пъти по-висок, отколкото за останалите канадци и е бил 115 случая на 1000 жени. Констатациите на Националната статистическа служба потвърждават мнението на много експерти, които те са изразили в продължение на няколко години: има тревожно непропорционален брой местни канадци, които умират в резултат на престъпления с насилие. В някои местни общности младите хора извършват самоубийство шест пъти по-често от своите неаборигински връстници. Нунавут като цяло има едно от най-високите нива на самоубийства в света: повече от 111 души на всеки 100 хиляди жители, което е 10 пъти повече от останалата част на Канада. Ново проучване на Статистическата служба на Канада установи, че един на всеки пет от коренното население в дадена страна в даден момент от живота си мисли за самоубийство или се опитва да го приложи. Като фактори, които насърчават мислите за самоубийство сред канадските индианци, изследователите цитират алкохолизъм, семейни проблеми и лошо здраве. В много отношения коренното население на Канада остава в неизгодно положение. Например, процентът на туберкулозните в Нунавут е 47 по-висок, отколкото в останалата част на Канада. Според легендарния канадски лекар, сър Уилям Ослер, „туберкулозата е социално заболяване с медицински аспект.” Туберкулозата процъфтява в лошите социално-икономически условия на канадския север, където хората живеят в пренаселени къщи, ядат лошо, пушат много и където често се срещат болести като диабет. Рисковите фактори, допринасящи за появата на туберкулоза, изглеждат като обобщение на условията на живот на инуитите. Никой не твърди, че животът на местните племена на руския краен север или на угро-фински народи е лесен и безгрижен. Въпреки това, западните критици не забелязват гредата в собствените си очи, те не се интересуват от това, че например марийците в Урал отдавна живеят рамо до рамо с други руснаци, изповядват православието, създават смесени семейства, разглеждат руския като роден език, но не забравят собствения си произход. Основното нещо е да се обвинява Русия безмилостно, да се заформи буря от негативна информация около нашата страна, докато в далечен Нунавут местните инуити продължават да пият и да се убиват себе си и помежду си.     Артьом Филипов   Превод: В. Сергеев ", "date": "2019.05.13", "title": "Канадските индианци ги изтребват направо в училищата"}
{"url": "http://www.classa.bg/%D1%81%D0%B2%D1%8F%D1%82/item/395477-%D0%BC%D0%B5%D0%B9-%D0%B8%D1%81%D0%BA%D0%B0-%D0%B4%D0%B0-%D0%BE%D1%82%D0%B2%D0%BE%D1%80%D0%B8-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-brexit-%D0%B2-%D0%BE%D0%BF%D0%B8%D1%82-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0", "text": "Британският премиер Тереза Мей обеща да отвори отново преговорите за бъдещо митническо споразумение с Европейския съюз в опит да вдъхне нов живот на стигналите до задънена улица преговори с опозиционната Лейбъристка партия. От кабинета на Мей заявиха в неделя, че правителството ще разгледа тази седмица, заедно с ЕС, какви възможности има за пренаписване на политическото споразумение върху бъдещото партньорство наЛондон и Брюксел. Нейната надежда е, че ще може да постигне споразумение с партията на Джереми Корбин, за да може Великобритания да напусне ЕС преди началото на лятото, става ясно още от съобщението, цитирано от Bloomberg.     Премиерът продължава да се намира под нарастващо напрежение заради провала си да завърши развода с блока, като все по-голяма част от политиците в нейната собствена Консеравтивна партия смятат, че тя се е провалила и трябва да подаде оставка. ЕС вече заяви, че е готов да внесе промени в политическото споразумение – необвързващата част от сделката за Brexit, която е фокусирана върху бъдещите отношения с Острова. Блокът обаче категорично отказва да отвори самото споразумение. Мей се обърна с молба за помощ към Корбин, след като парламентът на три пъти отхвърли споразумението й с ЕС. Преговорите с опозицията се водят вече от месец, но без да е постигната единна позиция. В неделя говорителят на лейбъристите за Brexit Кийр Стармър заяви, че партията е малко вероятно да застане изцяло зад какъвто и да е било план, който не включва нов референдум, който да потвърди одобрението на споразумението от народа. „Значителна част от депутатите лейбъристи, вероятно 120, ако не и 150, няма да подкрепят сделката, ако няма потвърдителен вот“, посочи той пред в. Guardian. Самата Мей обеща, че щом веднъж сделката й бъде приета от парламента, ще се оттегли доброволно от премиерския пост. За понеделник е насрочена среща на пердставители от двете водещи партии, включително от страна на консерваторите и фактическия първи заместник на премиера Дейвид Лидингтън, както и нейният началник на екипа Гавин Баруъл. Идните дни правителството ще обсъди с ЕС кога могат да бъдат подновени преговорите за внасяне на промени в политическата декларация за бъдещите двустранни отношения. Това ще е необходимо, за да се вземат предвид всякакви бъдещи споразумения с лейбъристите, най-вече по отношение на митническите споразумения, правилата за защита на околната среда и правата на работниците. Корбин иска постоянен митнически съюз между Великобритания и ЕС след Brexit, къот да защити търговията на страната и да предотврати въвеждането на проверки на стоки на границата. Мей обаче отхвърли подобна възможност, тъй като според нея това ще попречи на страната да сключва сделки за свободна търговия с трети страни – основна икономическа цел на лагера, подкрепящ развода с ЕС, в нейната Консервативна партия.", "date": "2019.05.13", "title": "Мей иска да отвори отново преговорите за Brexit в опит да спечели опозицията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395469-%D1%84%D0%B8%D0%BB%D1%87%D0%B5%D0%B2-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%B2%D0%B5%D0%BB%D1%87%D0%B5%D0%B2-%D0%B1%D0%B5-%D0%B8%D0%B7%D0%B1%D1%80%D0%B0%D0%BD-%D0%BD%D0%B0-%D1%82%D0%B0%D0%B9%D0%BD%D0%B0-%D0%B2%D0%B5%D1%87%D0%B5%D1%80%D1%8F-%D0%B7%D0%B0-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%80%D0%B0%D0%B4%D0%B5%D0%B2-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D0%BF%D0%BE%D0%B2%D1%82%D0%B0%D1%80%D1%8F-%D1%81%D1%80%D0%B0%D0%BC%D0%BD%D0%B0%D1%82%D0%B0-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%BA%D0%B0", "text": "Наложи аз да платя кюфтетата и ракията за избора му. С това показах, че уважавам третия пол, категоричен  е бившият обвинител №1       Народното събрание прие на първо четене законопроект за изменение и допълнение на Наказателния кодекс, който значително разширява приложното поле на неизбежната отбрана. Горещата тема продължава да се разгаря с пълна сила в обществото. Потърсихме за коментар Никола Филчев. Ето как главният прокурор в периода 1999-2006 г. и професор по Наказателно право отговори на въпросите на управителя на БЛИЦ Ивайло Крачунов.  - Проф. Филчев, преди дни НС прие на първо четене законопроект за изменение и допълнение на Наказателния кодекс, който значително разширява приложното поле на неизбежната отбрана. Вие какво мислите по темата като професор по наказателно право и като дългогодишен върховен съдия?    - През 1997 г. като заместник-министър на правосъдието ръководех работната група при Министерството, която трябваше да подготви реформата на нашето наказателно правосъдие. Задачите бяха две: Първо, да се приспособи наказателното ни законодателство към новата криминологическа реалност – към новите форми на престъпност, които възникнаха в резултат на прехода. Второ, да се хармонизират нашите закони с правото на Европейския съюз. Това е най-мащабната реформа на наказателното ни законодателство след 1968 г. – През 1997 г. бяха извършени около 80 промени в Наказателния кодекс и още толкова в Наказателнопроцесуалния кодекс.    - Кои социални явления на прехода доведоха до тези промени на наказателното законодателство?    - В резултат на отслабването на държавно-правния контрол бурно нарасна организираната престъпност и корупцията. След 1990 г. страната беше буквално залята от престъпност. Многобройни тежки посегателства срещу личността и собствеността бяха ежедневие. Гражданите се чувстваха незащитени.    - Но нали една от функциите на държавата е да защитава гражданите от престъпни посегателства?    - Отслабването на социалния контрол има своята икономическа основа. Държавата рязко и категорично се отказа от управление на собствеността, на производството и разпределението на материалните блага, без да е създала условия за справедливо развитие на пазарното стопанство, основано на частна собственост. Административно-командният контрол на държавата отмря, а нови форми за контрол (производствен, финансов, банков, данъчен, митнически, пограничен, приватизационен и т.н.) още не бяха създадени. Това позволи да се извърши престъпната приватизация на Костов - масово раздържавяване на общонародната собственост, което прилича повече на разбойническо завладяване на държавното имущество. В резултат населението обедня, а класовата диференциация , т.е. разделението на обществото на бедни и богати, се задълбочи. Състоянието, структурата и динамиката на престъпността се промениха – образуваха се мощни икономически групировки, които трупаха капитал по престъпен начин, а мръсните пари корумпираха държавните служители. Тези престъпни групировки изместиха държавата от производството и търговията. Така възникна „сивата икономика\", а върху нея - организираната престъпност, с присъщите й посегателства срещу личността и собствеността (убийства, изнасилвания, телесни повреди, грабежи, изнудвания, измами и т.н.).    - Излиза, според Вас, че бумът на престъпността тогава е довел до промени в института на неизбежната отбрана през 1997 г.?    - Да. Историческата правда изисква да се каже, че правителството на Съюза на демократичните сили имаше воля да се справи с битовата престъпност. Нужен беше юридически инструмент, който позволява на гражданите и сами да защитават своите права. За това трябваше да се разшири обхвата на неизбежната отбрана по чл. 12 НК. В Министерството на правосъдието създадохме работна група, като поканихме всички хабилитирани учени от университетите, видни представители на Върховния съд, Главна прокуратура, Националната следствена служба, Висшия адвокатски съвет и разбира се – на МВР. Най-активно участие взеха проф. Димитър Михайлов и проф. Милчо Паликарски. След изработване на законопроектите Министерският съвет одобри предложенията на работната група и ги внесе в парламента. В Правната комисия на НС се водиха разгорещени спорове. Отличи се народният представител Велислав Величков. В крайна сметка Народното събрание прие предложените промени в НК, които разшириха обсега на неизбежната отбрана.    - Как точно изглеждаха тогава новоприетите текстове?     - Новата норма на чл. 12, ал.3 НК гласеше:    „Независимо от характера и опасността на защитата няма превишаване пределите на неизбежната отбрана, ако:    1. нападението е от две или повече лица;    2. нападателят е въоръжен;    3. нападението е извършено чрез проникване с насилие или с взлом в жилище, вилен имот или стопански обект;    4. нападението е в моторно, въздухоплавателно, водно превозно средство или подвижен железопътен състав;    5. нападението е извършено нощем;    6. нападението не може да бъде отблъснато по друг начин.\"    - И после как се развиха нещата?    - Веднага след приемането на промените в НК 52 народни представители от БСП поискаха от Конституционния съд да обяви за противоконституционна новата норма на чл. 12, ал. 3 НК, тъй като тя нарушава правото на живот по чл. 28 от Конституцията и чл. 6, ал. 1 от Международния пакт за граждански и политически права. Главният прокурор – уважаемият г-н Иван Татарчев и Висшият адвокатски съвет, председателстван от Т. Бурилков, дадоха становище до КС, че подкрепят искането. Конституционният съд, под председателството на патриарха на българската юриспруденция проф. Живко Сталев и при докладчик блестящият юрист Стефанка Стоянова (с която имах честта 7 години да работя рамо до рамо в Първо наказателно отделение на Върховния съд), с решение № 19 по конституционно дело 13 от 1997 г. (ДВ, бр. 120 от 1997 г.) уважи искането и обяви четири от шестте нови разпоредби (по т. 1, 2, 4 и 5) на чл. 13, ал. 3 НК, както и част от разпоредбата по т. 3, за противоконституционни. След изменението на НК от 2006 (ДВ бр. 75 от 2006 г.) остана само едната хипотеза и нормата на чл. 12, ал. 3 НК доби следния вид: „Няма превишаване пределите на неизбежната отбрана, ако нападението е извършено чрез проникване с насилие или с взлом в жилище\". Това е действащият в момента закон.  - С какви мотиви Конституционния съд отмени новосъздадените разпоредби?    - Конституционният съд прие, че новите разпоредби на чл. 13, ал. 3 НК позволяват на отбраняващия се субект да „надхвърли нужната защита\" като отблъсне нападението без да „съразмерява отбраната с опасността на това нападение\". Той може да избира неограничено средствата за защита и да причини всякакви вреди на нападателя, в т.ч. и смъртта му. Но това противоречи на най-ценното човешко право - правото на живот, закрепено в чл. 128 от Конституцията. А съгласно решение на Конституционния съд № 10 от 1995 г. (ДВ, бр. 67 от 1995 г.) „Правото на живот има върховенство и приоритет по отношение на другите права, които, за да бъде опазено, е допустимо да бъдат накърнени\".    - Днес сме изправени пред дилемата: да разширим обсега на неизбежната отбрана като допълним Наказателния кодекс или изобщо да не променяме Наказателния кодекс, поради решението на Конституционния съд?     - Въпросът има две страни – формална и съдържателна. Формално - направеното предложение за промяна на НК отпреди една година изобщо не трябва да се обсъжда. Защото същата тази промяна на НК беше извършена преди двадесет и две години, и отменена от Конституционния съд. Предложените изменения на чл. 12 НК вече са обявени за противоконституционни.    - А какви са възраженията по същество срещу това разширяване на неизбежната отбрана?    - Неизбежната отбрана е изконно право на всеки човек да се защити от нападение като причини вреди на нападателя. Неизбежната отбрана произтича от древността. Тя съществува във всички времена и народи, преди държавата и преди писаното право. Правото на неизбежна отбрана е „non skripta, sed nata lex\" (не писан, а природен закон). С него се занимават още Аристотел, древните римляни (Цицерон), в по-ново време - немските (Фон Лист, Йешек, Веселс, Бойлке) и руските (А. Кони, И. Слуцки, А. Пионтковски, А. Трайнин) юристи. По принцип само държавата може да упражнява насилие върху гражданите. Правото на неизбежна отбрана е едно изключение от държавния монопол върху насилието. Неизбежната отбрана не може да бъде ограничавана. Но тя не бива и да се разширява прекомерно. Основният критерий при определяне границите на неизбежната отбрана е справедливостта, съответствието, съразмерността между защитата и нападението. Наказателното право е въплъщение на справедливостта. То е изградено върху принципа за справедливост. Специфично наказателноправно изражение на този принцип е нормата на чл. 35, ал. 3 НК: „Наказанието е съответно на престъплението\". Справедливост, съответствие, съразмерност трябва да има също между защитата и нападението при неизбежна отбрана. Това постановява разпоредбата на чл. 12, ал. 2 НК. Ако нападнатият не съобрази защитата си с нападението, той ще наруши справедливостта, а следователно и закона.    - Какво ни предлагат сега авторите на законопроекта ?     - Авторите на законопроекта предлагат същите промени, които вече Конституционният съд обяви за противоконституционни. Те излизат от една фикция, съгласно която щом законът обяви дадено действие като много опасно за обществото, това действие в действителност става много общественоопасно. Така законодателят може произволно да добавя най-различни начини на нападение в закона и да обявява, че срещу тях е допустима всякаква защита, в т.ч. и убийство на нападателя. Но това нарушава справедливостта. А именно от справедливостта се е ръководил Конституционният, когато постанови своето решение през 1997 г. Той остави сегашното правило на чл. 12, ал. 3 НК да действа, защото прие, че когато нападателят влиза в чуждо жилище с насилие, то нападението действително е толкова опасно, че срещу него е оправдана всякаква защита. В този случай начинът (способът) на извършване на нападението носи основния заряд обществена опасност. Начинът прави това нападение толкова опасно, че срещу него може да се използват всякакви средства в т.ч. и умъртвяване на нападателя. За останалите начини на действие Конституционният съд през 1997 г. прецени, че те не са толкова опасни и не пораждат право за отбраняващия се да убива. Следователно, ако искаме да разширим обсега на неизбежната отбрана, трябва да търсим други правнотехнически способи. Действащата разпоредба на чл. 12, ал. 3 НК съдържа една законова необорима презумпция. Тя може да се разшири, но решението трябва да е социално обосновано. – Новите начини на нападение, които ще добавим в чл. 12, ал. 3 НК, трябва обективно, действително да са толкова опасни, че да пораждат право на неограничена защита, в т.ч. и чрез умъртвяване на нападателя. Не може законът да обяви формално някакво действие за много опасно, ако то в действителност не разкрива толкова висока степен на обществена опасност.    - Какво може да се направи, ако а) наказателният кодекс не бъде изменен или б) бъде изменен, но Конституционният съд отново отмени промените и не се намери друг правнотехнически способ за разширяване на неизбежната отбрана ?    - Неизбежната отбрана по чл. 12 НК е очертана с много оценъчни признаци в закона – „непосредствено\" нападение, „рамки на необходимите предели\" на отбраната, „явно несъответствие\" между защита и „характера и опасността\" на нападението. Това прави границите на този правен институт гъвкави, подвижни, еластични. Върховният касационен съд може посредством тълкуване да разшири обсега на неизбежната отбрана като запълни със съответно съдържание оценъчните признаци. Така ще доразвие положенията на Постановление № 12 на Върховния съд от 1973 г. относно неизбежната отбрана. А тълкувателните решения на ВКС са задължителни за органите на съдебната и изпълнителната власт, както и за органите на местното самоуправление (чл. 130, ал. 2 ЗСВ). Освен това съставите на ВКС могат, чрез своите решения, да ориентират съдилищата, прокурорите, следователите и разследващите полицаи към по-широко прилагане на неизбежната отбрана. Ето два примера на такива решения на Върховния съд, по които съм бил съдия- докладчик. С решение № 609 по н.д. № 432/1996 г., I-во н. о., Върховният съд прие, че „ нападението при неизбежната отбрана е прекратено тогава, когато опасността е отминала. Ако конкретната фактическа обстановка дава основание да се смята, че нападението може отново внезапно да се възобнови, то ситуацията на неизбежна отбрана не е приключила и отбраняващият се има право на активна защита\".    - Това решение удължава максимално времетраенето на нападението, през което време отбраняващият се има право да се защитава. С други думи удължава се времето за защита. А другото решение какво е?    - Съгласно чл. 12, ал. 4 НК при превишаване пределите на неизбежната отбрана отбраняващият се деец не се наказва, ако това превишаване се дължи на уплаха или смущение. С решение № 169 по н.д. № 88/1992 г., I-во н.о. Върховният съд прие, че „винаги, когато е налице превишаване пределите на неизбежната отбрана, съдът е длъжен да изследва, дали това превишаване не се дължи на „уплаха или смущение\", което изключва наказателната отговорност на дееца\".    - Но тълкувателната дейност на ВКС не е достатъчна, за да се разшири прилагането на неизбежната отбрана и гражданите да започнат по-активно да защитават своите права от нападения?     - Да. Необходимо е да се обучават съдиите, прокурорите, следователите, разследващите полицаи и оперативните служители на МВР по въпросите на неизбежната отбрана. За това министърът на правосъдието и министърът на вътрешните работи трябва да създадат съответната организация. Следва да се ангажира и Националният институт по правосъдие. Инспекторатът при Висшия съдебен съвет също следва да се включи чрез извършване на тематични проверки по въпроса.    - А имаме ли нужният кадрови потенциал ? Имаме ли хората, които да направят това?    - Във върховните съдилища и прокуратури има отлични съдии, прокурори и следователи, които респектират с правните си знания и човешките си качества. Но те не са в светлината на прожекторите, не участват в суетливите наддумвания и свади по телевизиите, не викат гръмко „ура\" за управляващите, не се въртят покрай големите посолства и .н. Те просто си вършат работата. И затова не са известни.    - Как ще коментирате решението на ВКС по случая с пострадалия Ангел Димитров – Чората и осъдените за убийство петима полицаи от Благоевград, които влязоха в затвора за седем години ?    - Мръсна история. По мое време Софийската военно-окръжна прокуратура, въз основа на доказателствата към онзи момент, прие че, полицаите и служителите на НСБОП са действали за задържане на престъпник – който е организатор на канали за разпространяване на наркотици и за проституция. В този случай, съгласно чл. 12а от НК, не е общественоопасно да се причини вреда на задържаното лице, щом като са спазени определени условия. По-нататък – военната прокуратура прие, че като са причинили смъртта му, полицаите са превишили „необходимите мерки за задържане на лицето\". Накрая военната прокуратура прие, че полицаите по непредпазливост са причинили смъртта на пострадалия. А съгласно чл. 12а, ал. 2 от НК „наказателна отговорност се носи само в случаите на умишлено причиняване на вредата\". Смятам че това решение на военната прокуратура е справедливо. Служителите на МВР не трябва да си позволяват произвол. Но решенията на съдебните органи трябва да поощряват полицаите към активна грижа за гражданите, към поемането на риск, когато защитават обществото, - а не полицаите да бягат от отговорност и да се крият при изпълнение на службата си, за да не си навлекат неприятности. Цялата каша е забъркана от следващия главен прокурор Б. Велчев (който отмени постановлението на военната прокуратура за прекратяване на делото) и от тогавашния председател на Военно-апелативния съд В. Пенгезов (който е добре познат на НСБОП от някои разработки и който изрази своята предубеденост към служителите на НСБОП като направи недопустими публични изказвания по случая). Това наказание не бива да остане така и аз съм убеден, че съдбата на петимата полицаи ще се промени. Най-малкото президентът трябва да ги помилва.    - Но по случая има решение на Европейския съд по правата на човека?    - Европейският съд не решава и не може да реши делото по същество. Той не разполага с доказателствата по делото. Освен това България е суверенна държава и притежава национален суверенитет – предполагам. Нашата държава има свои правосъдни органи. Европейският съд се произнася само по процедурата – дали са нарушени процесуалните права на гражданите, страни в наказателния процес (обвиняем, пострадал), които права са предвидени в Европейската конвенция.  - Президентът Радев започва консултации относно „критериите за избор и правомощията на следващия главен прокурор\". Първи са поканени главния прокурор Цацаров и председателите на върховните съдилища Лозан Панов и Георги Чолаков. Как ще коментирате?      - Разбирам президента. Той се стреми изборът на нов главен прокурор да бъде публичен, прозрачен, а не потаен и задкулисен – какъвто беше изборът на Борис Велчев преди 14 години. Очевидно президентът Радев не иска да повтаря срамната постановка на Първанов, при която часове преди избора на главен прокурор се проведе тайна среща в ресторанта на измисления „Октопод\", в която участваха ръководството на прокуратурата, ръководството на МВР, някои по-верни членове на Висшия съдебен съвет и разбира се самият пишман кандидат Б. Велчев. На срещата бяха набелязани мерки за успешното избиране на Велчев на следващия ден във ВСС. Самият Велчев стоеше от лявата ми страна и постоянно ми досаждаше с въпроса, дали някой ще гласува за него. Беше се разстроил толкова, че по негова и на важни хора гореща молба минах покрай президентството да го взема с моята кола, за да не се откаже в последния момент. Щото се срамувал да се покаже пред прокурорите. Чакаше ме в тъмното пред входа на президентството. И тъй като валеше сняг, не се виждаше добре. Велчев се хвърляше след всяка по-голяма кола. Да не изпусне влака. Жалка картина. Служителите на НСО не можаха да скрият презрението си. На самата среща завеждащият отдел „Следствен\" о.р. полк. Цеко Йорданов му каза в очите пред всички, че няма да гласува за него на следващия ден. Велчев се разстрои още повече и горчиво се разплака. След време Ц. Йорданов си плати за достойнството. – Велчев го уволни дисциплинарно, повдигна му обвинение и го предаде на съд като шеф на мафията. Минаха десетина години и съдът и прокуратурата оневиниха Ц. Йорданов. А „моралният\" Велчев, след като разби живота му, се скри в Конституционния съд без капчица разкаяние. Впрочем той не се извини и на главния секретар на МВР генерал И. Илиев, когото арестува по „погрешка\". Ето такива са успехите на Велчев в борбата срещу престъпността.    - Проф. Филчев, моля оставете тези мрачни спомени. Да не се връщаме толкова назад във миналото.    - Сакън ! Да не би тоз „мъжкар\" Велчев да се докачи. А той не си плати и сметката дори, та се наложи аз да платя кюфтетата и ракията за избора му. С това показах, че уважавам третия пол и неговата евроатлантическа ориентация. Но като споменахте миналото, ще Ви посоча само един момент от миналото на Велчев. Съгласно настоятелната молба на проф. Д. Михайлов трябваше да пробутаме студентчето Б. Велчев, което беше учило в няколко страни, на държавния изпит в ЮФ. Д. Михайлов беше много близък с ... родителите му. Всички уважаваха много бащата на Велчев – големия другар В. Велчев, член на ЦК на БКП, посланик в Лондон и Москва. Още повече уважаваха дядото на Велчев – още по-големия другар Б. Велчев, секретар и член на политбюро на ЦК на БКП, втори човек в комунистическата йерархия (отстранен заради интриги и доноси до Съветския съюз срещу България). Цялата рода на другарите Велчеви градеше комунизма и служеше директно на Съветския съюз (както и на някои служби). Внучето обаче се обърна и стана господин Велчев. Днес господин Велчев, с маниери на английски лорд, е бляскав демократ - антикомунист, бори комунизма и служи на евроатлантическите си господари. Тогава, за да го пробутаме на изпита беше осъществена сложна операция, в която участваха и служителки от ЮФ, докато накрая „случайно\" студентчето Велчев се оказа в комисията на проф. Д. Михайлов. И разбира се получи заслужена шестица. Веднага, без да изкара и задължителния стажа дори, Велчев започна като съветник на последния министър-председателя на социалистическото правителство другаря Георги Атанасов. Какво го е съветвал не знам, но след време Върховният съд осъди Г. Атанасов за далавери. Ще спра до тук. Засега. А на почитаемия г-н Велчев ще кажа: „По-кротко ! Някои архиви още се пазят\".    - Не отговорихте на въпроса за консултациите на президента Радев относно избора на главен прокурор ?     - Много хубава идея, но не съвсем издържана от гледна точка на Конституцията. Президентът няма право да вика членове на ВСС и да обсъжда с тях избора на главен прокурор. Този избор е конституционен процес, който протича на два стадия. На първия стадий решаващ орган е Висшият съдебен съвет, а на втория стадий – президентът. Всеки от тези органи си има свои функции, определени от Конституцията, които упражнява в рамките на съответния стадий. А критериите за главния прокурор са посочени в Закона за съдебната власт. Да викаш членове на ВСС и да обсъждаш с тях избора на главен прокурор, това е все едно по-горният съд, т.е. втората инстанция, да вика съдиите от по-долния съд, от първата инстанция, за да обсъдят заедно, как да решат делото. А всъщност под формата на консултации втората инстанция набива канчетата на по-ниско стоящите съдии и им казва, какво да правят. Това е недопустимо. На същото основание Висшият съдебен съвет може да повика президента, за да обсъдят критериите за избора на главен прокурор. Даже Висшият съдебен съвет има по-голямо основание да вика президента, защото ако президентът откаже да одобри предложението на ВСС за главен прокурор, то при повторно направено предложение, президентът не може да откаже назначаването ( чл. 129, ал. 2 от Конституцията). С други думи ВСС може да принуди президента да назначи избраното от него лице за главен прокурор, но президентът не може да принуди ВСС да избере посочено от него лице. Следователно според Конституцията президентът следва да се ограничи до консултации с представители на политически и обществени организации, на медиите и т.н., но не и да обсъжда въпроса с членове на ВСС ( каквито са главния прокурор и председателите на върховните съдилища).   ", "date": "2019.05.13", "title": "Филчев сензационно: Велчев бе избран на тайна вечеря за главен прокурор! Радев не иска да повтаря срамната постановка!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395470-%D0%BA%D0%BE%D0%B2%D0%B0%D1%80%D0%BD%D0%B0-%D0%B8%D0%B7%D0%BC%D0%B0%D0%BC%D0%B0-%D0%BD%D0%B0%D1%88%D0%B5%D0%BD%D1%86%D0%B8-%D0%B3%D0%BE%D1%80%D1%8F%D1%82-%D1%81-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BB%D0%B8,-%D0%BA%D1%83%D0%BF%D0%B5%D0%BD%D0%B8-%D0%BE%D1%82-%D0%B8%D1%82%D0%B0%D0%BB%D0%B8%D1%8F", "text": "Това е най-голямата застрахователна шашма в момента, защото возилото се качва в системата за издирване на Интерпол, следва конфискация и купувачът не може да си върне парите         Десетки българи са се простили с колите си, които са купили от Италия. Въпреки че возилата са редовни и са минали регистрация у нас, пропуск в италианското законодателство позволява продавачът да обяви колата за открадната месеци след сделката.    Това е най-коварната застрахователна измама в момента, защото возилото се качва в системата за издирване на Интерпол, след което следва конфискация и купувачът не може да си върне парите. Престъплението е възможно заради либерални закони, позволяващи сделките да се сключват с временни договори, предупредиха полицаи, прокурори и вносители на коли от Италия, цитирани от „Телеграф\". Последният сигнал за подобна измама е от април с Ауди А4, купено от Ботуша.    Данъците    Схемата се прави с коли, на които не са били плащани данъците в родината на продавача. Когато се дължи налог, регистрацията на колата може да бъде прекратена, но само ако тя бъде продадена на износ. Сделката се сключва с временен договор, който не минава през нотариус. Когато изтече срокът на този договор, продавачът отива в полицията и казва, че колата е била открадната или от адреса му, или от място, на което няма охранителни камери. Твърди още, че талоните на колата са останали в нея и връща един или два ключа, които предварително си е запазил. По този начин печалбата за измамника е тройна – спестил е данъците, получил е пари от продажбата и накрая прибира и застраховката.    Солено     По идентичен начин наш сънародник е изгорял с голяма сума, срещу която преди време си купил запазен джип Ауди Q7. За да е сигурен, че автомобилът, който купува, е редовен, купувачът го закарал в полицията, където експерти проверили номерата на рама и двигател, както и други идентификационни белези. По колата нямало никакви следи от интервенции, не фигурирала в база данни на Интерпол и купувачът я платил, минал безпроблемно каналите на КАТ и се радвал на новата си придобивка. Радостта му била помрачена, когато на прибиране към България при едно от задграничните пътувания на ГКПП „Връшка чука\" колата светнала в системата на граничните власти, че се издирва в Италия за кражба и била конфискувана. При това положение собственикът не може да очаква никакво обезщетение от каското на колата.  Свидетели     Единствената му надежда е да води дела в Италия, но за целта трябва да открие свидетели, които да потвърдят, че сумата за колата е била платена. Другият вариант е българската прокуратура да води дело и да доказва пред италианските власти, че в случая става дума за измама, обясниха от държавното обвинение. И в двата случая обаче процедурата е тромава, а шансовете за успех малки, признават магистрати. „Не са масови тези измами, но ги има, и лошото е, че собственикът няма полезен ход+\", коментира разследващ. Българи също се опитват да преметнат застрахователите. Най-масовата схема у нас е да се обявяват за откраднати коли, на които им предстои скъп ремонт. Така например на „Мерцедес\" Е-клас (2009-2011), когато се счупят скоростите, ремонтът излиза 5-6 бона. „Собственикът е купил колата за 11-12 хиляди и с ремонта му настъпва на 17, затова някои предпочитат да я обявят за изчезнала\", коментира разследващ. Собственици на „Ауди\" S6, някои модели „Лексус\", джипове „Волво\" също прилагат тези номера.", "date": "2019.05.13", "title": "Коварна измама: Нашенци горят с много пари заради коли, купени от Италия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395471-%D0%BA%D0%B0%D0%BA%D1%8A%D0%B2-%D0%B5-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D1%81%D0%BB%D0%B0%D0%B2%D0%B8-%D0%B8-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0", "text": "Сблъсък между Бойко Борисов и Корнелия Нинова в медийно отношение също може да окаже влияние на кампанията,  смята Евелина Славкова       Предизборната кампания е в разгара си. Но преди дни едно изказване на турския посланик у нас Хасан Улусой вдигна градуса на напрежението между България и югоизточната ни съседка. Той призова страната ни да насърчи изучаването на турски език в нашите училища. Това накара външния ни министър Екатерина Захариева да го привика за обяснение в МВнР. Как влияе създалата се ситуация на политическата кампания преди евровота? \"Когато ставаме свидетели на такива ситуации, в предизборен период те много се изострят\", коментира в \"Здравей, България\" социологът от \"Тренд\" Евелина Славкова. По думите й, водят се две кампании в ГЕРБ много видно. Дори за европейските избори говорим за битка във вътрешнополитически план, каза още тя. Сблъсък между Бойко Борисов и Корнелия Нинова в медийно отношение също може да окаже влияние на кампанията. Един от най-интересните сблъсъците е, когато лидерите на големи партии излязат един срещу друг, каза Славкова.      Според нея психологическия фон, че БСП вземат преднина се е сменил. „Независимо от това, че говорим за минимална разлика между двете партии, по-скоро за паритет, се смени психологическия фон, че БСП вземат преднина\", заяви Евелина Славкова от изследователски център „Тренд\". Тя смята, че разразилата се ситуация след скандала с апартаментите може да служи за оправдание, ако ГЕРБ изгубят изборите.  Тя обясни, че в момента Мая Манолова, заедно с президента, е на едно от челните места по доверие. Слави Трифонов има съизмерим рейтинг на този на Бойко Борисов.", "date": "2019.05.13", "title": "Какъв е рейтингът на Слави и какво ще стане на евровота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395472-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%E2%80%9E%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA%E2%80%9C", "text": "Сградата „Златен век“ е не само висока!   Известна главно с ръста си, най-нашумялата сграда в София – „Златен Век“ – поставя най-високо… летвата за луксозното жилищното строителство у нас. След реализирането на „Златен век“ взискателният български клиент ще пожелае всичко… Планински свеж въздух у дома, ниски енергийни разходи, невидимо сметосъбиране и още… Ето десет неща за „Златен век“, които не всички знаят.   Предлага платформа с 360-градусова панорама   Върхът на „Златен век“ ще бъде споделен с всеки, който пожелае да види София както от никъде досега. На последния етаж се предвижда т.нар. „view point“ – достъпен за всички. На тази платформа е предвиден уникален – с дизайн на светеща сфера – ресторант. Впечатляващите градове в света имат място, от което да бъдат обгледани, и то се превръща и в гореща точка за туристи, и във възможност за романтични мигове. „Златен век“ създава именно такова място, което ще стане емблематично за нашата столица – символ на София, мост между епохите.   Отваря нови публични пространства   „Златен век“ не е затворен в себе си свят, а придобивка за своя район и за София. Първите две нива на сградата са на разположение на всички жители и гости на столицата. На тях ще има търговски център, кафе-сладкарница, клубен етаж, зала за танци, пилатес и йога, спа зона със закрит басейн, фитнес, детска зала, покривна озеленена тераса с водно огледало. С новите места за спорт, пазаруване и почивка, и с пространствата за събития, се увеличават предложенията за свободното време в града.   Демонстрира впечатляваща архитектура   Една амбициозна висока сграда не е струпване на етажи, а творба на монументалното градско изкуство. Тя участва в оформянето на специфичния силует на града, т.нар. skyline, внася в него изненада, енергия, ритъм. Със задължаващото име „Златен век“, новата сграда вгражда символиката на растежа и благоденствието в трите стилизирани житни класа, които се извисяват от арки на трийсет метра височина. В християнството житото символизира и вярата: семето на словото Божие покълва в душите на достойните хора, става клас и дава плод. Златният век на Симеон Велики се свързва с духовния подем на народа ни след покръстването при неговия баща Борис. Трите класа носят и идеята за Светата Троица, както и за Вяра, Надежда и Любов – дъщерите на София. В трите арки е вграден и прабългарският символ – Y, знака на хан Кубрат. „Златен век“ се превръща в мост между епохите, в послание към всички онези, които са готови да сътворят новата действителност.   Не допуска офис естетика   Предубежденията към високите сгради се дължат най-вече на впечатления от някои, които са строени за офиси: еднообразни и сякаш херметично запечатани. Проектът на „Златен век“ доказва, че високата сграда може да бъде топла, гостоприемна, отворена за средата си. Противно на много очаквания, тук има тераси на всеки етаж към всеки имот, и то просторни. Прозорците са големи, всички се отварят и осигуряват оптимално ослънчаване.   Осигурява планински въздух в града   Рекуператорната система използва температурата на отработения въздух от помещенията, за да затопли или охлади постъпващия свеж въздух, без двата потока да се смесват. По този начин се намалява драстично потреблението на енергия в цялата сграда. Интегрираните системи за вентилация и климатизация с рекуперация имат гъвкави температурни режими и повишават качеството на въздуха до желаните параметри на влажност и йонизиране. Филтриран от прах, полени и фини частици, въздухът може да бъде планински свеж в сърцето на града. За пръв път в София АРТЕКС въвежда рекуператорната система, следвайки примера на все повече страни от ЕС, в сградите „Диамант“ и „Диамант 2“, а тук тя ще бъде от още по-висок клас.   Прави невидима… сметта   Сметта стига до сутерена директно от всеки етаж. В сутеренното ниво накрайник на сметопровода ще се насочва към различен колектор според вида на посочения отпадък. Отпадъците се извозват от сутерена, като във и около сградата няма да се виждат никакви контейнери. Подразбира се, че в „Златен век“ боклукът ще се събира само разделно.   Гарантира стабилност при трусове   Със съзнанието, че София е в сеизмична зона, „Златен век“ не само е проектирана в стриктно съответствие с еврокодовете за земетръсна устойчивост, но отговаря на най-строгите калифорнийски норми по този показател. Консултант е Рене Лагос, Чили, чиято компания е реализирала много сгради, които вече са издържали проверката на силни трусове, тоест експертните заключения за конструкциите се основават на изводите от поведението на реални сгради в реални условия. „Златен век“ ще бъде една от най-сигурните сгради за обитаване в България.   И непоклатимост срещу вятъра   Фасадната система, разработена за „Златен век“, е специално оразмерена на вятър и е преминала през реални натоварвания в т.нар. аеродинамичен тунел. Така се гарантира, че няма да има дори минимални премествания при много силен вятър, а звуко- и топлоизолацията ще си останат безупречни. Впрочем зад естетиката на заоблените линии на фасадата, носещи елегантната простота на природните форми, стои и това прагматично съображение: меките обеми създават по-добро обтичане на ветрови натоварвания.   Предвижда непрекъсваемо електрозахранване   Абсолютната независимост и непрекъсваемост на електрозахранването позволява работата на всички системи за сигурност във всяка ситуация. Това се гарантира чрез резервирано захранване 1-ва категория от електропреносната мрежа заедно със захранване от две подстанции и самостоятелен дизел генератор.   Противопожарната защита е приоритет   Подсигурен е самостоятелен резервоар за гасене с две независими системи за гасене с противопожарни кранове. От своя страна, спринклер на водна мъгла под високо налягане позволява потушаване на огъня при минимално количество вода, без да се нанасят щети от наводняване в сградата. Системи за вентилация с повишено налягане и отдимяване в случай на пожар гарантират безопасността на хората и достъпа на противопожарните служби. Програмата за оповестяване се активира при всяка критична ситуация, като се използват специално монтираните говорители във всеки етаж и имот. Нещата, които правят „Златен век“ сграда от най-ново поколение: сигурна, енергийно ефективна, изключително функционална, биха могли да продължат с много други черти (например със специалната инсталация за питейна вода), но за София не по-малко важно е, че сградата гради МОСТ МЕЖДУ ВРЕМЕНАТА. Уплътняването на градската тъкан с постройки, които повтарят правеното десетки пъти, изглежда безопасно.   Посредствеността не предизвиква протести, но причинява обезсърчаваща скука и потиска творческите импулси. Днес никой голям град не подценява силата на естетическата провокация „да събуди“ мястото, да създаде интерес към него. Във визията на „Златен век“ се усеща новото излъчване на града: динамичен, дързък, жадуващ размах. През 70/80-те години японският архитект Кишо Курокава неслучайно избира мястото за своята висока сграда – като първи символ на връзката между епохите – Японския хотел – там горе, на хълма! Висока сграда не се строи в подножие, а на високо! Недалеч от неговата висока сграда се ражда и Вторият символ на връзката между епохите – сграда „Златен век“. Сграда, която ще остави отпечатък на нашето време и която ще бъде не само емблема на София, но и стимул в мисленето ни за архитектура, превърнала столицата ни в един от модерните европейски градове, в мост между епохите.   Кой спира прогреса?   Кой спира строежа на законната сграда?   Кой спира символа на столицата – който се свързва с духовния подем на народа ни?   Кой спира моста между епохите в съграждането на един европейски град?   Кой?!?!…    ", "date": "2019.05.13", "title": "Какво не знаете за „Златен век“"}
{"url": "http://www.classa.bg/%D1%81%D0%B2%D1%8F%D1%82/item/395465-%D0%B8%D0%BD%D0%B4%D0%B8%D1%8F-%D0%BF%D0%BE%D0%BB%D1%83%D1%87%D0%B8-%D0%BF%D1%8A%D1%80%D0%B2%D0%B8%D1%8F-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-apache-guardian", "text": "Първият от 22 хеликоптера AH-64E Apache Guardian бе официално връчен на Индия от Boeing по време на церемония в САЩ. Ню Делхи заяви, че тези атакуващи вертолети представляват \"значителна стъпка в модернизацията на Индийските военновъздушни сили и ще им дадат предимство при потенциални конфликти.\" Индия е поръчала хеликоптерите през 2015 г. като част от договор за повече от 2 милиарда долара. Те са били персонализирани според изискванията на военновъздушните сили с характеристики, които биха им дали \"значителни възможности за планински терен\". Първата партида AH-64E ще пристигне в азиатската страна през юли и се очаква останалите да бъдат изпратени до края на 2020 г. Екипажите и наземният персонал вече са преминали обучение в САЩ, за да въведат в експлоатация Apache в Индия незабавно. \"Тези хеликоптери ще осигурят значително предимство във всяка бъдеща съвместна операция в подкрепа на сухопътните сили\", добавиха индийските военновъздушни сили. Ню Делхи обикновено е неутрален при закупуването на оръжие, но към днешна дата повече от 70% от оръжията и оборудването на неговата армия, военновъздушни сили и флот са руско и съветско производство. Азиатската страна, основният чуждестранен клиент на руските оръжейници, миналия месец се договори да закупи 464 танка T-90MS за 1,93 милиарда долара и не отстъпи на натиска срещу придобиването на руската ПВО система S-400.", "date": "2019.05.13", "title": "Индия получи първия хеликоптер Apache Guardian"}
{"url": "http://www.classa.bg/%D1%81%D0%B2%D1%8F%D1%82/item/395466-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D1%85%D0%B0-%D0%BD%D0%B0%D1%82%D0%BE%D0%B2%D0%B0%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BA%D0%BE%D1%80%D0%B0%D0%B1", "text": "Саудитски товарен кораб, който трябваше да натовари оръжие във Франция, не успя да пристане в Хавър и беше принуден да напусне европейската страна, поради демонстрации на активисти за правата на човека, предаде Ройтерс. Асоциацията „Християнско действие за премахване на изтезанията\" (ACAT) подаде искане до Административния съд в Париж, за да блокира доставката на оръжия, твърдейки, че прехвърлянето е „незаконно\". Те отбелязаха също, че Саудитска Арабия може да използва оръжието срещу цивилни в Йемен. След като един съдия отхвърли правната жалба, в петък корабът Bahri-Yanbu трябваше да се насочи към Сантандер (Испания), след като бе закотвен два дни на 30 километра от пристанището. В средата на април организацията разкри доклад за ролята на Франция в опустошителната саудитска война в Йемен, изпращайки въоръжение на кралството, включително бронирани превозни средства, артилерия за далечни разстояния, изтребители и лазерни ракетни системи. От своя страна правителството на Емануел Макрон заяви, че оръжията, произведени във Франция и продавани на Саудитска Арабия, ще се използват само за отбранителни цели по границата.", "date": "2019.05.13", "title": "Активисти предотвратиха натоварването на френски оръжия на саудитски кораб"}
{"url": "http://www.classa.bg/%D1%81%D0%B2%D1%8F%D1%82/item/395467-%D1%81%D0%B0%D1%89-%D0%B8%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%83%D1%87%D0%B5%D0%BD%D0%B8%D1%8F-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BE%D0%BA%D0%B5%D0%B0%D0%BD", "text": "Американският флот изстреля антибалистична ракета SM-3 от разрушителя USS Roosevelt, по време на военните учения на НАТО в Атлантическия океан, съобщи Шестият флот на САЩ и разпространи снимки от действието. Ученията Formidable Shield 2019 започнаха на 7 май близо до островите Hébridas . Шотландия, Обединеното кралство, в Атлантическия океан, които трябва да приключат на 19 май. Според изявление на уебсайта на Шестия флот, общо 13 кораба, повече от 10 самолета и около 3 300 военнослужещи от 9 държави - Канада, Дания, Франция, Италия, Холандия, Норвегия, Испания, Обединеното кралство и САЩ - участват в тренировките.", "date": "2019.05.13", "title": "САЩ изстреляха противобалистична ракета по време на учения на НАТО в Атлантическия океан"}
{"url": "http://www.classa.bg/%D1%81%D0%B2%D1%8F%D1%82/item/395468-%D1%82%D1%80%D1%8A%D0%BC%D0%BF-%D0%BA%D0%B8%D1%82%D0%B0%D0%B9-%D0%BE%D1%87%D0%B0%D0%BA%D0%B2%D0%B0-%D0%BC%D0%BE%D0%B5%D1%82%D0%BE-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5-%D0%B8%D0%B7%D0%B1%D0%BE%D1%80%D0%B8%D1%82%D0%B5-2020-%D0%B3-,-%D0%B7%D0%B0-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%BD%D0%B8-%D0%BE%D0%B3%D1%80%D0%B0%D0%B1%D0%B2%D0%B0", "text": "Американският президент Доналд Тръмп обяви чрез своя личен профил в Twitter: \" Китай се е почувствал ударен толкова силно по време на неотдавнашните преговори между двете страни, че сега очакват победата на демократите на президентските избори през 2020 г., за да продължи ограбването на САЩ на стойност 500 000 милиона долара годишно\". \"Единственият проблем е, че те знаят, че ще спечеля заради най-добрите икономически показатели и заетост в историята на САЩ и много други неща, а сделката ще бъде много по-лоша за тях, ако трябва да бъде договорена във втория ми мандат.\" \"Би било разумно да действат сега, но аз обичам да събирам големи мита!\", заключи Тръмп. Към 10 май митата за серия от китайски стоки, внасяни в САЩ, бяха увеличени от 10% на 25%. за обща стойност 200 000 милиона долара годишно. Освен това бе обявено, че Тръмп също така нарежда да се повишат митата за целия останал китайски внос, мярка, която ще засегне вносните продукти на стойност приблизително 300 000 милиона долара. От своя страна Министерството на търговията на Китай заяви в петък, че \"дълбоко съжалява за повишаването на митата на САЩ и добави, че няма друг избор, освен да предприеме мерки за противодействие на това отношение.\" Решението да се отвърне на увеличаването на американските мита също бе обявено от китайския вицепремиер Лю Хе, който увери, че страната му \"не може да прави отстъпки на САЩ. в ключовите точки на преговорите\". Той обаче каза, че двете страни са имали \"откровени и конструктивни преговори и се договорили да се срещнат в Пекин в бъдеще, за да продължат консултациите\". От своя страна Доналд Тръмп също определи като \"искрени и конструктивни\" тези преговори и отбеляза, че те ще продължат и в бъдеще. От миналата година Вашингтон и Пекин бяха ангажирани в интензивни преговори за споразумение за справяне със загрижеността на САЩ за търговския излишък на Китай и предполагаемата кражба на интелектуална собственост. Тръмп и неговият китайски колега Си Цзинпин се договориха за митническо примирие на 1 декември, за да дадат на основните си преговарящи време да постигнат споразумение.", "date": "2019.05.13", "title": "Тръмп: \"Китай очаква моето поражение изборите 2020 г., за да продължи да ни ограбва\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395459-%D0%BF%D0%BE%D1%87%D0%B8%D0%B2%D0%BA%D0%B0%D1%82%D0%B0-%D1%81%D0%B2%D1%8A%D1%80%D1%88%D0%B8", "text": "Имаше хубав стар виц – водят новопостъпил грешник из преизподнята. Разгледал казаните и другите ужасии и накрая стигнал до езеро, пълно с онова миризливо нещо, с което пиарите на партиите замерват вентилаторите, а сред него – група грешни души. Тук май е най-добре, решил нещастникът, цопнал в миризливото, извадил цигара, но пристигнал дежурният дявол и изкомандвал: – Почивката свърши! Потапяй се! Е, десетината почивни дни свършиха, време е отново да си се потопим в милото родно миризливо нещо, наречено еврокампания. Първото, което ни попада пред очите, е зам-председателят на Народното събрание, г-н Марешки – който според сайта „Факти” е изревал: „Затварят ми аптеките и бензиностанциите”. Заради това, че из тях били разлепени предизборни плакати, преди да започне официално кампанията, ЦИК решила да го глоби. „Целта е всички обекти да ми затворят и обясняват това с политическа реклама. Това е крайно цинично, тази атака показва как някой се страхува от мен, единственият съм, който правя нещо добро за българските граждани”. Не сме много сигурни доколко оплакването е вярно, ако отворим „24 ЧАСА” от есента на 2018 г., ще научим, че „Марешки продава аптеките за 170 млн. – искал само политика”. В случая ЦИК му прави не само реклама, но и услуга. А тъй като изборите не са местни, а европейски, г-н Марешки обещава ако вземем, че го изберем, че „Ние ще взривим Европейския парламент”. Най-после нещо евроконкретно! Друг кандидат за наш евролюбимец, г-н Джамбазки, според „ДНЕВНИК” на среща с полицейските синдикати изложил авангардната идея „полицаите да могат по-свободно да ползват огнестрелно оръжие”. Естествено, политическата репресия не закъснява и към него – според ЦИК „призивът за използване на оръжие при овладяване на безредици може да бъде възприет като накърняващ добрите нрави“. Добрите нрави се насаждат винаги или с кютек, или с малко стрелба – как пък в ЦИК това го не разбират! А г-н Карадайъ, лидер на неетническа партия, продължава да консолидира избирателите с болезнените спомени от преди четиридесетина години – „Ние се обединихме първо с болката, после с емоцията и накрая с партията”… Обединението е хубаво нещо, а къде ви остана Европата? Европата очевидно ще трябва да разчита сама на себе си, за да се оправи, защото основният опонент на ГЕРБ има други грижи – в първомайската си реч, цитирана от „МОНИТОР”, г-жа Нинова гордо заявява, че „Ние не сме идеални, знаем го, но три години се борим срещу статуквото, срещу задкулисието, срещу модела на прехода. Не успяха да ни купят с постове, не успяха да ни купят с пари. Искаме да продължим. Знаем как да подредим държавата“. Прочетено по-внимателно, излиза, че партията на г-жа Нинова е започнала да се бори срещу всички тия безобразия едва от три години. Логичен е въпросът къде е бляла през останалите двайсет и седем, но тъй като изборите са европейски, няма да питаме. Насреща излезе не кой да е, а самият премиер-слънце, без който в държавата нищо не може да стане, с изключение на някои и други покупки. Програмата за европейско развитие на България е отново хипермагистрална, но има и нещо ново в европейското строителство на магистрали – „Просто искам да видя и „Хемус” и затова съм я направил необратима”. Необратима магистрала не бяхме виждали – чакаме с нетърпение! Пак в „24 ЧАСА” четем и за поредното постижение на родното здравеопазване – „Хиляди търсиха изцерение край планински извор”. Думата е „изцеление”, но на нас кое ни е наред, та и правописът – важното е, че хората са намерили начин за облекчаване на бюджета за здраве – „Хиляди търсиха изцерение от болестите края планински извор в местността Дамбалъ край Момчилград Според местното поверие в нощта на 5 срещу 6 май, водата, извираща от масивната скала, добива вълшебна сила и лекува заекване, парези, екземи и други”… Да можеха да потопят в ледената вода и мераклиите да ни насъскат едни срещу други в името на светлото си бъдеще, нямаше да е зле – може в графата „и други” да влиза и лечение на закърняла съвест. Но засега се очертава само нашето потапяне.   От ", "date": "2019.05.13", "title": "Почивката свърши!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395460-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%B2%D0%B8%D0%BA%D0%B0%D0%BD-%D0%B4%D0%BD%D0%B5%D1%81-%D0%B2%D1%8A%D0%B2-%D0%B2%D1%8A%D0%BD%D1%88%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE", "text": "По разпореждане на вицепремиера Екатерина Захариева турският посланик у нас Хасан Улусой ще бъде извикан днес във външното министерство, след като негово изказване в събота предизвика ново напрежение между България и Турция. Той ще даде обяснение за думите си по време на откриването на нов завод в Кърджали, че българската държава трябва да насърчава изучаването на турски език, за да привлече повече турски инвестиции. Според българското външно министерство думите на посланика звучат смущаващо, тъй като българското правителство никога не е възпрепятствало свободното чуждоезиково обучение, а турски език може да се изучава в училище наред с английски, немски, френски, китайски, японски, румънски, руски, иврит. В позицията се подчертава, че такова изказване от посланика на съседна и партньорска държава като Турция не съответства на очакванията на България за това по какъв начин следва да се развиват двустранните добросъседски и приятелски отношения. По-рано премиерът Бойко Борисов също заяви, че ще бъде търсено обяснение дали турският посланик е имал предвид задължително изучаване на турски език. Президентът Румен Радев също се обяви вчера срещу външна намеса в българската образователна система. Още на 11 май последва и острата реакция на посолството на Турция в София. В прессъобщение на сайта на мисията на Анкара у нас се обяснява, че в изказването на посланик Улусой „се акцентира на задоволството от големия брой турски инвестиции в приятелска, съседна и съюзническа България и е изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на „Турският посланик поиска задължително изучаване на турски език в България\" и последвалия отзвук, са причина за разочарование\", се казва в съобщението. На сайта на турското посолство е приложен текстът на изказването на посланика на турски език, неофициалният му превод на български език, както и видео клип на изказването му.", "date": "2019.05.13", "title": "Турският посланик ще бъде извикан днес във външното министерство"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/395461-%D1%84%D0%B8%D0%BD%D0%B0%D0%BD%D1%81%D0%B8%D1%81%D1%82-%D0%B1%D0%B2%D0%BF-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D1%80%D0%B0%D1%81%D0%BD%D0%B5-%D1%81-3", "text": "Брутният вътрешен продукт на България може да нарасне до 3%, тъй като не може да се разчита само на вътрешното потребление, заяви финансистът Юлиан Войнов в ефира на  .  Според него, въпреки че Европейската комисия (ЕК) наскоро намали прогнозата си за ръста на БВП на България до 3,3%, това си остава смело предположение. „Годишната прогноза за 10% капиталови разходи е прекалено висока. Очакванията ми за ръст на БВП на България са между 2,5% и 3%, защото не може да се разчита само на вътрешното потребление“, подчерта експертът. По неговите думи България неминуемо ще бъде повлияна и от решението на Великобритания относно Brexit и от развоя на търговската война между САЩ и Китай. „На глобално ниво песимизмът относно нова световна финансова криза започна да намалява. Но при всички случаи ще има забавяне и някои държави ще го усетят силно“, добави Войнов. В Обединеното кралство се проведоха частични местни избори, които по категоричен начин подчертаха настроенията в обществото за проевропейски нагласи, добави още той. „Консервативната партия загуби 1330 места в общинските съвети на местните частични избори във Великобритания. Либералдемократите са големите печеливши с над 700 места. Проевропейските партии отчитат най-сериозен успех“, коментира финансовият експерт.", "date": "2019.05.13", "title": "Финансист: БВП на България може да нарасне с 3%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395462-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D0%B5-%D1%81%D1%80%D0%B5%D1%89%D0%B0-%D1%81-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D0%BA%D1%80%D0%B8%D1%82%D0%B5%D1%80%D0%B8%D0%B8%D1%82%D0%B5-%D0%B7%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D0%BD%D0%BE%D0%B2-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80", "text": "  Седемгодишният мандат като главен прокурор на Сотир Цацаров изтича през декември тази година. Президентът започва срещи във връзка с процедурата за избор на нов главен прокурор. Първата ще бъде днес със сегашния - Сотир Цацаров.  На следващ етап Румен Радев ще разговаря с представители на съдебната и изпълнителната власт, както и с обществени организации. Седемгодишният мандат като главен прокурор на Сотир Цацаров изтича през декември тази година. Припомняме, че мандатът на настоящия главен прокурор Сотир Цацаров изтича през януари 2020 г. Процедурата за избор на негов наследник може да бъде открита шест месеца по-рано, т.е. още през юли.  По същество конституционното производство за избора на главен прокурор включва две последователни фази. Първата фаза протича пред Висшия съдебен съвет (ВСС), който поставя, обсъжда и приема предложения за тайно гласуване и с квалифицирано мнозинство - повече от две трети от състава на ВСС (чл.173, ал.6 ЗСВ). При сегашния 24-членен състав на ВСС това означава с най-малко 17 гласа. Номинации могат да правят прокурорската колегия или министъра на правосъдието.  Втората фаза се осъществява от президента на Републиката. Той извършва назначаването с указ, когато приема предложението или го отхвърля.  Президентът не може да откаже предложението, когато то му се прави повторно.  Такъв случай имаше при назначаването на Георги Чолаков за шеф на ВАС, когато президентът Радев не подписа от първи път указа. След повторното гласуване от новия състав на ВСС обаче на Чолаков, Румен Радев не можеше да спре процедурата.  През март стана ясно, че зам.-главният прокурор Иван Гешев няма амбиции да се кандидатира за поста.  При встъпването си в длъжност новият правосъден министър Данаил Кирилов обясни, че първият му приоритет ще бъде изработването на механизъм за предсрочно прекратяване на мандатите на председателите на Върховния касационен съд /ВКС/, Върховния административен съд /ВАС/ и Главния прокурор /ГП/, след като различни организации възнегодуваха срещу липсата на такава.      ", "date": "2019.05.13", "title": "Президентът се среща с Цацаров за критериите за избор на нов главен прокурор"}
{"url": "http://www.classa.bg/%D1%81%D0%B2%D1%8F%D1%82/item/395463-%D0%BC%D0%BE%D1%88%D0%B5%D0%BD%D0%B8%D1%87%D0%BA%D0%B0%D1%82%D0%B0,-%D0%B8%D0%B7%D0%BC%D0%B0%D0%BC%D0%B8%D0%BB%D0%B0-%D0%BD%D1%8E-%D0%B9%D0%BE%D1%80%D0%BA,-%D0%B5-%D0%BE%D1%81%D1%8A%D0%B4%D0%B5%D0%BD%D0%B0,-%D0%BD%D0%BE-%D0%BD%D0%B5-%D1%81%D0%B5-%D1%80%D0%B0%D0%B7%D0%BA%D0%B0%D0%B9%D0%B2%D0%B0", "text": "Анна Сорокина, жена с руски произход, известна в социалните среди на Ню Йорк като Анна Делви, бе осъдена на 4 до 12 години затвор, след като беше призната за виновна в измама в размер на повече от 200 000 долара на банки, хотели, ресторанти и свои приятели. Тя се е представяла за богата наследница, водеща изключително луксозен начин на живот. Действителното време, което ще прекара зад решетките, ще зависи от няколко фактора, като например поведението й. Младата жена, на възраст 28 години, също беше глобена с 24 000 долара, в допълнение към това, че й е било наредено да възстанови на измамените 199 000 долара. Макар че в съда, малко преди да разбере присъдата, Сорокина се извини за \"извършените грешки\", в интервю за \"Ню Йорк Таймс, вече от комплекса на затвора на остров Рикерс, тя заяви, че не съжалява нищо за това и че \"вероятно\" ще го направи отново. \"Това, което се случва, е, че не съжалявам, ще излъжа вас, всички останали и себе си, ако кажа, че съжалявам за нещата, което направих\", заяви Сорокина един ден след като бе осъден на затвор. Младата жена призна, че е фалшифицирала банкови документи, но само защото е имала голяма мечта. \"Мотивът ми никога не е бил пари, бях гладна за власт\", каза тя за плановете си да открие частен клуб. - Не съм добър човек - призна тя. След освобождаването й тя вероятно ще бъде депортирана в Германия, но жената каза, че се надява да се премести в Лондон. В продължение на няколко години приятелите й в нюйоркския елит вярваха, че Делви има богатство от милиони в чужбина и че баща й е дипломат или петролен барон. Всъщност Сорокина е родена в Русия през 1991 г. и през 2007 г. семейството й се премества в малко градче близо до Кьолн (Германия). Бащата на Ана работи като шофьор на камион и се посвещава на продажбата на климатици и нагреватели. През 2011 г. Анна се премества в Лондон, за да учи, но по-късно напуска и се премества в Париж (Франция), а после - в САЩ. Прибягвайки до измама, тя успява да получи няколко кредита, които са й позволили да живее на широко. През лятото на 2017 г. Сорокина бе арестувана в Малибу и обвинена в шест престъпления.", "date": "2019.05.13", "title": "Мошеничката, измамила Ню Йорк, е осъдена, но не се разкайва"}
{"url": "http://www.classa.bg/%D1%81%D0%B2%D1%8F%D1%82/item/395464-%D0%BF%D0%BE-%D0%B1%D1%8A%D1%80%D0%B7%D0%B8%D1%8F%D1%82-wi-fi-6-%D0%B5-%D0%BD%D0%B0-%D0%BF%D1%8A%D1%82", "text": "Тази година ще бъде пуснат Wi-Fi 6, но малцина разбират какво въздействие ще има това върху безжичната мрежа и дали ще я направи по-бърза. Първото и основно нещо, което експертите споменават, е, че Wi-Fi 6 не е ново средство за свързване към интернет като оптиката, а това е актуализиран стандарт, от който Wi-Fi устройствата, особено рутерите, ще могат да се възползват за по-ефективното безжично предаване на данни. Друг ключов въпрос е дали новият Wi-Fi е по-бърз от предишната версия. Тук специалистите нямат категоричен отговор. Теоретично, Wi-Fi 6 ще предлага интернет със скорост, която е приблизително с 30% по-бърза от Wi-Fi 5, с максимална скорост на трансфер до 10 Gbps. Тази скорост обаче наистина ще зависи от ситуацията, тъй като тя е много по-голяма от вероятно необходимата за едно отделно устройство, обяснява порталът. Така в среда с много устройства, които се свързват, Wi-Fi 6 може да отбележи голяма разлика, докато в малки домове само с няколко устройства разликата може да бъде по-трудна за забелязване. С други думи, да, нещата ще бъдат по-бързи от преди, но ключът е, че Wi-Fi 6 ще подобри начина, по който рутерите се справят с нарастващия брой устройства, свързани към интернет. Wi-Fi 6 вече съществува технически като нов сертифициран стандарт, който новосъздадените Wi-Fi устройства могат да използват. Експертите обаче казват, че ще отнеме известно време, преди всички интернет потребители да могат да се насладят на неговите предимства. Засега се внедряват Wi-Fi 6 рутери от марките Cisco, Netgear, Asus и TP-Link. В същото време Samsung Galaxy S10 е първият телефон, съвместим с Wi-Fi 6 и други устройства скоро ще последват. Например, доста е сигурно, че следващият iPhone и следващото поколение лаптопи и интелигентни домашни устройства с Wi-Fi също ще го използват. Така че сега наистина няма причина да бързаме да купуваме нов компютър. Дори и да го направим, наистина няма да може да се възползваме от предимствата, докато повечето от устройствата в дома ни също станат съвместими с новия стандарт.", "date": "2019.05.13", "title": "По-бързият Wi-Fi 6 е на път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395456-%D0%B8%D0%B7%D0%B1%D0%BE%D1%80%D1%8A%D1%82-%D0%B5-%D0%B2%D0%B0%D1%88", "text": "Миналата неделя за мен и за нашия екип беше едно от най-незабравимите и емоционални предавания в шестгодишната история на \"120 минути\". Благодарим ви за писмата, за съобщенията, които получихме oт цялата страна и от чужбина с оценка за нашия труд. В рамките на три часа имахме възможността да проследим на живо литургията на папа Франциск от центъра на София, което за нас беше и професионално предизвикателство и чисто човешка радост, която се случва веднъж в живота. На следващия ден пък бяхме в Раковски. Оттогава цяла седмица си мисля за една част от проповедта на папата, която силно ме разтърси. Става дума за психологията на гроба, която \"оцветява всичко с примирение и ни кара да се отдадем на утешителното чувство на самосъжалението, което, като молец, разяжда нашата надежда\". Всъщност тези думи описват как когато вярата в една общност се изпарява, хората потъват в дребнавост. А нашата дребнавост често се изразява в страх от контакта със света около нас. Ние не разбираме света, а на света не му пука особено затова. Наред с всички забавни конспиративни теории, с недоумение наблюдавах как бяха подстрекавани страховете на хората, че папата \"идвал, за да ни накара да приемаме бежанци\". Доста странен момент за подобна мисъл. Защото се намираме във време, в което бежанският натиск към Европа намаля над 10 пъти в сравнение със ситуацията преди три години. През последната година, бежанците влизаха предимно през Испания. Но както каза Франциск в Скопие: \"Ние свикнахме да ядем твърдия хляб на дезинформацията и се превръщаме в затворници на отхвърлянето, на етикетите и презрението\". Истинският християнин не мрази. Добрият човек не мрази. Вярата в Господ не е равна на вярата в Светия синод или в една или друга личност. Вярата е нещо доста по-лично. Между другото, много обвинения се изсипаха срещу българските митрополити, но никога не трябва да забравяме, че и Светият синод е колективен орган на хора с различно мнение. През седмицата чухме и двама митрополити, чийто думи също прозвучаха обединяващо и смирено. Те намекнаха, че са имали различна позиция за посещението на папата, но в крайна сметка са се съобразили с мнозинството. Всеки може да направи своите изводи, но ако сме истински вярващи, можем ли да ги съдим? И изобщо трябва ли да съдим и назидаваме някого? Замислете се, в България прозвучаха толкова човешки и хубави думи, че на мен лично много ми се иска да запомним тях. Думите на папа Франциск към децата в Раковски, призива му към съпрузите никога да не завършват деня с война. Призива му към младите да си говорят по-често с възрастните хора, които са пазителите на нашите корени и нашата вяра. Чухме и видяхме толкова много хубави неща. Получихме толкова много храна за размисъл, примирение и помирение. И като се замислим, колко рядко ни се случва това, спомените и доброто усещане стават още по-силни. Как на този фон да съдиш, да заклеймяваш, да се ядосваш? Не е нужно. Нека веднъж останем с усещането, че се е случило нещо хубаво, нещо човешко, нещо достъпно. Да, случи се и се случи пред очите ни. Важно е чрез тези преживявания да си направим изводите за нашия собствен живот. Без конспирации, разделения, фили, фоби и спорове, в които да си \"мерим\" вярата. Понякога има чисто човешки емоции и радости, които трябва да изживеем без песимизъм и подозрителност. Като нормални хора.  ", "date": "2019.05.13", "title": "Изборът е ваш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395457-%D0%BC%D0%B8%D0%BB%D0%BE-%D0%B3%D0%BD%D0%B5%D0%B2%D0%BD%D0%B8%D1%87%D0%B5", "text": "Неделя. Баш в деня, в който Бог седнал да почине, папата пристигна у нас да поработи. После ми разправяйте какъв богоугоден човек бил. Ама за католиците неделя било събота. Пък за нас сряда е малкият петък. Сега разбирате ли непреодолимата разлика между църквите? От медийна гледна точка това беше наистина истЕрическо посещение. Всички излязоха по-католици от папата, включително и той - от предишния. Масово народът се впечатли колко е скромен, без никакви куфари пътува. Няма, рекоха нашите попове, да служим обща литургия, понеже може да сме едно, но имаме принципни търкания. Точно като Да, България! и Нова Република на предишните избори. Амин, там барем преодоляхме схизмата криво-ляво. Вечерта bTV успокои страстите, като пусна концерт на Пайнер. Там пак всички попяха за любов, но твърде потни и разгърдени, за да е тая същата, за която цял ден се настройвахме. Понеделник. Гергьовден. Гюрон прониза дракона. Бахти тъпотията, тия превъртяха Играта. Утрепаният дракон излезе кьорав, защото от въздуха не видя Железния флот. Хак да му е! Като споменахме боя, българската армия спретна впечатляваща молитва за мир, наречена парад. Показахме четири-пет ракети и няколко установки за новогодишна заря. Вечерта папата реши да помоли Бог за мир от наша територия. Православната църква вика, ние ще си говорим сами с Шефа. Пък и силата ни не е в тоя тип молитви, а в тържествените инфраструктурни водосвети. Дори Бойко не можа да ги убеди, че молитвата има нещо общо с магистралите. Няма, викат, метафора е. Попяха папата, арменския поп, мюфтията, двама цивилни, някаква жена, дечица и Майкъл Джексън. Такова многообразие не помним от последното ни участие на Евровизия. Бог за малко спря войната в Сирия, за да проследи на пърформанса. О, чудо! Вечерта Слави обеща да нямало повече шоу. Слава тебе, Господи! Хората се впечатлиха, все едно пак ще спират Сънчо. Може би се задава нов политически проект. За Слави говоря, не за Сънчо. Вторник. Папата си тръгна. Папата на шоубизнеса - и той. Само Папи Ханс ни остана. А той още имам да папка. По-наблюдателните се оказа, че забелязали странния кръст на Франциск. Не толкова странен като този на Юнкер заради ишиаса, но пак особен. Падна голямо тълкуване. Едно е ясно - има твърде много овце. На кръста - също. При посещението си в Македония любимият на народа ни магически персонаж изръси някакви глупости, дето ако ги каже Путин, ще го тричаме до откат. Обаче на нас вече не ни пукаше, още повече, че довечера играеха Ливърпул и Барса. С всеки гол на червените броят на хората, спонтанно припознаващи ги за свой отбор във фейсбук, растеше. Бога ми, чудесата тая седмица не спират! Ливърпул би Барса с такъв резултат, какъвто по нашите географски ширини се нарича „на Венци Стефанов номерата\". Сряда. Студено е. Като православна църква по време на папско посещение. Казах ли ви, че му подарихме картина на площад \"Александър Невски\" преди ремонта. Да си го гледа във Ватикана, докато му пренаредим паветата за 20 милиона. Имало план отпреди няколко години, според който щели да ги махат и да се слагат балатум. Фандъкова обаче се кълне, че нямало нищо подобно, паветата само щели да се пренаредят. И тя не помни защо и от кого. Сега търсели достатъчно некадърни майстори, та да си оставят ръцете и на тоя градоустройствен сюжет. Апропо, тая седмица нямаме спънал се на перките. Взехме да им свикваме май. Вечерта играха Аякс и Тотнъм. Пак голяма изненада, пак голямо удивление. Ние сигурни ли сме, че тая обща молитва към Бог беше за мир, а не за добри коефициенти? Четвъртък. Нов ден, нов празник. Даже цели два. Денят на победа и Денят на отказващите да празнуват Деня на Победата (известен още като Ден на Европа). Идеята на първите е ежегодно до самата им смърт да се акцентира върху поражението на немците, че и последният от тях да се превърне в мултикултурен либерал, за да ги упрекнем в разпуснатост спрямо чужденците. Направо ги смазваме психически. Нищо чудно, че най-често си кръщават децата Мохамед. Ама не било така! Абе, давайте им вие идеи, пък после само гледайте как методично се налага толерантност. Венета Райкова изскочи със снимка, която доказва, че и Сузанита чете, разхвърляна по сутиен. Палим свещ да не пропише, че Венета така я изтървахме в молитвите и сега е сред най-продаваните автори. Ех, пуста завист. Чете я народът по сутиен и това си е. Петък. Мернах плакат на Радан Кънев за евроизборите. Главата му си е неговата, но тялото е планински пейзаж. Очевидно идва от гората. За автора на идеята говоря. Аз по-артистичен плакат не бях виждал. Нищо чудно, че Мария Габриел така е свила устни на нейния. Вие следите ли ги кой какво приказва, или вече съвсем я отписахте тая работа? Пеевски щял да става евродепутат, а? Ей, значи, какви типажи само изпращаме в тая институция. И аз много се ядосах на норвежците, че искат да ни отнемат децата. Ние ще си ги отгледаме и чак след това ще ви ги пратим да емигрират. Папата малко ми липсва, така свикнах с тая възвишена религиозност покрай него. Адски харизматична личност, почти не мисля вече, че институцията му прикрива посегателства над деца. Искам норвежец за папа! Събота. Времето се пооправи, точно колкото да се спретне един протест срещу Стратегията за детето. Иначе, казват, че Детето прекарвало голяма част от времето си в Дубай. Летял много. Той всъщност знаеше ли английски, или ще продължим чудесната традиция да пращаме хора, които си говорят някаква тяхна разновидност. В същото време турският посланик поиска по-интензивно изучаване на езика, колкото и той да каже нещо. Аз от коментара на Борисов най-много харесах, че цитира Апостол Павел. Няма само папата да говори с библейски препратки. Учете езици, бил казал. И той малко като посланика, ама по-уместно. Като цяло много духовна седмица беше тая. Само дядо Николай ми изглеждаше малко напрегнат. Но може да се притеснява за ремонта на паветата пред храм-паметника. Или, викате, него такива неща не го интересуват, те техните пари знаят как да си ги харчат разумно.  ", "date": "2019.05.13", "title": "Мило гневниче"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395458-%D0%BD%D0%BE%D1%89%D1%82%D0%B0-%D1%81%D1%80%D0%B5%D1%89%D1%83-%D0%B4%D0%B5%D1%81%D0%B5%D1%82%D0%B8-%D0%BD%D0%BE%D0%B5%D0%BC%D0%B2%D1%80%D0%B8-%E2%80%9E%D0%BB%D1%83%D0%B1%D1%8F%D0%BD%D0%BA%D0%B0%E2%80%9C-%D0%B8-%E2%80%9E%D0%BB%D0%B5%D0%BD%D0%B3%D0%BB%D0%B8%E2%80%9C-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%B5%D0%B4%D0%BD%D0%BE", "text": "Б. р. – В новата си книга „Зад завесата на соца“ (Прозорец) журналистът и писател Калин Тодоров, син на най-дълго управлявалия България министър-председател Станко Тодоров, търси отговорите на смущаващи въпроси, покрити от пепелта на времето. Как и защо професионалният фашистки превратаджия Кимон Георгиев и неистовият комунистически атентатор на църквата „Света Неделя“ Вълко Червенков в есента на живота си кротко берат малини на една ръка разстояние?    Обсъждали ли са лидерите на Съветския съюз и Югославия Леонид Брежнев и Йосип Броз Тито смяната на Тодор Живков? Отдъхвал ли си е супер шпионинът Ким Филби под чадърите на плажовете в курорта „Дружба“? Защо скриха посещението във Варна и Добрич на американския президент Ричард Никсън? КГБ или ЦРУ организира катастрофата на водача на италианските комунисти Енрико Берлингуер на пътя към летището на София? Какво намери Людмила Живкова в гробницата на египетската богиня Бастет? Изпра ли банката на Ватикана парите на мафията от Сицилия, за да финансира профсъюза „Солидарност“? Работил ли е Андрей Луканов за секретните служби на суперсилите и има ли връзка неговата смърт с тази намеждународния аферист Робърт Максуел? Търсил ли е писателят Георги Марков начин да се върне в България непосредствено преди да бъде пронизан от отровна сачма с рицин на моста „Ватерло“ в Лондон? Калин Тодоров (1953 г.) е завършил Юридическия факултет на Софийския университет „Св. Климент Охридски“. През целия си живот той е работил като разследващ журналист в Българската телеграфна агенция, Националната телевизия, вестниците „Отечествен фронт“ и „Отечествен вестник“. Автор е на книгите „Кой уби Георги Марков“ и „The umbrella murder“, издадена във Великобритания. Новата му книга „Зад завесата на соца“ е илюстрирана с непубликувани досега снимки на Иво Хадмимишев. Следва откъс. Б еше около десет часа вечерта на 9 ноември 1989 г. Още нямаше сняг, но вече бе доста студено. Гостувахме със съпругата и децата ми при моите родители в частната им вила на улица „Нов Беловодски път” в Бояна (държавната отдавна я бяха напуснали). На вратата се позвъни – стори ми се някак несмело. Отвън стояха Петър Младенов и Андрей Луканов. Много скоро, но и за много кратко, те щяха да станат най-могъщите хора в България – президент и министър-председател. Баща ми не харесваше Луканов. Никак не го обичаше и Живков. Първия беше доста по-безцеремонен и на няколко пъти пред тесен кръг си беше позволявал да нарича рода на Луканови „род на три поколения предатели“. Сигурно имаше предвид прадядото Марин Поплуканов, председател на Ловешкия революционен комитет, смятан за един от хората, предали Левски. За дядото Тодор Луканов се твърдеше, че като издал парола, съсипал едно от направленията на Септемврийското въстание. Бащата Карло Луканов пък е работил за КГБ в Съветския съюз, Испания и България и посмъртно е удостоен със званието „заслужил чекист на СССР”. В книгата си „Срещу някои лъжи” Живков твърди, че Карло Луканов е бил „основна фигура в резидентурата на генерал Филатов, която е хвърлила мрежата на съветските тайни служби върху България.” Той разказва, че с часове е бил оставян да чака Филатов пред кабинета му, докато двамата с Луканов си говорели вътре. Филатов е приятел на шефа на КГБ Абакумов, с когото по-рано са работили във военното контраразузнаване СМЕРШ (Смърт на шпионите). През март 1950 г. той пристига в София от Германия и е назначен за старши съветник на българския вътрешен министър. Настанен е в канцелария непосредствено до кабинета на министъра. Няколко години по-късно Филатов е обвиняван, че се е опитал да създаде „втори ръководен център в МВР”. Той не само е надзиравал, но и пряко е участвал в разпитите на заловените „титовци” и „англо-американски шпиони”. И толкова надхвърлил правомощията си, че настоявал да бъдат арестувани и разпитвани влиятелни членове на българското партийно ръководство като Антов Югов, Добри Терпешев и Георги Чанков. Съществуват редица сведения, потвърдени от Хрушчов и от външния министър на СССР Анастас Микоян, че Червенков лично е говорил на Сталин срещу Филатов. В своите спомени развенчаният комунистически лидер пише, че в докладите си, изпратени до Абакумов, Филатов от своя страна също се е оплаквал от него и от вътрешния министър Георги Цанков, защото му пречели да работи за разкриването на „враговете на народа”. Накрая Филатов е отзован от България и заедно с Абакумов са арестувани в Москва за организирането и провеждането на масовите политически съдебни процеси в Унгария, България, Чехословакия и Полша. Съдбата на двамата поразително напомня за ликвидирането на най-усърдните палачи във времената на „Големия терор” от края на 30-те години в съветската столица, начело с народните комисари на КГБ Хенрих Ягода и Николай Ежов. Превръщането на палачите в жертви очевидно е било съществена част от механизма за „заличаване на следите” при всеки пореден тур на Сталиновите репресии. Живков смяташе Андрей Луканов за кариерист, който се стреми към неговия трон, като разчита на старите връзки на фамилията си със съветските секретни служби. В едно от късните си интервюта бившият Първи дори допуска възможността той да е работил и за разузнаванията на САЩ и Израел. В книгата си „Спомени” бившият член на Политбюро Огнян Дойнов нарича Луканов „национален предател, агент на чужди разузнавания, чиято дейност оказва крайно негативно действие върху цялата нация”. На страница 342 от книгата Дойнов цитира разказа на българския посланик в Москва Георги Панков за срещата му през юни 1990 г. с Виктор Нерубайло, завеждащ отдел „Балкански страни” в Министерството на външните работи на Съветския съюз: „Кой според теб трябва да бъде следващият министър-председател на България?”, пита Нерубайло. „Единствената безспорна фигура за мен е Андрей Луканов”, отговаря българският посланик. „Виктор Шарапов (съветският посланик в България) също смята така. За съжаление и ти, и той се заблуждавате. Луканов е агент на американците”, казва Нерубайло.      ", "date": "2019.05.13", "title": "Нощта срещу Десети ноември. „Лубянка“ и „Ленгли“ отново заедно"}
{"url": "http://www.classa.bg/%D1%81%D0%B2%D1%8F%D1%82/item/395451-%D0%B8%D1%81%D0%BF%D0%B0%D0%BD%D0%B8%D1%8F-%D0%B8-%D0%B5%D1%81-%D1%81%D0%B0-%D1%81-%D0%BA%D1%83%D0%B1%D0%B0", "text": "Докато Доналд Тръмп се опитва да задуши Острова на свободата с удари по инвестиращи в него чужди фирми, от международния туристически форум FITCuba 2019 в Хавана тръгна ответна стратегия с активното участие на Мадрид Кубинците сипят усмивки и обич около себе си. Снимка: Къдринка Къдринова Куба е световен първенец по принцове и принцеси на глава от населението. Който не вярва, да взима самолета за Хавана и да проверява на място. Още с кацането ще разбере как виждат кубинците хората около себе си, било познати, било непознати. Отвсякъде ще чува фрази от рода на: „Принце мой, ще ми помогнеш ли с куфара?”, „Принцесо прекрасна, нали ще ми донесеш една студена водичка?”, „Каква музика да ви пусна, принцеси обични, докато ви карам?” И така ще е на всяка крачка. За разнообразие обръщенията може да варират и между „любовчице”, „небенце”, „сладост”, „бебче”, „хубавице/хубавецо”, „приятелко/приятелю” и т.н. Дори при най-баналното битово общуване кубинците сипят наоколо толкова сърдечност и любвеобилност, че веднага се усещате пренесен в един по-добър свят. Въпреки нелекия си живот, постоянно препъван от нови и нови мимикрии на несвършващата американска блокада, тези слънчеви хора са главното богатство на страната си. И главната притегателна сила за потоците туристи, заливащи ежегодно Острова на свободата. За 2018-та гостите от чужбина са били 4,7 милиона, а през настоящата 2019-та се очакват вече 5,1 милиона. „Докато други бият тъпаните на войната, ние предлагаме мир, гостоприемство, сърдечно общуване, приятелство.” С такива думи кубинският министър на туризма Мануел Мареро Крус се обърна към стотиците гости, участници и журналисти от 53 страни, включили се в 39-тото издание на провеждащото се на Острова на свободата международно туристическо изложение FITCuba 2019. Тази година форумът е посветен на 500-годишнината от раждането на „перлата на Карибите” – кубинската столица Хавана. Градът е основан от испанците на 16 ноември 1519 г. и е прочут с богатата си колониална архитектура. Следите, нанасяни по нея от времето и от безмилостните тропически урагани, сега усилено се заличават с многобройните ремонти, подети в старата градска част. Повечето ще бъдат завършени за кулминацията на юбилейните тържества през ноември т.г. Всяка година FITCuba обявява някоя от вай-активно допринасящите за сътрудничеството с кубинския туризъм държави за „специален гост” на изложението. Сега по съвсем естествен начин тази роля се падна на Испания – страната, която има най-пряко отношение и към основаването на Хавана, и към голяма част от кубинското културно-историческо наследство, а и към най-актуалните събития около туризма в Куба. Тези събития в момента са фокусирани върху ефекта от активирания на 2 май от президента на САЩ Доналд Тръмп член 3 от американския антикубински санкционен закон „Хелмс-Бъртън”. Самият закон е приет още през 1996 г., но член 3 от него е замразен и всички американски президенти досега на всеки 6 месеца са продължавали това замразяване. Докато накрая заобиколеният от „ястреби” и най-радикални представители на антикубинското лоби Тръмп не реши да активира въпросния член, за да „накаже” Куба още по-сурово заради „упорството” ѝ да отстоява своя модел на развитие и суверенните си отношения на солидарност със също взетата на мушка от Белия дом Венесуела. Целта е да се задуши икономиката на Острова на свободата, като се удари по чуждите инвестиции в нея. Член 3 от „Хелмс-Бъртън” е в разрез с международното право и с нормите на Световната търговска организация. Той претендира за екстратериториален обхват и удря по компании и лица от трети страни, които използват някогашна собственост в Куба на американски граждани, национализирана след революцията – още през 1960 г. Тези бивши собственици (които в момента на национализацията може да са били и с кубинско гражданство) или техни наследници сега могат да съдят чужди фирми и инвеститори в кубинската икономика, използващи техни някогашни имоти. Първите два такива искове бяха заведени още в момента на активирането на член 3 на 2 май. Те са насочени срещу американската компания за круизни кораби Carnival, чиито съдове правят обиколки из Карибско море и Мексиканския залив и редовно акостират в кубински пристанища. Съдят я кубино-американец, представящ се за „легитимния собственик” на пристанището на Сантяго де Куба, и американец, чиято семейна фирма е държала порта в Хавана. От подобни искове са застрашени и многобройни европейски компании, които от десетилетия развиват активен бизнес с Куба чрез смесени фирми или договори за администриране. Голяма част от тези фирми имат амбициозни инвестиции в туризма, поддържайки хотели, ресторанти и други структури, разположени в национализирани навремето имоти. Още при приемането на „Хелмс-Бъртън” през 1996 г. Европейският съюз реагира много остро и защити интересите на европейските компании, като подаде иск срещу САЩ в Световната търговска организация. Съгласи се да го оттегли само срещу ангажимента на Вашингтон да поддържа замразен член 3 от закона – нещо, което се спазваше досега, докато Тръмп не се отметна. Сега отново реакцията на ЕС е много остра и категорична. В официално становище на висшата европейска представителка по външната политика и сигурността Федерика Могерини бе отправено предупреждение, че ако бъдат засегнати интереси на европейски фирми в Куба, ще последват ответни мерки с контраискове срещу американски компании, представени в ЕС. В същия дух реагира и Канада, която също има сериозно присъствие в кубинската икономика. Основният двигател за общата европейска позиция по казуса е Испания, защото именно испански са около 70% от чуждите инвестиции в кубинския туризъм. Естествено, темата присъства като акцент и в изявите на представителната испанска делегация на FITCuba 2019, която се води от министърката на индустрията, търговията и туризма на Испания Мария Рейес Марото. На състоялия се ден преди откриването на FITCuba 2019 бизнес форум министърката увери включилите се в него над 100 испански фирми заедно с техните кубински партньори, че Испания и ЕС твърдо ще бранят интересите им. Всички компании ще получат писма с подробни обяснения на механизмите за защита на техните интереси. Ще бъдат открити и две специализирани консултантски бюра по темата – едно в Хавана и едно в Мадрид. ЕС има готовност да подаде отново и иск срещу САЩ в Световната търговска организация, както през 1996-та, но засега се изчаква. Търси се решение чрез посредничество, защото „ЕС няма желание да влиза в търговски войни”, ако има начин въпросът да се уреди чрез преговори. Но твърдо ще брани интересите на европейските фирми и на развитието на Куба, за което те допринасят, подчерта Мария Рейес Марото. А плановете конкретно на Испания спрямо Острова на свободата са амбициозни и с още по-широки перспективи, отколкото досега. Испанската министърка извести за създаването на специален фонд от 375 милиона евро, който ще подпомага испански фирми, инвестиращи в приоритетни за Куба сектори на нейната икономика. В изказването си на официалното откриване на FITCuba 2019 в Конгресния център в Хавана, Мария Рейес Марото изтъкна заинтересоваността на Мадрид и на правителството на премиера Педро Санчес да допринася именно за развитието на Куба. „Ние сме тук, не само за да браним интересите на испанските компании, но и за да подадем ръка на кубинския народ, с който сме едно семейство, имаме обща история и култура,” каза министърката. Тя специално изтъкна честването на 500-годишнината на Хавана – град, представляващ част от културното наследство на човечеството – като важна спойка между Куба и Испания. „Разчитайте не само на испанските фирми, но и на испанското правителство, за да направим заедно повече за развитието на туризма в Куба. Имаме средствата и желанието за това,” каза Мария Рейе Марото. Тя изрично повтори решителното отхвърляне от страна на ЕС на член 3 от „Хелмс-Бъртън” като подчерта, че именно Испания е в основата на изработването на тази политика.     На свой ред домакинът на FITCuba 2019 – кубинският министър на туризма Мануел Мареро Крус, припомни цялостния негативен ефект от блокадата на САЩ срещу Куба върху икономиката на страната. Той посочи, че активирането на член 3 от закона „Хелмс-Бъртън” е поредна ескалация в тази необявена война на Вашингтон, която този път насочва острието си срещу партньорите на Острова на свободата. Министърът подчерта, че Хавана гарантира със своето законодателство неприкосновеността на чуждите инвестиции в икономиката си и че винаги ще бъде признателна и ще бъде редом с всички онези, които са ѝ подавали ръка в трудното оцеляване под бруталния американски натиск през годините. Мареро Крус специално изтъкна приноса в ефективното сътрудничество с Куба на Испания и Канада, като в испанския случай наблегна и на важната роля на Мадрид за цялостната позитивна политика на ЕС към Хавана. Министърът напомни, че Испания продължава да е главният инвеститор в кубинския туризъм и също наблегна на общия корен, свързващ двете страни в историята и културата. Той специално благодари и на испанската си колежка Мария Рейес Марото за „нейната смелост”, за категоричната позиция на страната ѝ и на целия ЕС по член 3 от „Хелмс-Бъртън”.     В подобен дух и с подобни оценки протече и състоялата се среща между кубинския президент Мигел Диас-Канел и Мария Рейес Марото, която беше приета от държавния глава заедно с редица представители на испанския бизнес. Диас-Канел също наблегна на кубинското законодателство, което изрично гарантира чуждите инвестиции. На срещат присъстваха наред с ресорния министър Мареро Крус, също и министрите на външните работи – Бруно Родригес – и на чуждите инвестиции – Родриго Малмиера. Специалното внимание, с което бе обградена Мария Рейес Марото и цялата испанска делегация, свидетелства и за специалната роля на Испания в развитието на днешна Куба, и колко високо Хавана цени това. Така Мадрид взима очевиден реванш пред Съединените щати, над 120 години след като те се намесиха в последния момент във войната за независимост в Куба през 1898 г. и изтласкаха оттам бившата колониална сила, за да заемат мястото ѝ и да си присвоят този райски остров с толкова стратегическо положение. Заявявайки сега категорична политическа подкрепа както за развитието на Куба, така и против американските санкции, Испания печели стабилни позиции в своята най-любима някогашна колония. Толкова любима, че сред испанците битува една отдавна вкоренила се в езика им поговорка, която се използва за утеха, когато някой претърпи голям провал. Успокояват го винаги с фразата: „В Куба загубихме повече”. Днес обаче може да се каже, че Испания си връща стократно загубеното, защото печели и симпатиите на кубинците като влиятелна световна сила, която ги защитава от посегателствата на САЩ, спомага за развитието на икономиката им и води след себе си по този път и целия ЕС. „Ако искате да помогнете на кубинския народ, инвестирайте в нашия туризъм,” призова Мареро Крус и останалите държави, изпратили свои представители на FITCuba 2019. Министърът отбеляза, че първенството по брой туристи в Куба продължава да държи Канада – нейни са 23% от всички чужди гости на Острова на свободата. 20% са европейците. Има забележимо нарастване сред руснаците, мексиканците, китайците и т.н. Интересното е, че на второ място след канадците продължават да са американците, като от началото на миналата година има нарастване в посещенията им с около 40% най-вече по линия на круизните кораби, които идват и в Куба, наред с други пристанища в Карибско море и Мексиканския залив. Мареро Крус изрично поздрави и включилите се във FITCuba 2019 представители на САЩ – 50 предприемачи от 26 компании, които въпреки активирането на член 3 от „Хелмс-Бъртън” са решени да развиват и занапред туристическото сътрудничество с Куба. Антикубинската политика на Тръмп все пак е постигнала известен спад в броя на американските туристи. В дните на форума бе представена и нова регионална инициатива – комбинирани маршрути, изработвани и поддържани съвместно от Куба, Мексико и Никарагуа. Със своя презентация привлече вниманието и Венесуела. Беше отправено посланието, че подобно коопериране е най-добрият отговор на народите в региона срещу агресивните действия на САЩ срещу тях. Министър Мануел Мареро Крус отговори накратко и на въпрос на пратеника на „Барикада” за сътрудничеството с България областта на туризма: „Поздравявам вашата хубава страна, с която имаме дълга история на приятелство и сътрудничество. Броят на българските туристи в Куба нараства и ние ще се стараем да стават все повече. Винаги сте добре дошли у нас”.     Действително през миналата година е отбелязан чувствителен ръст на българите, гостували на Острова на свободата и за тази година се очаква те да надхвърлят 10 000 души. Вече стана известно и коя ще е страната „специален гост” на следващия, юбилейния 40-ти форум FITCuba 2020. Това ще е Русия – държава, чиято политическа и икономическа подкрепа също е изключително важна за Куба. В следващи репортажи очаквайте повече подробности за тазгодишния FITCuba 2019 с неговата богата културна програма и съпътстващи го обиколки из Пинар дел Рио, Матансас и Варадеро, както и за днешния пулс на 500-годишната, но вечно млада и жизнена Хавана. Кубинският министър на туризма Мануел Мареро Крус показва подарен му от участник във FITCuba 2019 от Канада портрет на кубинския поет и национален герой Хосе Марти. До министъра е испанската му колежка Мария Рейес Марото. Двамата се канят да потеглят на обиколка с електромобил из панаирното градче на FITCuba 2019. ", "date": "2019.05.13", "title": "Испания и ЕС са с Куба"}
{"url": "http://www.classa.bg/%D1%81%D0%B2%D1%8F%D1%82/item/395452-volkswagen-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D1%86%D0%B5%D0%BB%D0%B8-%D0%B2%D1%8A%D0%B2-%D0%B2%D1%8A%D1%80%D1%85%D0%B0", "text": "ерманският автомобилен концерн Volkswagen AG стартира нов корпоративен план - Vision 2030. Както личи от името му, неговото реализиране ще продължи 11 години, през които германският производител ще претърпи сериозни промени. Крайната цел е постигане на възвръщаемост на инвестициите, като това включва реорганизация на структурата и дори раздяла с някои от марките в групата, съобщава  .  Първите две точки предвиждат преструктуриране на производствената мрежа и рационализиране на ключовите технологии. Това означава фокусиране върху основните марки на групата - Audi, Porsche и VW, и преминаване към електромобили, системи за автономна движение и други мобилни решения. В същото време, две от компаниите в групата - Ducati и Italdesign, ще бъдат отделени от нея и ще получат самостоятелност. Бъдещето на луксозните марки Bentley, Bugatti и Lamborghini също е под въпрос, като те ще трябва да изпълнят искането на акционерите за възвръщаемост на инвестициите в тях при това с печалба. Според последния доклад на ръководството, Bugatti ще бъде подарена на Фердинанд Пийх (бившият председател на VW Group), който се раздели с всичките си акции в концерна. В същото време се търси купувач за Bentley, ако компанията не започне да носи приходи в близко бъдеще. \"Защо да инвестираш в остаряло предприятие, когато можеш да вложиш пари в нещо ново? Bentley има велико минало и предлага отлични автомобили, но това не носи приходи\", коментира пред Automobile един от шефовете на VW Group, който е пожелал анонимност. Що се отнася до Lamborghini, продажбите на тази марка растат, но проблемът е, че при нея разходите за разработка на нови модели са огромни. Именно с цел тяхното намаляване наследникът на Aventador ще получи 5,0-литров V8 двигател от Porsche - нещо, което феновете на италианската марка вече определиха като \"светотатство\". Като цяло, Audi, Porsche и Volkswagen имат най-стабилните дългосрочни перспективи във Vision 2030, което означава, че именно на тях ще се залага най-сериозно при преминаването към електромобили. Целта на групата е да предложи 70 модела на ток до 2028 г. А през 2030 г. поне 40% от общите продажби на концерна трябва да бъдат на електрически превозни средства.", "date": "2019.05.13", "title": "Volkswagen отново се цели във върха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395453-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "През последните дни политико-медийно-енерГЕПИйната мафия с нескрито задоволство разпространява произведената от тях новина, че държавната ТЕЦ “Марица Изток 2” е приключила изминалата 2018-та г. с рекордната ЗАГУБА от над 320 милиона лева. По този повод и в тази връзка реших да ви покажа пътя към тази планирана предстояща смърт, за да ни включат в новия сезон на престъпната сапунка, който ще се казва “Спасители в мрака”. В него ние ще спасяваме с парите си тяхното престъпление, а за награда ще пребиваваме в мрак и студ.   Докато гледате графиката не забравяйте, че настоящите управници идват на власт през 2009-та г. Няма по-кратък и изразителен начин да се покаже резултата от тяхното управление. Съзнателно, целеустремено, упорито и нарочно унищожаване на втората по мощност електроцентрала в страната и най-голямата ТЕЦ на Балканския полуостров. В наши дни извършителите на убийството упорито ни внушават, че основната причина за това са поскъпналите цени на парниковите емисии. Но това, естествено, далеч не е така. За разглеждания период държавната ТЕЦ е “усвоила” над ЕДИН МИЛИАРД лева за газоочистващи инсталации, но очевадно те не работят по предназначение или далеч от проектните характеристики. И никой не носи отговорност за това!!! От друга страна, защо т.нар. “американски” ТЕЦ-ове също не рИват, че и те работят на загуба, а вместо това благоденстват??? Настоящата министър енерГЕПИка Теменужка Петкова е с най-голям стаж на тази позиция през последните 30 години от историята на България. Същата не спира да се хвали, че ни е спасила от арктическа зима, благодарение на блестящото и управление на отрасъла. Журналистутките масово раздухват лъжите и после миловидно ни обясняват, че няма как да не се бръкнем още по-дълбоко, за да спасим … Огромната армия от енерГЕПИйни “експерти” също ни обяснява, че единственото спасение от апокалипсиса се намира в нашите джобове. А елементарното и най-просто спасение е в разпространяване на разобличенията за техните престъпления. Не струва никакви пари, но дава единствения шанс организираната престъпност да бъде изобличена и принудена да престане да ни краде.    ", "date": "2019.05.13", "title": "Историята на едно планирано убийство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395454-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B3%D0%BB%D0%B8%D0%BA%D0%B5%D1%80%D0%B8%D1%8F-%D1%85%D0%B5%D1%80%D0%B0%D0%BA%D0%BB%D0%B8%D0%B9%D1%81%D0%BA%D0%B0-%D0%B8-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D0%B0%D0%BE%D0%B4%D0%B8%D0%BA%D0%B8%D0%B9", "text": "Житие на св. мъченица Гликерия   Девицата Гликерия, дъщеря на знатен римски сановник приела християнската вяра след смъртта на родителите си. През време на гонението против християните не само самата тя не се бояла от опасностите, но увещавала и другите към твърдо изповядване на вярата. Като се явила веднъж в идолското капище по време на едно езическо тържество, тя чрез молитва строшила идола и по заповед на един от началниците била затворена в тъмница. Предлагали й да се отрече от християнската вяра и след като тя отказала, предали я на страшни изтезания и отново я затворили, като я обрекли на изтощение от глад и жажда.     След известно време управителят заповядал да я отведат в град Ираклия, където отново я подложили на най-ужасни изтезания. Светата девойка всичко понасяла търпеливо, укрепявана от чудесната помощ на Бога. Тъмничният стражар Лаодикий, свидетел на нейните страдания и на големите личби, проявявани от Господа заради нея, познал истинския Бог и бил посечен с меч като християнин. Гликерия била хвърлена на зверовете в цирка, но лютите зверове кротко легнали до мъченицата и само се умилквали около нея. Като поблагодарила на Бога за всички Негови милости, девойката молела за смърт и тихо предала душата си Богу. Това станало във втората половина на второто столетие, през време на гонението при император Антонин (138–161 г.).", "date": "2019.05.13", "title": "Св. мъченица Гликерия Хераклийска и св. мъченик Лаодикий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395455-13-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1346 г. - Йоан VI Кантакузин става император на Византия.     1497 г. - Папа Александър VI отлъчва Гироламо Савонарола, доминикански свещеник и владетел на Флоренция.     1501 г. - Америко Веспучи започва своето плаване на запад, в което установява, че Христофор Колумб е открил новия континент Америка.     1647 г. - 106 години след основаването си Сантяго (Чили) е почти изцяло разрушен от земетресение.     1787 г. - Единадесет кораба със затворници напускат Портсмът, Англия, за да основат каторжническа колония в Австралия.     1830 г. - Еквадор се отделя окончателно от Велика Колумбия.     1846 г. - Мексиканско-американска война: САЩ обявява война на Мексико.     1848 г. - За първи път е изпълнен Химна на Финландия.     1880 г. - В Ню Джърси Томас Едисън тества за първи път своята електрическа жп линия.     1888 г. - В Бразилия с подписването на т. нар. „Златен закон\" е отменено робството. Чества се като Ден на мулата (Dia do Mulato).     1909 г. - За първи път е проведена колоездачната Обиколка на Италия.     1912 г. - Във Великобритания са създадени Кралски Въздушни корпуси (Royal Flying Corps/RFC).     1913 г. - Открита е сградата на Централната минерална баня в София, построена по проект на архитектите Фридрих Грюнангер и Петко Момчилов.     1917 г. - Три селски деца виждат обявлението на Света Дева Мария край Фатима (Португалия).     1922 г. - Със закон Столичната община е разделена на 6 района.     1932 г. - Създадена е Военната академия за механизация и моторизация в Москва.     1939 г. - В Блумфилд (Кънектикът) започва емисии първото обществено УКВ-радио.     1940 г. - Втората световна война: Започва нашествие на Германия на територията на Франция.     1943 г. - Втората световна война: Германските и италианските войски в Северна Африка се предават на силите на Антихитлеристката коалиция.     1958 г. - Група френски офицери извършват преврат в Алжир и поставят условие да бъде сформирано национално правителство под ръководство на Шарл дьо Гол, за да се подсигури френския контрол над Алжир.     1967 г. - Д-р Закир Хюсеин става първият мюсюлманин - президент на Индия.     1981 г. - Мехмед Али Агджа извършва Атентат срещу Йоан Павел II на площад Свети Петър в Рим.     2001 г. - Основан е Солунският еврейски музей.     2007 г. - Започва строителството на Моста Видин-Калафат между България и Румъния.     2010 г. - Димитър Бербатов се отказва от националния отбор по футбол .    ", "date": "2019.05.13", "title": "13 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395449-%D0%BC%D0%B5%D1%80%D0%BA%D0%B5%D0%BB-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0%D0%BD%D1%8A%D0%BA-%D0%B4%D0%B6%D0%B0%D0%BC%D0%B8%D1%8F", "text": "Идеята в Германия да се въведе данък за религиозните места на мюсюлманското вероизповедания набира привърженици в страната, където мнозина са обезпокоени от чуждестранното финансиране, идващо от Турция или от салафитски движения, предаде Франс прес. Правителството на канцлера Ангела Меркел определи наречения от медиите \"данък-джамия\" като възможен път за финансиране на тези религиозни средища, който да бъде удържан от мюсюлманската общност. Тази позиция се очертава в писмен отговор на правителството на въпрос на депутати, за който днес писа в. \"Билд\". Ако идеята се приеме, това би означавало религиозният данък, който днес в Германия се удържа от християните и е близо 8 процента от годишната сума на данъците върху доходите им, да обхване и мюсюлманската религия. Мюсюлманската общност в Германия е близо 5 милиона души в момента, а това са около 6 процента от общото население на страната. Берлин все пак е на мнение, че инициативата за такъв данък би трябва да бъде на провинциалните власти, които са компетентни по въпросите, свързани с религиозните вероизповедания. Според днешното издание на \"Велт\" голям брой от тези провинциални власти са готови да обмислят въвеждането на такъв \"данък-джамия\".", "date": "2019.05.13", "title": "Меркел обмисля \"данък-джамия\""}
{"url": "http://www.classa.bg/%D1%81%D0%B2%D1%8F%D1%82/item/395450-%D0%B2%D1%80%D0%B5%D0%BC%D0%B5-%D0%B5-%D0%B4%D0%B0-%D0%B2%D1%8A%D1%81%D1%82%D0%B0%D0%BD%D0%B5%D0%BC-%D1%81%D1%80%D0%B5%D1%89%D1%83-%D0%BC%D0%B0%D0%B4%D1%83%D1%80%D0%BE", "text": "Венецуелски генерал призова въоръжените сили на южноамериканската страна да въстанат  , съобщи Ройтерс.  Рамон Ранхел, представящ се за генерал от военновъздушните сили, каза, че венецуелското правителство е контролирано от \"комунистическата диктатура\" в Куба, ключов съюзник на Мадуро.  \"Трябва да намерим начин да превъзмогнем страха, да излезем на улиците, да протестираме и да потърсим военно обединение, за да променим тази политическа система\". Това каза Ранхел във видео в Ютюб, облечен в костюм и държащ в ръката си конституцията.  \"Време е да въстанем\", добавя той.  Според Ройтерс е слабо вероятно този призив да наклони везните. Други офицери, които се отрекоха от Мадуро, избягаха от страната, а военното ръководство продължава да е на страната на президента, отбеляза агенцията.", "date": "2019.05.13", "title": "Време е да въстанем срещу Мадуро"}
{"url": "http://www.classa.bg/%D1%81%D0%B2%D1%8F%D1%82/item/395448-%D1%81%D1%82%D0%BE%D1%82%D0%B8%D1%86%D0%B8-%D1%81%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Протести в Турция срещу анулирането на резултатите от местните избори в Истанбул. Те бяха спечелени от кандидата на опозицията, но след обжалване от страна на управляващата партия, беше взето решение вотът да бъде повторен на 23 юни. Стотици протестиращи изпълниха улиците на Истанбул в събота вечер. Така те изразиха несъгласието си с решението на Висшата избирателна комисия на Турция, която отмени резултатите от изборите за кмет в града. Гласуването на 31 март беше спечелено с малка преднина от кандидата на опозиционната Народнорепубликанска партия - Екрем Имамоглу. Разликата между него и претендента на управляващата Партия на справедливостта и развитието - Бинали Йълдъръм, е била около 13 000 гласа. \"Ще видим какво ще се случи, но няма да се откажем. Няма да се страхуваме. Няма да мълчим. Те може да правят каквото си искат, могат да ни нападат. Но ще се изправим срещу тях - понякога с плакати, понякога като голяма група, друг път като отделни личности. Така виждам нещата\", посочи Низа Йозкан, цитира БНТ. На 23 юни един срещу друг пак ще се изправят Екрем Имамоглу и Бинали Йълдъръм, а турската опозиция е уверена, че отново ще спечели изборите. Според турския президент Реджеп Ердоган обаче победата на опозицията в края на март се дължала на \"организирана корупция\" и затова демокрацията трябва да бъде укрепена чрез нов вот.", "date": "2019.05.13", "title": "Стотици са по улиците на Истанбул"}
{"url": "http://www.classa.bg/%D1%81%D0%B2%D1%8F%D1%82/item/395444-%D0%BE%D1%82%D0%B4%D0%B0%D0%BB%D0%B5%D1%87%D0%B5%D0%BD%D0%B8%D1%8F%D1%82-%D0%B3%D1%80%D1%8A%D1%86%D0%BA%D0%B8-%D0%BE%D1%81%D1%82%D1%80%D0%BE%D0%B2,-%D0%BA%D1%8A%D0%B4%D0%B5%D1%82%D0%BE-%D0%BC%D0%B0%D1%82%D1%80%D0%B8%D0%B0%D1%80%D1%85%D0%B0%D1%82%D1%8A%D1%82-%D0%BE%D1%89%D0%B5-%D0%B5-%D0%B6%D0%B8%D0%B2", "text": "Белите и боядисани в пастелни цветове сгради са струпани върху сурови хълмове с изглед към чистите и сини води. Залезът на слънцето е спираща дъха гледка. Луната над Карпатос е толкова пълна и ярка, че когато за първи път я вижда, смелата пътешественичка Кейти Зел я оприличава на лампа или гигантски прожектор. В много отношения Карпатос изглежда като другите гръцки острови, които сте виждали на снимки или на живо. Зел, журналист и редактор от Монреал, току-що пристига на отдалечения осров за втори път за по-малко от две години. Капратос е само на час път със самолет от Атина, но оставя усещането, че е на края на света, особено извън туристическия сезон. Пигадия, главният град на острова, е мястото, където се случва почти всичко. Въпреки че Зел отсяда там, това не е мястото, на което тя смята да посвети повечето от времето си. Има следи от матриархат на Олимпос, в селце в северната част на острова, и точно тази необичайна, непозната социална структура е нещото, което Зел иска да разбере по-добре. Олимпос, макар и живописен и красив, не е истинска туристическа атракция, поне не и засега. Карпатос, въпреки че е заобиколен отвсякъде от плажове, не е като другите оживени гръцки острови с петзвезден лукс и модни ресторанти с бели покривки и барове с известни диджеи, пускащи по цяла нощ. Но от друга страна, Зел също не е като повечето пътешественици. Няма много места в света, които да се описват като матриархат и това за нея е рядък шанс да види нещо различно от това, на което е свикнала. Една от първите спирки в пътешествието на Зел из Карпатос е Авлона, малък жилищен и земеделски район край Олимпос. Пътят е дълъг и виещ се, на места опасен, особено там, където големи скали са паднали на паважа. Той не е за хора със слаби сърца или за такива, които са податливи на пристъпи на призляване след пътуване с кола. В Авлона няма интернет и няма пекарна или магазин за хранителни стоки, от които да си купите провизии. Вместо това има тухлена пещ на открито, която е на Ана Лентаки. Скромни къщи с изглед към пищни зелени земеделски земи обсипват хълмовете над дома на Лентаки, където се издига пушек със сладък аромат. Лентаки осигурява повечето хляб за церемонията по честване на гръцкия Ден на независимостта (който съвпада с гръцкото Благовещение) на 25 март. Нейните напукани, отрудени ръце показват, че тя го е правила от доста време, най-вероятно през целия си живот. \"Кой те е учил?\", Зел пита Лентаки, докато двете жени седят до горещата тухлена пещ. Лентаки никога не изпуска от вниманието си колко хлябове има в пещта, кога трябва да се обърнат и кога да се извадят готовите самуни с гигантска лопата за хляб.     Хлябът на Лентаки е прочут, но същото важи и за нейните макарунес. Всяка рецепта, обяснява тя, се е предавала от поколение на поколение между жените в семейството й. На свой ред Лентаки учи дъщерите и внучките си. Тя е професионалист, а Зел, която е новак в готвенето и у дома си купува хляба и пастата от магазина за хранителни стоки, се радва да наблюдава случващото се. Тя помага в маркирането на мекото тесто, преди да бъде поставено на мястото му в пещта, и по-късно, в издърпването на тестото за паста в наподобяващи макарони форми в подготовка за поставянето им в гореща солена водна баня. Зел би могла да се наслаждава на обяд в града в някое от семейните заведение край пристанището в Пигадия, най-очевидният избор за туристи в града в това неестествено спокойно време на годината. Но Зел настоява: тя иска да се учи и да придобие нова перспектива, и знае, че това няма да се случи, докато обядва в местен ресторант или докато пазарува кичозни сувенирни магнити за хладилник и тениски. Обръщащото стомаха пътуване до Авлона и Олимпос в северната част на острова е необходима част от пътешествието, колкото и трудно да е. Докато седи с Лентаки пред препълнена купа от прясно приготвени макарунес с добавени отгоре масло, пържен лук и щедра доза сирене, Зел не е постигнала особен напредък в откриването на матриархата на тези места, но поне опознава Ана, главата на това местно семейство, и начинът, по който минават дните й в отдалечения регион. Може да се каже, че разочарованието на Зел от патриархалното общество я води в Олимпос. Това е общност, известна като място, където жените вземат решенията, казва Зел, като допълва, че не знае до каква степен подобно нещо е актуално в наши дни. Тя въпреки това е любопитна да види как ролите на жените и мъжете в тази отдалечена, понякога сурова земя, се отличават от тези в традиционното патриархално общество, с което тя е свикнала. Особено сега, когато \"актуалният културен момент в Северна Америка и глобален мащаб е узрял за разплата с някои от симптомите на патриархалното общество.\" Студент по класическа история, Зел цитира есе на Мери Биърд, озаглавено \"Жените във властта\", за да оспорва правото на съществуване на патриархалното общество и за да обясни защо толкова се интересува от пълната му противоположност. Възможно ли е структурата на патриархалното общество да изкуствена? Пред силно подсладено черно кафе, гъсто като тиня, Зел се опитва да обсъжда тези идеи с друга местна жителка - Евангелия Агапиу.  Тя иска да научи повече за матриархалната история на това място и когато Агапиу звучи разколебана в отговора си, Зел става настоятелна като пита дали твърденията за матриархат са преувеличение. Няма спор, жените са начело в кухнята не само у дома, но и в ресторантите. Те създават и носят традиционни облекла за религиозни церемонии, докато мъжете носят ежедневни сивокафяви панталони и ризи, и всички се оправят без особени съвременни удобства. Но в много отношения тези практики изглеждат по-скоро отживелица от други времена, не алтернативно общество. Всъщност няма много неща, които открито да загатват, че Олимпос се е отказал от патриархалните социални структури в полза на матриархат. Но Зел изглежда открива все пак частици от този матриархат, въпреки всичко: жените общуват с нея повече, отколкото мъжете. Те изпълняват важни роли и заемат важни постове, но нещо повече, ролята им се цени. В много общества влиянието и властта на жените е тайна, но в Олимпос тази тайна отдавна е разкрита пред всички. Фотини Франку, местна жена, работеща в областта на туризма, която е взела Зел под крилото си, донякъде потвърждава това, когато казва на Зел, че жените имат някои специални способности или сила да ръководят семейството и поддържат къщата, и да оцеляват в тази среда. И наистина, жените са тези, които са отговорни за запазването на традициите - за споделянето на рецепти и изхранването на семейството, а сега и за грижата за оцеляването на тяхната общност. Въпреки че е разочарована до известна степен от това, което открива и което не е особено много, Зел все пак остава впечатлена. Жените на Олимпос напомнят за нещо още по-фундаментално: жените са могъщи, независимо в каква система на управление или какво общество живеят. Зел не е първият пътешественик, който има желанието да се отклони от утъпканите пътеки. Въпреки че умните пътешественици с достатъчно находчивост винаги могат да намерят начини да излязат от туристическите маршрути дори и на най-популярните дестинации, това е по-лесно за постигане на място, което по начало не е особено туристическо. Има нещо донякъде мистериозно в земята тук, заявява Зел, като сравнява това усещане с това да се намираш на края на света. И наистина Карпатос, за разлика от популярните гръцки дестинации като Миконос и Санторини, е подходящ за алтернативен тип пътешествия. Зел е наясно, че нейното присъствие и желанието й да сподели историята си застрашава досегашното положение на острова, но тя и осъзнава един прост факт: островът все повече и повече иска да посреща туристи. Всъщност Агапиу поддържа малка програма за екотуризъм в северната част на Карпатос, и тя описва усилията си да убеди местната общност, от която тя е част, да започне да харесва и цени туристите. Целта, обяснява Агапиу, не е да имаме милиони туристи, а някои малки групи, които да харчат пари за неща като курсове по готвене и пешеходен туризъм, които да са от полза за местните хора. Бъдещето е в системата от туристи, казва Агапиу, като за пореден път подчертава начина, по който жените на Олимпос държат юздите. Ако те имат късмет, туристите, които те ще привлекат, ще са като Зел, запалени да научат нови неща и да се развиват в резултат на пътешествията си - хора, които ще се спрат да вдъхнат аромата на печащия се хляб и да се задържат повече, за да попитат как се прави той.", "date": "2019.05.13", "title": "Отдалеченият гръцки остров, където матриархатът още е жив"}
{"url": "http://www.classa.bg/%D1%81%D0%B2%D1%8F%D1%82/item/395445-%D0%B2%D1%81%D0%B8%D1%87%D0%BA%D0%BE-%D0%BF%D0%BE-%D0%BD%D0%BE%D0%B2%D0%BE%D0%BC%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%85%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "Търговската война между САЩ и Китай се проточи извънредно. В един момент имаше надежда, че господата все пак ще се разберат и ще спрат да си налагат задължения, но не. Единадесетият кръг от преговорите завърши с неуспех, като САЩ наложиха допълнително 300 милиарда долара мита срещу Китай. Световните пазари започнаха да се паникьосват. Но в Пекин всичко е спокойно. Вицепремиерът на Държавния съвет на Китай Лиу Хе заяви, че Поднебесната империя няма да прави отстъпки на Америка по редица фундаментални въпроси. Нещо повече, тя ще отговори с противодействие на атаката на Тръмп.     По-специално, Тръмп искаше да накара Пекин да спре копирането (чети „кражба”) на американските технологии и вместо това да прехвърли работата си на чуждестранни компании, работещи в страната. Освен това от държавата се изисква да се откаже от подкрепата на местните производители чрез субсидии и манипулации с националната валута. Китайската страна не се съгласи с това. Разбира се, това не означава край на всичко. Преговорите между страните ще продължат така или иначе (следващият кръг ще се проведе в Пекин). Но те ще преминат на по-ниско равнище. Очевидно Съединените щати няма да се държат сдържано и традиционно ще се опитат със сила да принудят Китай да се съгласи на сделката. Анализирайки ситуацията, някои експерти представиха версия, че Китай отстъпва не просто така. Явно Вашингтон е очаквал отстъпки от Пекин, но въпреки това е нямало да отменят митата. Имайки предвид стила, в който Съединените щати по принцип преговарят с другите държави, тези страхове са основателни. Като пример можем да споменем същите пагубни преговори между Тръмп и Ким Чен-ун за ядрените оръжия. Осъзнавайки, че няма да постигне никакви преференциите от САЩ, лидерът на КНДР бързо се върна към първоначалните си позиции ... и към изстрелването на ракети. Предвид гореизложеното, уви, е невъзможно да се очаква, че търговската война между Китай и САЩ скоро ще приключи.   Андрей Шаповалов   Превод: В. Сергеев ", "date": "2019.05.13", "title": "Всичко по новому: САЩ и Китай прекъснаха търговските преговори"}
{"url": "http://www.classa.bg/%D1%81%D0%B2%D1%8F%D1%82/item/395446-%D0%B4%D0%B6%D1%83%D0%BB%D0%B8%D0%B0%D0%BD%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%85%D0%BE%D0%B4%D0%B8-%D0%B2-%D0%BA%D0%B8%D0%B5%D0%B2-%D0%B7%D0%B0-%E2%80%9E%D1%81%D0%BA%D0%B0%D0%BB%D0%BF%D0%B0-%D0%BD%D0%B0-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE%E2%80%9D", "text": "Личният адвокат на президента на САЩ Доналд Тръмп Рудолф Джулиани внезапно отмени планираното посещение в Украйна. Като причината за отказа той определи присъствието в кръга на Владимир Зеленски на „врагове на Тръмп и Съединените щати”. Експертите имат няколко предположения за това откъде идват тези врагове и каква е истинската цел на посещението на Джулиани в Киев. В събота стана известно за отказа на бившия кмет на Ню Йорк Рудолф Джулиани, който сега работи като адвокат на президента на САЩ Доналд Тръмп, да посети Украйна. Той обясни това решение с възможността да се срещне с групи хора „които са врагове на президента на САЩ, в някои случаи и врагове на САЩ” в обкръжението на новоизбрания президент на Украйна Владимир Зеленски. Адвокатът е получил тази информация „от два от източниците си”. Джулиани не уточнява кои са тези врагове, а само намеква кой има предвид. Според него, в един от случаите, става дума за човек, „който вече е уличен и който е осъден за участие в подпомагането на демократите да разследват (предполагаемата „руска намеса” в президентските избори в САЩ – бел. ред.) през 2016 г.” Според американската преса, по време на посещението Джулиани е планирал да се срещне ссъ Зеленски и да се опита да убеди новите украински власти да решат по-енергично въпросите от интерес за Белия дом. По-специално, скандалите в Съединените щати не отслабват заради украинските контакти на бившия шеф на избирателния щаб на Тръмп Пол Манафорт и връзките на бившия вицепрезидент на САЩ Джо Байдън с газовата компания „Бурисма Холдинг”. Преди да се присъедини към екипа на Тръмп, Манафорт работи и в Украйна. По-специално той беше обвинен, че е платил 4 милиона долара за фалшифициране на доклад за бившия украински премиер Юлия Тимошенко. Освен това от публикувания неотдавна доклад на специалния прокурор на САЩ Робърт Мюлер, който търси признаци на намеса в процеса на американските избори, следва, че през 2016 г. в Ню Йорк Манафорт е обсъждал идеята за създаване на автономна република в Донбас, ръководена от бившия президент на Украйна Виктор Янукович. През март тази година Манафорт беше осъден от американските съдилища на общо седем и половина години затвор за нарушаване на данъчните и банкови закони, укриването на чуждестранни банкови сметки и редица други престъпления. Мюлер иска да изпрати Манафорт в затвора за 24 години, защото той „се държи повече от 10 години, сякаш е над закона“. Манафорт е обвинен също така, че се намира зад „сделката между изборния щаб на Тръмп и руската страна“. Що се отнася до Джо Байдън, който наскоро обяви намерението си да участва в предстоящите президентски избори през 2020 г., отношенията му с Украйна са поддържани чрез сина му Хънтър. През пролетта на 2014 г. Байдън-младши се присъедини към борда на директорите на украинската газова компания „Бурисма Холдинг”. Чрез тази работа той е спечелил над 3 милиона долара през годината. В същото време Хънтър, както отбелязват наблюдателите, по това време не е имал опит в енергийни компании или в бордове на директорите. В САЩ са публикувани журналистически разследвания, от които следва, че в качеството си на вицепрезидент на Съединените щати Байдън е подкрепил предаването на сумата от 1,8 милиарда долара финансова помощ за Украйна. Така назначаването на Хънтър може да бъде някаква благодарност към вицепрезидента за средствата, отпуснати от Съединените щати. Питър Швайцер, главен редактор на американския информационен сайт „Брайтбарт”, пише подробно за връзките на Джо Байдън с Украйна. По време на разследването си журналистът е получил писмо от бившия главен прокурор на Украйна Виктор Шокин, който твърди, че „Бурисма Холдинг” е „много корумпирана организация начело с олигарха Николай Злочевски, свързан с проруския бивш президент Виктор Янукович”. Швайцер заключва, че Байдън е използвал „ресурсите на правителството на САЩ за лична изгода за семейството си”. Като се има предвид, че Байдън е в състояние да спечели първичните избори на Демократическата партия и след това да се конкурира с Тръмп, за сегашния президент на САЩ би бил полезен компромат за съперника му. Директорът на Института за трансформация на обществото Олег Соскин не изключва, че наистина има врагове на Тръмп около Зеленски, но самият президент не е против американския лидер. „Около Зеленски има много неизвестни хора. Иначе нямаше да спечели. Той прибира около себе си всички - от кол и въже. Той имаше една цел - да спечели. Ето защо е съвсем естествено различни хора да дойдат при него”, заяви Соскин. От своя страна председателят на Украинския аналитичен център Александър Охрименко предполага, че неотдавнашните телефонни разговори на Тръмп с руския президент Владимир Путин биха могли да доведат до отмяна на посещението. По време на разговора те са можели да засегнат украинската тема и да намерят „някакво компромисно решение“, по-специално да чакат конкретни решения от новия президент. „Възможно е разговорът да се е провел в духа на факта, че преди да се изгради нов модел в отношенията с Украйна, човек все още трябва да погледне един или два месеца работата на новия президент. И тогава може да отиде в Украйна и да поговори. От моя гледна точка, сега няма какво да се говори със Зеленски”, смята Охрименко. И Соскин е съгласен, че американците са направили пауза. „Зеленски и хората, които стоят зад него и са започнали с него определени проекти, все още не са определени. В екипа на Зеленски има борба, докато той прави избор в полза на конкретни хора. Естествено, нито Джулиани, нито Тръмп ще дойдат при него. Отмяната на посещението е предупреждение към Зеленски, че преди да се свърже с американците, той трябва сам да реши дали ще играе с Тръмп или ще се опитва да седи на няколко стола като Порошенко”, обяснява експертът. Соскин е убеден, че Тръмп „иска да получи скалпа на Порошенко”, който в миналото финансира информационни кампании срещу републиканците, неговата съпруга Мелания, дъщеря Иванка и зет Джаред Кушнер. „Тръмп иска яснота, сигурност. За Зеленски това означава да се качи на един кораб с Тръмп, от който да не може да се измъкне. И Зеленски и неговите хора не искат това. Самият Зеленски не е решил за Тръмп и не разчиства своя екип, както американците изискват от него. Мисля, че това не е в негов интерес. Зеленски има много несигурно положение. Той няма как да остане сам в страната, той е много слаб и няма никакъв екип”, смята Олег Соскин. Охрименко добавя, че предстоящите действия на Зеленски не са ясни. „Самият той не казва никакви детайли, изявленията се правят от неговите съветници, които нямат правомощия да го правят. Американски чиновници, които са доста бюрократични и прагматични хора, решиха да направят пауза. Срещата с Тръмп и Зеленски е напълно възможна. Но трябва да се разбере първо какво да се говори и какво да се преговаря”, смята източникът. Сега в Украйна, според Охрименко, денят на встъпването в длъжност, който все още не е определен, е най-голямата причина за вълнения, а и се назовават поне четири вероятни дати. Той се оплаква, че не се обсъждат по-неотложни въпроси като програмата за действие на новия президент, възможното назначаване на нов външен министър и министър на отбраната. „Темата за встъпването в длъжност се превърна в тема на политическа истерия ... Според мен това е някакъв абсурд”, оплаква се Александър Охрименко.   Андрей Резчиков   Превод: В. Сергеев ", "date": "2019.05.13", "title": "Джулиани се отказа да ходи в Киев за „скалпа на Порошенко”"}
{"url": "http://www.classa.bg/%D1%81%D0%B2%D1%8F%D1%82/item/395447-%D0%B0%D0%BA%D0%BE-%D1%81%D1%82%D0%B0%D0%BB%D0%B8%D0%BD-%D0%BE%D0%B6%D0%B8%D0%B2%D0%B5%D0%B5-%E2%80%93-%D1%81%D1%80%D0%B0%D0%B2%D0%BD%D0%B8%D1%82%D0%B5%D0%BB%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%B7%D0%B0%D1%81%D0%BF%D0%B0%D0%BB%D0%B8", "text": "В Новосибирск, на територията на местния регионален комитет на комунистическата партия издигнали чисто нов паметник на Сталин. Висок цели три метра. На церемонията по откриването присъствали всички от общинското ръководство. Имало прочувствени слова и речи.   Един от местните първенци дори казал: \" “. Помечтали и ето че станало чудо - Йосиф Висарионович оживял! И се започнало. Призори, черни автомобили плъзнали из новосибирските улици. В 6.00 часа градските управници – до един – били откарани в мазето на Комисариата на вътрешните работи. В 8.00 часа, преглъщайки сълзи, смесени със сополи и счупени зъби, с окървавени лица и напукани устни градските лидери направили пълни самопризнания, че са участвали в заговор срещу Йосиф Сталин. В 9.00 ч. „Тричленката“ издала справедливи присъди и предателите са отведени в двора на градския затвор. В 9.15 часа те стояли пред тухлената стена, с опикани от животински страх панталони, а през главите им проблеснала мисълта: „ “. Автор на този текст е Николай Травкин от сайта newsru.com. Ето как изглежда тази история в български вариант. Публикуваш или огласяваш факти за корупция по високите етажи на властта, данни за злоупотреби с еврофондове и критикуваш модела Кой. Призори тръгват призовкари. В 6.00 са връчени призовки за повдигане на обвинения от прокуратурата. В 8.00 получаваш известие от КПКОНПИ, че започва проверка на имущество, банкови сметки и пр. В 8.15 всички сметки и недвижимо имущество са запорирани. В 9.15 прокурори ти повдигат обвинение и ти налагат мярка „задържане под стража“ или поне забрана да напускаш страната. В 9.30 медиите на Пеевски те описват като участник в заговор срещу властта, подлога на олигарси, враг на народа и пр. В 11.00 се отказваш публично от своите убеждения и правиш самопризнания (да живее Вишински). Ако не го сториш, в 11.05 часа прокуратура, НАП, КПКОНПИ, ДАНС, МВР и въобще цялата система се стоварва върху теб. Поука: Мечтите са опасно нещо.   Борис Петков", "date": "2019.05.13", "title": "Ако Сталин оживее – сравнителна история за заспали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395439-%D0%BA%D1%83%D0%BF-%D0%BC%D0%B0%D0%B4%D0%B0%D0%BC%D0%B8-%D0%BB%D1%8A%D1%81%D0%BD%D0%B0%D1%85%D0%B0-%D0%BF%D0%BE", "text": "Именно за това ще говорим сега – за шортите.  Интересно е, че късите гащета са супер разпространени при това не само в ежедневното облекло.  Оказа се, че преди години униформите на стюардеси от Pacific Southwest Airlines били именно с къси панталонки. Говори се, че тази смела стъпка спасила компанията от банкрут: броят на клиентите им се е увеличил драстично. Те наистина оправдават лозунга си „Най-приятелската авиокомпания в света”.       Преди години и различни поп изпълнителите носеха ултрабери къси панталони с ослепителни цветове.       И от началото на 80-те години късите джинсови шорти, наречени Daisy Duke в чест на изображението на екрана, навлязоха на мода. Те са създадени от актрисата Катрин Бах.        Преди време и актрисата Джесика Симпсън се снима в във филм, в който бе безцеремонно секси в късите си джинси.       Към днешна дата шортите съществуват във всякакви форми и дължини – спортни, деним, плажни, еластични и какво ли още не. Имат и различни дължини – ултра късички, до коляното, до средата на прасеца и т.н. Те са навсякъде. Е, само че не могат да станат част от бизнес костюма. Въпреки, че някои модни къщи през пролетта и лятото на 2019 г. представят модели на бизнес комплекти с шорти.     Почти всеки знае как да носи шорти. Най-често те са част от ежедневния образ, предимно в спортен или полу-спортен стил. Комбинирайте шорти с потници, тениски или дори мъжки ризи. Носят се със спортни обувки или със средно високи обувки.  Можете да носите кожени или вълнени шорти през студения сезон и да ги комбинирате с дебели чорапогащи, ботуши или боти. Никой не може да каже лоша дума за такива комбинации.        Можете да носите и супер къси шорти, но само ако сте млади, дори, може би, много млади.       Можете да носите шорти, подобни на така наречените семейни панталони. Условията са идентични като горните – ЕГН-то ви да не е много голямо.       Можете да носите къси панталони и на работа, ако отговарят на дължината на бизнес облеклото (не трябва да са над 10 см над коляното), но пък там е задължително горната част на облеклото ви да е строго официална.     Възможно е и дори да носите къси панталони с дълго сако. Холивуд продължава да изгражда и определя различни тенденции в облеклата с къси панталони.       Специален шик 2018-2019 е якето, припокриващо късите панталони.       Живеем в прекрасно време, когато можете да носите всичко. Но все пак съобразявайте се с тялото, което имате, годинките си и мястото, на което отивате, за да не се изложите с неподходящо облекло.", "date": "2019.05.13", "title": "Куп мадами лъснаха по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395440-%D0%B2%D0%B0%D0%BD%D0%B3%D0%B0-%D0%BF%D1%80%D0%B5%D0%B4%D1%80%D0%B5%D0%BA%D0%BB%D0%B0-%D0%B7%D0%BB%D0%BE%D0%B2%D0%B5%D1%89%D0%B0-%D0%B1%D0%BE%D0%BB%D0%B5%D1%81%D1%82", "text": "За страшна болест е предупредила петричката пророчица Баба Ванга. През живота си ясновидката разказваше за много удивителни неща, които или са се случили, или предстоят да станат факт. Милиони вярваха в дарбата й, въпреки че се намираха и скептици, които я обвиняваха във връзки със службите. Някои от пророчествата й са толкова изумителни, че е изключително трудно човек да повярва, че наистина ще се случат. Според едно от тях, през 2088 година ще се появи болест, заради която хората ще започнат да остаряват за секунди. Баба Ванга не съобщава нито откъде ще се появи заболяването, нито какво ще го предизвика. Не е изключено въпросният вирус да е изкуствено създаден. Той бързо ще се разпространи по целия свят. Учените ще се нуждаят от години, за да измислят ефективен лек срещу него. А докато лекарството стане факт, вирусът ще засегне много хора. Припомняме, че през месец март тази година стана ясно за ново предсказание на петричката врачка, според което в близкото столетие ще избухне война на религиозна почва, някои градове ще бъдат унищожени от наводнения.", "date": "2019.05.13", "title": "Ванга предрекла зловеща болест"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395441-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0-%D0%B3%D1%80%D0%B0%D1%86%D0%B8%D1%8F-%D0%B8%D0%B7%D1%83%D0%BC%D0%B8-%D0%B2%D1%81%D0%B8%D1%87%D0%BA%D0%B8", "text": "Легендарната руска гимнастичка Яна Кудрявцева не спира да изумява феновете си с впечатляващата си фигура и след приключването на състезателната си кариера. Тя публикува на профила си в „Инстаграм“ снимки от почивката си на остров Бали. Преди по-малко от година красавицата се омъжи за хокеиста Димитри Кугришев, който е с 8 години по-възрастен от нея, а а в края на 2018 година роди дъщеричка. Трикратната световна шампионка по художествена гимнастика сложи край на кариерата си в края на 2016 година, посочвайки като причина дългогодишна травма.                  ", "date": "2019.05.13", "title": "Легендарна грация изуми всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395442-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B3%D0%B5%D1%82%D0%BE-%D0%B2-%D1%81%D0%B2%D0%B5%D1%82%D0%B0", "text": "Всеки човек се потриса, когато включи телевизора си и вижда кръв и бедност в един или друг ъгъл на нашата огромна планета. Такива места са изпълнени със смрад и ужасни дейния, които се извършват там. Може би не всеки е наясно с болката и страха, които наистина царуват в тези истински същински дупки.     Найроби е признат за най-големия град в Източна Африка. Както много хора знаят от географията, това е столицата на Кения. Огромното мнозинство от населението (около 60%) са хора от гетата. Според експерти броят на хората, живеещи в неблагоприятни условия, може да достигне до 2,5 милиона души. Кибера се смята за най-големият бедняшки квартал в Африка и с право се признава за най-голямото гето в света.    От голяма височина всичко прилича на едно депо с отпадъци, пълно с мръсотия и задушливи миризми на изпражнения от  хора, които \"бързат\" от една барака към друга.     Условия на живот Просто е невъзможно да се опише в какви опасни условия живеят хората в африканските гета. Обикновено стоите са с размери 4 × 4 метра с бетонни подове, глинени стени и железен покрив, вътре може да има около 8 до 10 души. И това, според статистиката, се счита за нормално приемливо жилище в Кибера. Цената на такива \"апартаменти\" може да бъде 6 - 10 долара.   Един обикновен турист не бива да забравя, че като посетите такова „елегантно“ място, можете да загубите не само паричните си спестявания, но и скъпоценния си живот.    Според статистиката само една пета от населението разполага с електрическо осветление в собствените си домове. И само избрани единици си позволяват да се наслаждават на гледане на телевизия на „тиха” вечер или да слушат радио. Разбира се, управата на Кибера се опитва да създаде условия за доставка на електрически услуги. Но таксите за свързване се считат за непосилни за по-голямата част от бедняшкото население.     Същите проблеми има с питейната вода за местните. Такава почти няма. Всички обитатели на бедните квартали използват водоеми край Найроби, а водата там е просто ужасна. От гореизложеното можем да кажем с пълна увереност, че холерата и коремния тиф не са най-лошото нещо, което може да бъде „пипнато” чрез пиене на тази вода.               В Кибера проблемите и бедите нямат край. Според статистиката, предоставена от ООН, всеки втори обитател на бедняшки квартали е бил жертва на грабеж, а около един милион души страдат от ХИВ. Очевидно немного са чували за мерки за контрацепция.       Проституцията, алкохолът, наркотиците и широко разпространената безработица са реалностите, в които всеки живеещ в Киберd трябва да съжителства.", "date": "2019.05.13", "title": "Най-голямото гето в света!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395443-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%BC%D0%B0%D0%B9", "text": "ОВЕН ( 21 март - 20 април ) Днес ще се носите, на вълната на успеха. И не само професионално, но и лично. Вие сте ценени, обичани и уважавани, затова съхранете това отношение. Разбира се, не може да избягате от завистливите хора, но днес, дори и те ще ви гледат с възхищение. Отличното здравословно състояние, ще ви позволи да се забавлявате с приятели. ТЕЛЕЦ ( 21 април - 21 май )  Не е препоръчително днес, да се стараете сами всичко да решите, по-добре слушайте вътрешния си глас. Особено ако скоро, вече сте се сблъсквали с подобни проблеми. Един добър ден за изплащане на дългове, откриване на собствен бизнес и започване на творчески проект. Що се отнася до парите, няма за какво да се притеснявате. Вечерта е възможна, неочаквана печалба. БЛИЗНАЦИ ( 22 май - 21 Юни ) Трябва да решите всички важни и спешни въпроси сутринта. В противен случай, те ще се натрупат и останат на заден план. Ако се занимавате с бизнес, днес се откажете от инвестициите. Ще са рисковани, дори и минималните суми. Физическите упражнения, ще са ви от полза. Може да посетите фитнес зала, басейн или тенис корт.   РАК ( 22 юни - 23 юли ) Възможни са трудни ситуации в личната сфера. Да ги елиминирате напълно няма да стане, но има шанс да нормализирате отношенията си с любимия човек, с мек тон и прегръдки. Между другото, не забравяйте за подарък. Особено, ако дълго време сте обещавали да го направите. Вечерта, може да се почувствате неразположени. ЛЪВ ( 24 юли - 23 август ) Имайте предвид, че днес покупките могат да доведат до финансови загуби. Опитайте се, да се откажете от рискови инвестиции, сделки и пътувания. Разбира се, портфейла ви няма да остане напълно празен. Но това, само ако имате допълнителни доходи. Между другото, някой от приятелите ви, може да ви даде идея за странична работа. ДЕВА ( 24-ти август - 23 септември ) Очаква ви един приятен ден, в който не се предвиждат сериозни проблеми, така че може спокойно да си организирате малка почивка. Например, да излезте с приятели на кафе, да отидете на ресторант или гледате филм. Отношенията с любимия ви човек, са прекрасни. Най- накрая е настъпила тази стабилност, за която отдавна мечтаете. ВЕЗНИ( 24 септември - 23 октомври) Трябва да се погрижите за здравето си, особено ако до неотдавна сте работили до изнемога. Помнете, че никой няма да ви награди с орден за себеотдадеността, затова бъдете по-мъдри. От пътуване на далечни разстояния, по-добре се откажете. Особено ако не сте нито физически, нито психически подготвени за това. Прекарайте времето, с любимия. СКОРПИОН ( 24 октомври - 22 Ноември ) Препоръчва се да общувате само с онези хора, на които имате доверие. Правете всичко от чисто сърце, без измами и лъжи. Финансови загуби не се очакват, освен ако не решите да организирате грандиозно пазаруване. Днес е по-добре да държите парите си в сметката, а не кеш. Вечерта чакайте гости от друг град.   СТРЕЛЕЦ ( 23 Ноември - 21 Декември ) Трябва повече време, да прекарвате със семейството и децата. Грижите по дома, ще ви носят радост, а разходите няма да доведат до сериозни загуби. Денят е благоприятен за посещение на зъболекар, козметик и лекар. Ако дълго време потискате нещо в любовната сфера, по-добре го споделете с любимия човек. Вярвайте, че ще бъдете разбрани правилно. КОЗИРОГ (22 Декември - 20 януари ) Днес, следвайте режим в храненето и пийте повече течности. Не пренебрегвайте симптомите на заболявания, в противен случай, може да стигнете до болничното легло. Отлично ще се развива възпитателната дейност, насочена към вашите деца или внуци. Причините за гордост и радост от успехите на децата, ще бъдат много. Добре ще е, да им купите и подаръци.  ВОДОЛЕЙ ( 21 януари -  19  февруари ) Ще ви бъде трудно да се настройте за работа, която първоначално считате за безполезна. Но именно от нея, ще зависи вашата репутация в обществото и финансовото положение. По отношение на пътуванията денят е опасен, така че, по-добре да си останете вкъщи. В любовта, ще ви преследва симпатичен и упорит почитател. Може би, ще му дадете шанс?   РИБИ ( 20 февруари - 20 март ) Доверете се на интуицията си, ако нещата касаят промяна на основната ви работата. Днес може да губите, но утре с какво ще останете? Сто пъти обмисляйте всичко, преди да вземете решение. В семейния живот, не са изключени конфликтни ситуации. Ако знаете причината, по-добре незабавно неутрализирайте ситуацията. За какво са ви, излишни скандали?", "date": "2019.05.13", "title": "Дневен хороскоп 13 май"}
