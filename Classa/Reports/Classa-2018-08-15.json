{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385554-%D1%81-%D0%B4%D0%B8%D0%B5%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE-%D0%BA%D1%8E%D1%84%D1%82%D0%B5%D1%82%D0%B0-%D0%B8-%D0%B4%D0%BE%D0%BC%D0%B0%D1%88%D0%BD%D0%B0-%D1%80%D0%B0%D0%BA%D0%B8%D1%8F-%D0%BD%D0%B0%D0%B9-%D1%82%D0%B5%D0%B6%D0%BA%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B8%D0%BC%D0%B0-%D0%BA%D1%80%D1%8A%D0%B2%D0%BD%D0%BE-%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82", "text": "Село Гигинци е място, познато с невероятния си манастир и красивата си природа, както и с пеещите си по празници свещеници. Тук живее и най-тежкият човек в България - Кирил Искренов. \"В момента тежа около 280 кг. Опазил ме Господ, нямам никакви заболявания, не използвам никакви лекарства\", заяви Искренов пред камерата на Bulgaria ON AIR в цветущо здраве и с ведър тон. Той разказа в \"България сутрин\" как минава един обикновен негов ден. Всяка сутрин става много рано, пие чай с мед, прави раздвижване по селото, но не спи на обяд. Вечер обикновено около 22.30 ч. си е в леглото. \"Това е формулата за оцеляване. Имам перфектно кръвно налягане като на спортист, хората не вярват. В юношеските години играех във футболния отбор на \"Миньор\" (Перник), стигнахме до юношеския национал, тренирахме около 10 г. През 1981 г. ми счупиха крака. След интервенциите в \"Пирогов\" опитах, но вече изпитвах страх от двубоя и прецених да спра. Тогава тежах 73 кг.\", разказа големият българин. \"Очакваха да стана голям спортист. На един обяд след боледуването баба ми каза \"Само Кирчо не яде. Изяде днеска само 15 кюфтета, а когато е здрав поне 20-30 кюфтета хапва. Поддържам се и с хубава домашна ракия\", хвали се Кирил Искренов.  ", "date": "2018.08.15", "title": "С диета на много кюфтета и домашна ракия най-тежкият българин има кръвно на спортист"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385548-%D0%B8%D0%B7%D0%BF%D0%BB%D1%83%D0%B2%D0%B0%D1%85%D0%B0-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BE%D0%BA%D0%BE%D0%BB%D0%BE-%D0%B5%D0%B4%D0%B8%D0%BD-%D0%BE%D1%82-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BE%D1%87%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%BD%D0%B5%D1%81%D0%B0%D1%82-%D0%BE%D1%89%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D0%B1%D1%81%D0%BF", "text": "БСП може да стане обект на още политически нападки за връзки с Митьо Очите. Новата атака би могла да дойде по линия на ямболията Калоян Колев, който е сред обвиняемите като участник в организирана престъпна група за изнудване и палежи. Във вторник съдът остави в ареста Колев, но на делото излязоха някои любопитни факти. Обвиняемият представи доказателствени материали, с които се опита да убеди съдиите, че мярката му следва да бъде намалена до домашен арест, пише \"Флагман\". Адвокатката му показа брачно свидетелство, както и актовете за раждане на двете му малолетни деца, за които той трябвало да се грижи. Тя обясни, че Калоян Колев е и управител на търговско дружество, което е сключило договор с кмета на Община Тунджа Георги Георгиев. Контрактът е за наем и стопанисване на язовир и е с дата на сключване 15 май 2017 г. Справка в сайта на Централната избирателна комисия показва, че на последните местни избори Георги Георгиев е бил кандидат за кмет от името на коалиция между БСП и „Земеделски съюз Александър Стамболийски\". Според електронната страница на общината Георгиев е на власт в района вече четвърти мандат и управлява Тунджа от далечната 2003 г. По отношение на общинския язовир, който стопанисва, Калоян Колев обясни пред съда, че го чакал водоем с площ от 100 декара и 20 тона риба, за които трябвало да полага грижи. Той поиска от съдиите „да не се влияят от натиска на журналистите\" и призова да му бъде наложен домашен арест. Същата мярка пожела и адвокатката му. Калоян Колев посочи още, че е бил на екскурзия в Испания, когато разбрал, че е издирван. Той обаче имал двупосочен билет и нямал пари да се прибере по-рано в България с друг билет. На екскурзията бил със съпругата си, но без децата, тъй като малкото било само на две години. Колев обясни и че нямал нищо общо с палежа на казиното „СтарБет Кристал\" в Слънчев бряг на 10 ноември 2017 г. И двете съдебни инстанции се съгласиха, че на този етап доказателства за участие на обвиняемия в това деяние няма въпреки твърденията на прокуратурата. За да изтъкне достойнствата си, Калоян Колев заяви и че е бил свидетел по две дела, на които са издадени доживотни присъди. Трябваше ли да не кажа какво се е случило, попита той и допълни: Общувал съм с влиятелни хора като Румен Миланов и Ботьо Ботев заради взрива в Несебър (срещу близки на Митьо Очите през 2001 г. – б.а.). Бил съм защитен свидетел. За миг не съм се отклонявал. Помагал съм на разследващите. Колев каза пред съда и че имал „две момиченца, красиви като птиченца\", за които трябвало да се грижи. Семейството му разчитало само на неговите доходи, подчерта и адвокатката му. По думите на Калоян Колев, той се познавал с Димитър Желязков „задочно\". Припомняме обаче, че през май, когато свидетелства срещу групата на Божидар Кузманов-Божо Кравата за стрелбата срещу Митьо Очите, Колев коментира пред bTV: „К'во да видя. Десет жаби нападнаха един крокодил и искаха да го изядат.\" Тогава стана ясно и че Калоян Колев е едноличен собственик на ямболското дружество „К. М. Джи пропърти\", чрез което вероятно е бил сключен и договорът с Община Тунджа. В сряда на делото за мярката на общинския съветник от Несебър Пейко Янков отново бе споменато името на Колев. Тогава представителката на прокуратурата описа групата на Димитър Желязков-Митьо Очите. Според държавното обвинение ролята на Калоян била да извършва палежи заедно с Иван Найденов, както и да извършва силови действия спрямо определени лица с цел принуда.", "date": "2018.08.15", "title": "Изплуваха любопитни подробности около един от хората на Очите, които може да донесат още проблеми на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385549-%D0%BD%D0%B0%D0%BB%D0%BE%D0%B6%D0%B8%D1%85%D0%B0-%D0%BD%D0%B0%D0%B9-%D1%81%D0%BC%D0%B5%D1%88%D0%BD%D0%B0%D1%82%D0%B0-%D0%B3%D0%BB%D0%BE%D0%B1%D0%B0-%D0%BD%D0%B0-%D0%BF%D0%B8%D1%8F%D0%BD%D0%B8%D1%8F-%D0%B0%D0%B2%D1%81%D1%82%D1%80%D0%B8%D0%B5%D1%86,-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0%D0%BB-%D0%BA%D0%B0%D0%BC%D0%B5%D1%80%D0%B8%D0%B5%D1%80%D0%BA%D0%B0-%D0%B2-%D0%B7%D0%BB%D0%B0%D1%82%D0%BD%D0%B8-%D0%BF%D1%8F%D1%81%D1%8A%D1%86%D0%B8", "text": "33-годишният австрийски турист, който е ударил 51-годишна камериерка в хотел на Златни пясъци, е преспал в ареста и е наказан от Варненския районен съд с 300 лв. глоба по Указа за борба с дребното хулиганство. Около 10 ч. в понеделник сутринта чужденецът се развилнял в коридора на обекта. Засипал с ругатни служители от персонала и накрая ударил по врата камериерка. Усмирили го пристигналите полицаи, които го задържали за 24 часа в Пето РУ в курорта. Миналото лято шведският турист Ралф Сундберг изрита в главата камериерката Диана Петкова, за което беше глобен с 4500 лв. Кошмарът с шведа Ралф от Слънчака се повтаря: Пиян австриец нокаутира камериерка в Златни пясъци! Ще има ли възмездие?", "date": "2018.08.15", "title": "Наложиха най-смешната глоба на пияния австриец, нокаутирал камериерка в Златни пясъци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385550-%D1%83%D1%87%D0%B5%D0%BD%D0%B8-%D0%BE%D1%82-%D1%85%D0%B0%D1%80%D0%B2%D0%B0%D1%80%D0%B4-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BD%D0%BE%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%BA%D0%B2%D0%BE-%D0%B1%D0%B5%D0%BB%D1%8C%D0%BE-%D0%BF%D1%80%D0%B0%D0%B2%D0%B8-%D0%BC%D1%8A%D0%B6%D0%B5%D1%82%D0%B5-%D0%BD%D0%B0%D0%B9-%D0%BF%D0%BB%D0%BE%D0%B4%D0%BE%D0%B2%D0%B8%D1%82%D0%B8", "text": "Учени от Харвардския университет доказаха, че качеството на спермата е по-високо при мъжете, които обичат да носят боксерки за сметка на тези, които предпочитат стегнато долно бельо. Известно е, че на качеството на спермата влияе температурата на скротума. Препоръчително е тя да е малко под считаната за нормална за човешкото тяло от около 37 градуса. Установено е, че при прекомерно загряване, например в джакузи, производството на сперма се подтиска.     Учените стигнали до извода за боксерките след изследване, обхващащо 650 здрави мъже на възраст между 18 и 56 години, които заедно с партньорките си били подложени на различни тестове за безплодие. Специалистите са анализирали кръв и сперма и са се интересували от вида на долното бельо на мъжете и дали изобщо са го носили. Оказало се, че над половината от изследваните (53%) предпочитали боксерките. Именно при тази група било установено, че концентрацията на сперма е с 25% по-висока, количеството за еякулация със 17% по-голямо и делът на активни сперматозоиди с 33% по-висок спрямо същите показатели на мъжете, предпочитащи по-пристегнато бельо. Носещите боксерки имали и по-високо ниво на фоликостимулиращия хормон, който е отговорен за сперматогенезата.", "date": "2018.08.15", "title": "Учени от Харвард установиха носенето на какво бельо прави мъжете най-плодовити"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385551-%D0%BF%D0%B5%D1%82%D1%82%D0%B5-%D0%BD%D0%B0%D0%B9-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%B8-%D0%B8-%D0%B1%D0%B5%D0%B7%D0%BF%D0%BE%D0%BB%D0%B5%D0%B7%D0%BD%D0%B8,-%D0%BD%D0%BE-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B8-%D0%B5%D0%BA%D1%81%D1%82%D1%80%D0%B8", "text": "Например, функцията \"старт/стоп\" , която пали автомобила с копче, влошава динамиката на автомобила, а при твърде често използване може да доведе до повреда на стартера. Освен това, въпреки твърденията в повечето рекламни кампании, икономията на гориво всъщност не е толкова съществена.  Опцията за отваряне на вратите без ключ се е оказала много удобна за автокрадците - кодът за достъп до автомобила лесно се улавя с ретранслатор.  Друга такава \"екстра\" са нископрофилните гуми. Тяхното използване значително влошава нивото на комфорт в колата - тя става по-шумна, а всяко малко камъче на пътя директно те \"удря\" в кръста. Освен това, въпросните гуми правят возията по-твърда, а това оказва негативно влияние върху окачването на колата.   Експертите отнасят към безполезните опции и прозрачните тавани - през лятото в купето ще е доста топло, а през зимата той ще е покрит с лед. Сред ненужните екстри са и светодиодните светлини за фаровете.  ", "date": "2018.08.15", "title": "Петте най-безсмислени и безполезни, но рекламирани автомобилни \"екстри\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385553-%D0%B4%D0%B5%D0%BB%D1%82%D0%B0-%D0%BA%D1%80%D0%B5%D0%B4%D0%B8%D1%82-%D0%B0%D0%B4%D1%81%D0%B8%D1%86-%D1%84%D0%BE%D1%80%D0%BC%D0%B8%D1%80%D0%B0-2-3-%D0%BE%D1%82-%D0%BE%D0%B1%D0%BE%D1%80%D0%BE%D1%82%D0%B0-%D0%BD%D0%B0-%D0%B1%D1%84%D0%B1", "text": "    \"Делта Кредит\" АДСИЦ формира 2/3 от оборота на българската фондова борса в сряда с реализирани 405 хил. лв. в една сделка. Общият оборот на борсата възлезе на 602 хил. лв. в 87 сделки. За първи път от месеци насам броят сделки пада под 100 на ден. През юли те бяха среднодневно по 166, а днес са почти двойно по малко. Далеч назад по оборот бе \"Албена\" АД с 58 хил. лв., \"Експат Бета\" АДСИЦ с 50 хил. лв., \"Софарма Трейдинг\" АД с 25 хил. лв., \"Софарма\" АД с 6,7 хил.лв., \"Софарма имоти\" АДСИЦ с 6,2 хил. лв., \"М+С Хидравлик\" АД с 6 хил. лв. и други с под 5 хил. лв. С най-голям брой сделки бяха \"Албена\" АД с 12, \"Софарма Трейдинг\" АД с 11, \"Софарма\" АД с 8, \"Градус\" АД с 6, \"Свилоза\" АД с 4, и с по 3 сделки при \"М+С Хидрвалик\" АД, \"Адванс Терафонд\" АДСИЦ, \"ПИБ\" АД и \"Експат Бета\" АДСИЦ. SOFIX отчете четвърти пореден спад, този път с 0,21% до 631,17 пункта, което е най-ниското ниво за август.  Индикаторите BGBX40 и BGTR30 отстъпиха с 0,03% и 0,16% до съответно 122,24 пункта и 524,30 пункта. Единствено BGREIT e на зелено, добавяйки 0,10% до ниво от 115,63 пункта. Най-голям натиск върху индекса оказа спадът при \"Албена\" АД с 3,77% до 51 лв. за ценна книга. Надолу бяха и акциите на \"Сирма груп холдинг\" АД с 2,27% до 0,86 лв., на ПИБ АД с 1,03% до 3,84 лв. и на \"Химимпорт\" АД с 0,92% до 2,15 лв. Повишения отчетоха книжата на \"Стара планина холд\" АД с 2,96% до 6,95 лв., на \"Фонд за недвижими имоти България\" АДСИЦ с 0,53% до 1,91 лв. и \"Софарма\" АД с 0,25% до 4 лв.", "date": "2018.08.15", "title": "\"Делта Кредит\" АДСИЦ формира 2/3 от оборота на БФБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385544-%D0%B1%D1%81%D0%BF-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B0%D1%87%D0%B5%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B8%D0%B2%D0%B0-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80", "text": "Оставка на правосъдния министър Цецка Цачева и на директора на Агенцията по вписванията Зорница Даскалова поискаха от ръководството на БСП. \"Кризата с Търговския регистър и реакцията на отговорните институции е резултат на некомпетентност\", каза зам.-председателят на БСП Деница Златева. Тя посочи, че опозицията е изчакала ТР да тръгне поне частично и да се види кой ще понесе отговорността за кризата. Вместо това са последвали \"почти безименни прессъобщения, че са сезирани ДАНС, МВР и прокуратурата\". \"Ако не последват оставките на Цачева и Даскалова, в първите дни на парламента това ще е основната точка, която ще разискваме\", каза депутатът от БСП Крум Зарков. Зарков посочи, че разполага с доклад от Инспектората на Министерството на правосъдието, който е съставен след проверка в Агенцията по вписванията и \"съдържа тежки констатации за начина на управление на г-жа Даскалова\". \"Той завършва с много ясна препоръка към министъра - да се потърси дисциплинарна отговорност на Зорница Даскалова, за неизпълнение на трудовите задължения, предвидени в закона. Поне от февруари насам министър Цачева е знаела, че Зорница Даскалова не изпълнява трудовите си задължения по закон и не е предприела никакви действия за това\", каза Зарков. Той не изключи сривът на системата да се е случил вследствие на \"небрежност и некомпетентност\", като настоя да се даде официална информация дали има опасност от злоупотреби и манипулации с архива на регистъра. \"Важно е хората да се успокоят\" Паралелно с това директорът на Агенцията по вписванията Зорница Даскалова даде брифинг, на който анонсира, че в четвъртък ще бъде пусната още една от функционалностите на регистъра - справки по ЕГН. В момента е достъпна само опцията за проверка на актуално състояние на фирмите по ЕИК. От изказването й става ясно, че все още не е представен официален доклад за срива от фирмата, която поддържа регистъра - \"Лирекс\". \" Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции . Искам да успокоя всички, че манипулации и изчезване на данни не са възможни и няма как да се получат\", каза Даскалова. Разследването на причините за аварията ще започне след възстановяването на дейността на регистъра, каза тя: \"Причините тепърва предстои да се установят. Важно е хората да се успокоят. Благодарим за разбирането. Работи се денонощно , има хора, които не са спали с дни, за да продължат процесите по възстановяване\". На въпрос дали ще подаде оставка заради допуснатия срив, тя казва: \"В такава кризисна ситуация аз съм нужна тук, а не на друго място, трябва да съм на работното си място. Когато дойде време за оставки, ще разберат всички, това е едно политическо решение\". До момента министърът на правосъдието Цецка Цачева не е давала изявления за ситуацията с Търговския регистър.", "date": "2018.08.15", "title": "БСП поиска оставката на Цачева заради срива на Търговския регистър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385545-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D0%BC%D0%B8%D1%81%D0%BB%D1%8F-%D0%B7%D0%B0%D0%B5%D0%BC%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%BE%D1%81%D1%82%D0%BE%D0%B2%D0%B5", "text": "До една седмица трябва да е готов план за финансиране на спешен ремонт на всички мостови съоръжения в България. Планът ще бъде изготвен от министрите на регионалното развитие и транспорта Николай Нанков и Ивайло Московски, като се съгласува с министъра на финансите Владислав Горанов. Решението беше обявено от премиера Бойко Борисов по време на заседание на Министерски съвет ден след трагичния инцидент до Генуа, при който 35 души загинаха след срутване на магистрален мост. \"Искам не един по един да ги правим, а едновременно да влезем и да ги правим всички мостове - дали да се търси заем през ББР, дали през Министерството на финансите - говорете целево да се изпратят\", казва Борисов по време на заседанието. От стенограмата става ясно, че Борисов предвижда възможност за връщане на заемите за ремонт на мостовете от приходите на бъдещата ТОЛ-система. Министърът на регионалното развитие Николай Нанков посочва, че общо 211 моста се нуждаят от ремонт, като 34 от тях се намират по маршрута на автомагистралите. 17 от тях са в лошо състояние, посочва Нанков. \"Миналата година ремонтирахме 7 мостови съоръжения по „Хемус\" и по „Тракия\", в момента извършваме 5 планови ремонта, но нямаме осигурено финансиране. Споменах 17 мостови съоръжения са в лошо състояние. Много често не сме разбирани и от шофьорите, ние го правим разбира се за тяхна безопасност, за безопасност на българските граждани, за това, че правим ремонти на долното строене, на колоните на мостовете, където арматурата е корозирала... Те виждат, че няма работници отгоре по автомобилните платна, критикуват ни, но ще ни разберат. Паралелно с това изнасяме тежкото движение от „Хемус\" сме спрели тежкотоварното движение\", казва още Нанков. Планът за ремонт ще обхване и мостовете, които влизат в железопътната инфраструктура. Вицепремиерът Валери Симеонов призовава \"да не се създава впечатление за катастрофичност и че едва ли не тези съоръжения не са поддържани\". \"Достатъчно показателен е фактът, че до момента нямаме пътно съоръжение, което да е повредено, което означава, че се работи и плановите ремонти си вървят, и че не се допускат такива ситуации, на каквито сме свидетели примерно сега в Италия, колкото и грозно да звучи, или пък примерно от малко по-силен валеж да бъде отнесена магистрала, както стана в Германия. Такива случаи в България няма, което означава, че качеството на ремонтите до момента е добро, но просто трябва да се засили и да се огледа всичко\", казва той. \"Да благодарим на тези, които са ги направили 80-та година или 85-та, защото са добре направени. Да се ядосаме на тези, където не са ги поддържали през годините и сега ние да ги доосигурим тези, които ни остават, а да не чакаме сроковете на плановите ремонти\", завършва Бойко Борисов.", "date": "2018.08.15", "title": "Борисов обмисля заеми за ремонт на всички мостове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385546-%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%E2%80%9E%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2%E2%80%9C-%D0%B5-%D0%B2-%D0%BF%D1%8A%D1%82%D0%B8-%D0%BF%D0%BE-%D0%B2%D0%B8%D1%81%D0%BE%D0%BA%D0%B0-%D0%BE%D1%82-%D1%82%D0%B0%D0%B7%D0%B8-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5", "text": "Ремонтът на част от ул. „Граф Игнатиев“ ще струва 25 млн. лв. Този участък е не повече от километър и половина и ако сравним цената, с тази за километър магистрала, става ясно, че този ремот ще излезе в пъти по-скъпо. Това заяви лидерът на БСП – София и председател на групата на социалистите в СОС Калоян Паргов. Той цитира министър Нанков, според когото цената за километър магистрала е 3,5 милиона евро. „Този ремонт е ярък пример за безотговорно пилеене на обществени средства. А тези пари можеше да бъдат вложени в изграждането на достатъчно детски ясли, така че повече от 4 000 родители да не бъдат в патова ситуация къде децата им да бъдат настанени за дневно отглеждане. Столична община им е длъжник, защото те са данъкоплатци и с техните пари се пълни бюджета на София”, категоричен е Паргов. Председателят на БСП – София е убеден, че столицата има нужда от друга посока на развитие. „Очевидно е, че управлението на Йорданка Фандъкова започва да се амортизира. Пример за това е, че независимо от шумните медийни инспекции на ремонтите, след края им се налага да бъдат доремонтирани, а дори да се прави ремонт на ремонта. Явно контролът по време на строително-ремонтните работи е силно занижен“, каза Калоян Паргов. Той посочи, че напълно погрешно е цялото внимание и финансов ресурс да се средоточават само в центъра на София, а изобщо да не се инвестира в инфраструктурата в крайните квартали и жилищните комплекси. „Има квартални улици, коите не са асфалтирани от времето на социализма, а горе-долу от тогава не са и мити“, констатира Паргов.", "date": "2018.08.15", "title": "Калоян Паргов: Цената на ремонта на „Граф Игнатиев“ е в пъти по-висока от тази на магистралите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385547-%D1%80%D0%B0%D1%87%D0%BA%D0%BE%D0%B2-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B4%D0%B0,-%D0%B7%D0%B0%D0%B5%D0%B4%D0%BD%D0%BE-%D1%81%D0%BC%D0%B5-%D1%81-%D0%BC%D0%B0%D1%80%D0%B8%D1%8F", "text": "„Да, заедно сме с Мария в Италия!“, сподели и самият Рачков, който видимо грее от щастие, че двамата са отново заедно, пише в. „България Днес“. „Този път намирисва на сватба“, коментират приятели близки до двойката. Преди година Рачков обяви в официално  писмо до медиите, че се разделят с Мария, без да назове причина. Продуцентът Джуди Халваджиян не можел да се примири с публичната раздяла, която била негативна реклама за ‚Господари на ефира“. Той не губил и секунда и започнал да обработва Митко да прибере любимата си обратно. Не се отказвал да го води в чужбина само и само да може двамата спокойно да обсъдят създалата се ситуация. И ето, че успя.", "date": "2018.08.15", "title": "Рачков потвърди: Да, заедно сме с Мария"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385543-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B8%D0%B5%D1%85%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%BA-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-igb", "text": "След като Европейската комисия (ЕК) реши да освободи междусистемната газова връзка между Гърция и България (IGB) от изискванията за достъп на трети страни, на 8 август националните регулатори на двете страни приеха съвместното окончателно решение за освобождаване на IGB, съобщава проектната компания ICGB. Чрез това решение се определя рамката, според която интерконекторът между Гърция и България ще работи от началото на търговската експлоатация. Решението представлява освобождаване от правилата за достъп на трети страни за капацитета, който е резервиран вследствие на вече приключилия пазарен тест за резервиране на капацитет. Срокът на резервацията е 25 години. Ек и националните регулатори на България и Гърция също така одобриха освобождаване на регулираната тарифа за целия капацитет на газопровода, както и освобождаване от отделяне по собственост със срок от 25 години.  „Постановяването на решението за освобождаване е още една ключова стъпка за установяване на търговския статут на газопровода“, споделя Теодора Георгиева, изпълнителен директор на ICGB. „Ще се запознаем в детайли с решението за освобождаване и ще пристъпим към изпълнение на необходимите действия, за да изпълним условията, определени в решението в предвидения срок, включително и подготовката и сключването на споразуменията за транспортиране на газ“, добави още тя. Според изпълнителния директор от гръцка страна Константинос Караянакос постановяването на решението за освобождаване е единствената оставаща стъпка в процеса по получаване на Инсталационно разрешение за гръцкия участък в газопровода, което е равностойно на разрешението за строеж, получено за българския участък на 4 октомври 2017 г. „След финализирането на процеса проектната компания ще разполага с всички необходими разрешителни за започване на строителството“, споделя още Караянакос. Проектът IGB се реализира от смесеното инвестиционно дружество ICGB, което е собственик на газопровода и извършва финансиране на реализацията му, както и разпределяне на преносния му капацитет. Междусистемната връзка ще свърже гръцката газопреносна система в района на гр. Комотини (Гърция) с българската газопреносна мрежа при Стара Загора. Планираната обща дължина на газопровода е 182 км с проектен капацитет от 3 млрд.куб.м. Тази газова връзка представлява сериозна възможност за диверсификация на газовите доставки за България. Страната може да получава азерски газ от Каспийския регион, от който тръгва Южния газов коридор, насочен към Централна Европа. В основата на проекта стои договорът за доставка на 1 млрд.куб.м. природен газ между азербайджанската компания Socar и българската „Булгартрансгаз“. Около 50% от капацитета е запълнен при пазарните тестове като целта на проекта е да се оптимизира тарифата, която може да поевтинее до около 11-12 евро, „едно конкурентно ниво“, обясни още Георгиева.", "date": "2018.08.15", "title": "България и Гърция приеха решението на ЕК за освобождаване на IGB"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385537-%D0%BE%D0%B1%D0%BB%D0%B0%D1%81%D1%82%D0%B5%D0%BD-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D0%B3%D0%B0%D1%84,-%D0%BD%D0%B0-%D0%BF%D1%8A%D1%82-%D0%B5-%D0%B4%D0%B0-%D0%B2%D0%BA%D0%B0%D1%80%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D1%82%D1%83%D1%80%D1%86%D0%B8%D1%8F", "text": "  Областният управител на Търговище Митко Стайков е на път да сътвори грандиозен скандал с най-големия турски холдинг у нас. Близкият до Цветан Цветанов Стайков се намеси в спора за кетъринг в турския холдинг Шишеджам. Поводът са подадени жалби от страна на служители на фирмата за кетъринг „Ашсан Индустриален Кетъринг” ЕООД, която обслужва стъкларския завод след спечелена обществена поръчка. Сигналите са свързани със системни нарушения на трудовото законодателство и лоши хигиенни условия в кухнята на фирмата, която осигурява ежедневно храна за 2500 служители на Шишеджам. В тази връзка областният управител предприе незабавни мерки, като сигнализира институциите. От фирмата и от консорциума са изумени от методите на областния шеф, който е започнал да се изживява като Валери Симеонов и да се меси в работата на институциите. Преди фирмата за кетъринг да спечели конкурса местна компания храни работниците. От \"Шишеджам\" обаче преценяват, че ще се възползват от услугите на \"Ашсан Индустриален Кетъринг\". От фирмата са се обърнали за помощ в Турция заради опита да ѝ се отнемат правата чрез административни хватки и доноси. Служители от \"Шишеджам\" коментират пред BIG5, че нямат никакъв проблем с храната и са доволни и също не разбират защо Стайков се бърка в частни взаимоотношения между фирми. По върховете на ГЕРБ са бесни на самоинициативите на областния си управител, който на практика подлива вода на един от най-големите консорциуми на Балканите, който е инвестирал милиарди у нас. Предполага се, че най-вероятната причина за действията му е опит да се защитят интереси на родни фирми, които да изхранват 2500-те работници. Интересен е и фактът, че проблемът поставят депутатите от ДПС Танер Али и Имрен Мехмедова, както и шефката на общинския съвет Хатидже Алиева и зам.-кметът Емине Якубова.", "date": "2018.08.15", "title": "Областен на Цветанов с грандиозен гаф, на път е да вкара страната в скандал с Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385538-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D0%BE%D1%87%D0%B8%D0%B2%D0%B0-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D1%81%D0%B8-%D0%BD%D0%B0-%D0%BF%D0%BB%D0%B0%D0%B6-%D0%BD%D0%B0-%D0%B1%D1%80%D0%B0%D1%82%D1%8F-%D0%B4%D0%B8%D0%BD%D0%B5%D0%B2%D0%B8,-%D0%B7%D0%B0-%D0%B4%D0%B2%D0%B0%D0%BC%D0%B0%D1%82%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D1%8F%D0%BC%D0%B0", "text": "На страницата „Неутрална България“ във Фейсбук се появиха снимки на вицепремиера Валери Симеонов със следния текст:   „Валери Симеонов с любовницата си Марияна Николова (шеф на кабинета му) на плажа на братя Диневи в Св. Влас. Сега нали разбирате, защо няма проверки там?!“    ", "date": "2018.08.15", "title": "Валери Симеонов почива с любовницата си на плаж на братя Диневи, за двамата бизнесмени проверки няма"}
{"url": "http://www.classa.bg/%D1%81%D0%B2%D1%8F%D1%82/item/385539-%D0%BA%D0%BB%D0%B8%D0%BF-%D0%BD%D0%B0-dokumentalni-com-%D1%81-%D0%B4%D0%B5%D1%86%D0%B0%D1%82%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D1%83%D0%B4%D0%B0%D1%80-%D0%B2-%D0%B9%D0%B5%D0%BC%D0%B5%D0%BD-%D0%B1%D0%B5-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD-%D0%BE%D1%82-%D1%84%D0%B5%D0%B9%D1%81%D0%B1%D1%83%D0%BA", "text": "  „Хора, това е! Ако искате да разпространите истинско и неоспоримо видео, свидетелстващо за зверствата на „нашите партньори и ценни инвеститори” саудитците, ще ви го трият отвсякъде. Ако обаче разпространявате фалшиво видео за „спасяването” на жертвите на несъстояла се бомбардировка с химическо оръжие на Асад, тогава ще ви пускат по три пъти в новините, та и филм за „Оскар” ще направят за вас! Оруеле, жестоко си сбъркал! Не Ангсоц, а Сащкап ни разказва играта! Няма измъкване, брат!” Такъв коментар пусна в профила си във Фейсбук Даниела Пенкова, която оглавява сайта  , предлагащ документалистика по сериозни икономически и социални проблеми. Коментарът й е по повод публикувания от  , но изтрит от Фейсбук клип за ракетния удар на Саудитска Арабия по училищен автобус в Йемен. Най-вероятно изтриването е било предприето в съответствие на политиката на ФБ да не допуска образи, възпроизвеждащи сцени на насилие. Тази политика многократно досега е предизвиквала остри критики и у нас, и по света, защото прилагането й често води до абсурден и дори манипулатовен ефект. Саудитският удар причини гибелта на над 50 цивилни, 40 от които – деца, и рани около 80 души, 56 от тях – деца. Той бе нанесен на 9 август и унищожи спрелия на пазарния площад в град Саада автобус. Рияд заяви, че автобусът бил „легитимна цел”, защото от същия район преди това силите на хутите-бунтовници са изстреляли балистични ракети по саудитска гранична провинция. Оглавяваната от Саудитска Арабия арабска коалиция воюва в Йемен от 2015 г. и оттогава интервенцията е причинила гибелта на 10 000 души, съобщава испанският в. „Ел Паис”, известявайки, че правителството в Мадрид ще ревизира продажбите на испанско оръжие за Рияд след трагедията с ученическия автобус. През 2017 г. Испания е продала на Саудитска Арабия въоръжение на стойност 270 млн.долара. Оръжейна търговия с Рияд осъществява и правителството в София, като по данни на в. „Капитал” през 2016 г. по саудитско направление е прододено българско оръжие за 239 млн. евро. Но позиция от български официални институции след драматичния инцидент с децата от автобуса на 9 август така и не е била изразена. Най-големият доставчик на въоръжение за Саудитска Арабия са САЩ. При миналогодишното посещение на американския президент Доналд Тръмп в Рияд бе договорена рекордна военна сделка за продажба на американско оръжие и военно оборудване на стойност над 110 милиарда долара. Влиятелни международни организации като Amnisty International, Greenpeace, FundiPau, Oxfam отдавна водят кампания за налагане на забрана за продажбата на въоръжения на Саудитска Арабия. Сега, след удара по училищния автобус в Йемен, тази кампания бе отново форсирана. Европейският парламент пък в края на миналата година прие поредна своя резолюция, която също апелира за оръжейно евбарго за Рияд. След сегашната трагедия с ученичекия автобус генералният секретар на ООН Антонио Гутериш настоя за независимо международно разследване на случилото се. Колективното погребение на децата, сбогуването с които се състоя на 14 август на централния площад в град Саада, се превърна в масов протест срещу Саудитска Арабия и САЩ, съобщава Интерфакс, позовавайки се на местни медии. Ораторите на траурната церемония обявиха ракетния удар на 9 август за „престъпление на Америка и на нейните съюзници срещу децата на Йемен”. Мнозина издигаха плакати с надписи „Америка убива йеменски деца”. Според данни на Детския фонд към ООН – ЮНИЦЕФ, досега в конфликта са загинали над 2200 деца, а около 3500 са били ранени. Войната в Йемен обаче много бегло е отразявана в големите световни медии.      ", "date": "2018.08.15", "title": "Клип на dokumentalni.com с децата жертви на саудитския удар в Йемен бе цензуриран от Фейсбук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385540-%D0%BA%D0%BE%D0%B9-%D0%BB%D1%8A%D0%B6%D0%B5-%D0%B1%D0%BE%D0%B9%D0%BA%D0%BE-%D1%81-%E2%80%9C%D0%BA%D0%B0%D0%BB%D0%BF%D0%B0%D0%B2%D0%B8%D1%82%D0%B5%E2%80%9D-%D0%B4%D0%B8%D1%81%D0%BA%D0%BE%D0%B2%D0%B5,-%D0%B8%D0%BB%D0%B8-%D0%B4%D0%BE%D0%BD%D1%87%D0%B5%D0%B2-%D1%81-%D0%B2%D0%B8%D1%81%D0%BE%D0%BA%D0%B8%D1%8F-%D0%B8%D0%BC-%D0%BA%D0%BB%D0%B0%D1%81-%D0%BF%D0%BE-12%D1%82%D0%B2-%D0%B5%D0%B4%D0%B8%D0%BD%D0%B8%D1%8F%E2%80%A6", "text": "Калпава е главата на рибата… Единият от двамата – Бойко или Томислав Дончев, лъже… Бойко обяви, че фирмите с най-ниска цена слагали скапани дискове. А Дончев обяви, че става дума за 25 терабайта данни. Вече знаем, че говорим за 4 проблемни диска. Ако в тях се събират по 6 терабайта на всеки, за да се съберат общо 25 терабайта, то това са СКЪПИ И ВИСОКОКЛАСНИ ДИСКОВЕ! Един такъв струва 300-350 долара.     Т.е. не се боклуци, а боклуците са тия дето поддържат Търговския регистър, и тия дето управляват държавата. И това е ако допуснем, че не е имало бекъп. Ако са 4 диска по 12 терабайта, работещи 2 по 2 резервно, тогава се са още по-висок клас. Един такъв диск е 500 долара.  Не че не знаехме, че всички са лъжци, де…  Въпросът е реторичен…  Калпава е главата на рибата…    ", "date": "2018.08.15", "title": "Кой лъже? Бойко с “калпавите” дискове, или Дончев с високия им клас по 12ТВ единия…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385541-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8%D0%B3%D1%80%D0%B0%D0%B5-%D0%BD%D0%B0-%D0%BA%D0%BE%D1%82%D0%BA%D0%B0-%D0%B8-%D0%BC%D0%B8%D1%88%D0%BA%D0%B0", "text": "Ивайло Дернев  е журналист по професия, активист, предприемач, но най-вече пловдивчанин, който работи за града на сърцето си. Заедно със съдружника си Димитър Семков, създава регионалната медия \"Под тепето\" и културния сайт „ \". Двамата, заедно с Виктор Семков - брат на Димитър, правят бутикова къща за гости, споделено работно пространство, а също и най-култовото заведение, заради което всеки в Пловдив играе на Котка и Мишка. Както може би сте чули, че през 2019-та Пловдив става Европейска културна столица. Инициативата „Пловдив 2019\" започва официално от догодина, но градът загрява за нея още от тази есен, когато започва културната програма. Тя ще включва събития от септември 2018 г. до декември 2019 г. и е разделена в четири тематични платформи.  Всяка от тях има своя мисия, обвързана с определен културен белег на града под общото мото \"Заедно\". Платформата „Сливане\" има за цел да премахне границите между различните етноси на територията на Пловдив. „Трансформиране\" използва забравените богатства на града, които ще заживеят нов живот. „Възраждане\" организира събития, в които възрастните срещат младите - едните предават старите традиции, а вторите ги усвояват и се грижат за тяхното запазване. „Релакс\" провокира посетителите и жителите на Пловдив да се насочат към устойчивия начин на живот и почивката. Днес ви срещаме с един от младите представители на Пловдив, благодарение на които градът е една идея по-пъстър, по-весел и по-приветлив.     Можеше ли да има „Котка и Мишка\" извън Капана? Да, категорично, защо не и със същия успех. Ние като журналисти говорим за потенциала на Капана от времето, когато котките тук бяха повече от хората. Общината подаде рамо, като направи пешеходни зони. И решихме да се гмурнем. Забихме флага. Ние сме първите на тази улица - „Христо Дюкмеджиев\". „Котка и Мишка\" можеше да бъде навсякъде другаде, но тук е у дома. И вече е институция в Капана само за три години и половина. Вложили сме твърде много енергия и лични ресурси. Започнахме като малко заведение с ясна концепция, изключително бирена. Първи представихме крафт бирената култура в Пловдив. Защото бирата е всичко друго, но не и питие за наливане. Когато отворихме, улиците тревожно пустееха. Хората започнаха да идват, да се връщат отново и отново. Първите по-големи събирания носеха радост и чувството, че започваш да създаваш среда. За тези три години и половина в „Котка и Мишка\" правихме презентации, представяния на бири, срещи и събирания на домашни пивовари... Така решихме, че всичко това може да прерасне във фестивално събитие. „Две - три бири фест\" имаше две успешни издания. Освен представяне на занаятчийски и нестандартни пивоварни с културна програма, каква е генералната идея на събитието? Първото издание беше в Капана, второто - в Тютюневия град, а за догодина все още не знаем. Идеята е да отключваме възможностите на градските пространства. Тютюневият град е чудесна зона, с различни мащаби от Капана, която може да се развие с работилници, галерии, експериментални пространства. Визията ни с Димитър Семков винаги е да променяме средата към по-добро - с медиите, със заведението, с бирения фестивал. Какво е за теб Капана? Много често казвам, че Капана е градският дух. Тук са вкусът и ароматът на Пловдив. Оформи се клубна култура - кварталът понякога едва побира всички посетители. Това, към което ние се стремим, е постепенното развитие. Стъпваме напред, без да променяме облика и принципите си. Видно е, че много от новите заведения следват нашата стилистиката и бизнес линия. За да покажем, че Капана става и за друго, отворихме споделено работно пространство на мястото на бивше заведение. В Капана са нужни дейности и пространства с висока добавена стойност - места, където хора с общи или различни идеи да се събират, да търсят посоки заедно.     Пловдив се свързва с икономически бум, инфраструктура, култура, туристи. Кой е най-големият недоразвит потенциал на града? Пловдив е културното средище на България. Неговите многобройни насложени пластове трябва да се развиват. Това е процес, въпрос на политики, а не на частна инициатива или на отделно административно решение. Виждам много работа в полето на културния туризъм, не на масовия. Затова създадохме и първия онлайн двуезичен гид - Lost In Plovdiv, чиято цел е да вкара туриста в обувките на местния човек. Препоръчваме места, които самите ние посещаваме. Съвсем скоро ще се случи голямото събитие, наречено Европейска столица на културата. Какво си представяш за Пловдив 2019? Аз вярвам в проекта. Вярвам в силите и възможностите на хората, които го движат. Сигурен съм, че ще е много силна година от гледна точка на събития. Изненадва ме обаче, че Европейска столица на културата не е национален приоритет. За Пловдив в София не се говори, освен в редки случай. Преди няколко седмици тук беше културният министър на Италия. За тях град Матера е начело и се обсъжда постоянно в Рим, Матера е приоритет на правителството. Това е не по-малък проект от Председателството на Европейския съюз. Къде задължително би завел един чужденец? Много обичам квартала около Сахат тепе. Там се виждат многото лица на града. Архитектурата е страхотна - пълна смесица на стилове, без да броим съвременния. В северозападната част на склона има каменна къща, куп сгради, създаващи невероятна еклектика в най-добрия смисъл на думата. Сахат тепе е диво място извън полезрението, планина в центъра, разкошна неексплоатирана територия. Изобщо, тепетета на Пловдив са вълшебни. Не разбирам защо хората отиват там и хвърлят боклуци. Тези зелени градски бижута трябва да се социализират по-добре, нужно е усилие. Журналисти, управители на бизнеси, организатори на събития.. Как съвместявате всички тези длъжности? Освен това сте активни по важни за развитието на града теми... Винаги сме били активни. Например, още преди в града да имаше велоалеи, запалихме хората по велодвижението. Сега и в бара, и в сайтовете, успяваме да разпределим и допълним силите си. Имаме екип от страхотни хора, които ни помагат.     Може би помага и това, че сме тотално концентрирани в града. Не сме си тръгнали, а сме имали възможности. Тук сме, защото това е нашият град. Защото вярваме в по-доброто му бъдеще. Така че продължаваме да работим. Имаме независима медия, която ни дава свободата да защитаваме каузи и да генерираме обществена енергия. Иначе няма смисъл от журналистическата професия, която на регионално ниво е изключително важна за общностите. Кое е най-важното нещо, което искаш да видиш догодина? Мечтая Пловдив да събере отново Pink Floyd. Роджър Уотърс и Дейвид Гилмор да си стиснат ръцете и да кажат: „Хайде ЗАЕДНО да направим концерт на Античния театър\". Това, разбира се, е илюзия. Иначе, очаквам инфраструктурата, която ще остане и след събитието; очаквам видя галерията на ул. „Гладстон\". Очаквам откриването на невероятната Епископска базилика, която ще бъде най-яркият и качествено експониран археологически обект. И най-вече очаквам този Пловдив 2019 да обедини хората, защото конфликтите пречат. Надявам се, след като настъпи дългоочакваната 2019-а, всеки да си каже: „Това е проектът на Пловдив. Нека му се насладим. Заедно\".", "date": "2018.08.15", "title": "Пловдив играе на Котка и Мишка"}
{"url": "http://www.classa.bg/%D1%81%D0%B2%D1%8F%D1%82/item/385542-%D0%BF%D0%BE-800-000-%D0%B5%D0%B2%D1%80%D0%BE-%D0%B7%D0%B0-%D0%B7%D0%B0%D0%B3%D0%B8%D0%BD%D0%B0%D0%BB-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B2-%D0%B3%D0%B5%D0%BD%D1%83%D0%B0", "text": "Семействата на жертвите при рухването на моста Моранди в Генуа ще получат минимум по 700 000-800 000 евро обезщетение за всеки загинал. Застрахователните компании обаче няма да платят реконструкцията на виадукта. Така твърди пред италианските медии Вирджинио Ривано, президент на асоциацията Асаис-Еву, занимаваща се с изследвания за инцидентите по пътищата. Според него новият проект, който ще замени рухналия мост, ще бъде финансиран от данъкоплатците. ", "date": "2018.08.15", "title": "По 800 000 евро за загинал ще получат семействата на жертвите в Генуа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385534-%D0%B4%D0%B8%D0%BC%D0%B8%D1%82%D1%8A%D1%80-%D0%B1%D0%B0%D0%B9%D1%80%D0%B0%D0%BA%D1%82%D0%B0%D1%80%D0%BE%D0%B2-%D0%BF%D0%B8%D1%8F%D0%BD%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D0%B8-%D0%BC%D1%80%D1%8A%D1%81%D0%BE%D1%82%D0%B8%D1%8F%D1%82%D0%B0-%D0%BF%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE-%D1%81%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC-%D0%BE%D1%82-%D1%88%D1%83%D0%BC%D0%B0-%D0%B2-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B8%D1%82%D0%B5", "text": "Не можем да упрекваме българските бизнесмени, че имаме малка плажна ивица и кратък летен сезон. По Българското Черноморие се извършва административен тормоз. Хората в Бургас не са доволни от шума от летището в Сарафово. Трябва ли да спрем самолетите по логиката на Валери Симеонов?  - Г-н Байрактаров, какво се случва по Българското Черноморие? Правилни ли са действията, които се предприемат срещу определени търговски обекти от страна на вицепремиера Валери Симеонов и контрапункта на Волен Сидеров? - Това, което се случва по Българското Черноморие, е крайно неприятно. Българският летен туризъм има своите характерни особености. Летният сезон за нашето Черноморие е изключително кратък и всичко е подчинено на неписаното правило „ден година храни“. За огромно съжаление, имаме една малка морска ивица. Т.е., няма как да се сравняваме с Гърция, Франция, Италия или Испания. От тази гледна точка се диктуват и всички характерни особености на бизнеса, свързан с хотелиерство, дискотеки и развлечения. Не е редно посред сезона да се проявява политически рекет за затваряне на заведения и за гонене на клиенти. В момента се прави една лоша визитна картичка на туризма ни. В случая става въпрос за Слънчев бряг. Малко хора в същото време си дават сметка, че най-тежките злополуки и смъртни случаи през последните години не са се случили в дискотеките в следствие на силната музика, а в хотелски комплекси, където пияни туристи скачат от тераси, в басейни и за съжаление някои случаи са фатални. Говоря ви за неоспорими факти, които никой не може да отрече. Що се отнася до затварянето на две дискотеки в Слънчев бряг и в Созопол, трябва да ви кажа, че тук има една изключително грозна тенденция на нападане на един бизнес за сметка на друг. Става дума за типичен политически рекет – да отидеш и да затвориш заведение в петък, в края на работния ден, когато нямаш никакъв шанс да обжалваш съответната заповед или постановление. Тук изниква въпросът какво е правил през годините същият шеф на РЗИ – Бургас? Защо не е успял да въдвори ред, при положение, че законът не се е променял. Въпросното лице Георги Паздеров е получавало многократно заповеди за уволняване, разболяваше се, получаваше инсулти и т.н. При мен като журналист са идвали почтени хора от РЗИ, които бяха изгонени, защото изнесоха истината. Беше се стигнало до едно положение, в което нямаше специалисти по инфекциозни заболявания. Като член на здравната комисия в парламента, аз съм настоявал Паздеров да бъде незабавно освободен. Тогавашният министър Петър Москов дори тогава му връчи заповедта и го направи публично пред медиите. След това, по незнайно какви обстоятелства, този господин не е освободен и днес е едва ли не най-големият борец за прилагането на закона. - Само в силната музика и в дискотеките ли са проблемите по Черноморието? - Проблемът не е само с българските дискотеки. Колко от българските граждани са си задали въпроса „какво се случва с басейните по Българското Черноморие“? Правил съм огромни журналистически разследвания как водата в басейните е заразена и отровна. Това същото РЗИ, със същия шеф, беше в основата на прикриване на всички факти и обстоятелства. Има тежки наредби за експлоатацията на басейните, но никой не ги контролира. В случая се измества центърът от едни много по-важни неща. През последните години не съм стъпвал на Българското Черноморие. Утайките от пречиствателната станция в Бургас години наред се изхвърляха в морето, край Малко Търново. Това съм го доказал като журналист, но къде беше РЗИ тогава? В същото време българските пречиствателни станции са в незавършен цикъл. Т.е., никой не знае къде отиват утайките от тях. Води се една простичка схема, че тези утайки се рекултивират и се използват за тор, но малко хора знаят, че те се водят опасен отпадък. Става въпрос за тежки химикали, с които си миете чиниите или тоалетната. В същото време в Япония и във Виена те се използват за отопление, например. Интересно защо това в България не се е случило? Мога да ви дам пример със станцията в Пловдив, която създава огромни проблеми. - Каква е причината да нямаме читави пречиствателни станции? - Най-вероятно става въпрос за корупция и за некомпетентност. Назад във времето имаше много сериозни протести в Бургаско. Това също е част от българския туризъм. До Черноморец постоянно се твърди, че има радиация, а плажът е лечебен и аз самият съм ходил. Но по този начин се пускат фалшиви новини, които объркват туризма ни. Къде са тогава българските политици? Защо мълчат? Това са поредните фойерверки, с които се отвлича вниманието на хората. Волен Сидеров се разходи по Черноморието и изнесе потресаващи данни за тенденциозни проверки на определени обекти. Това се нарича административен тормоз. Непрекъснато има нахлуване на инспектори в заведения. На кого ще му е приятно да си седне и да му нахлуе една огромна група държавни служители, за да го тарашат. В това отношение Волен е прав, че не се прави по този начин. Тези неща се правят, когато няма туристи и се регулират правилата. Ако имаш бизнес, който развиваш по едни правила, влагаш средства, след това ти се налагат други правила. Имаш и персонал. Какво става с хората, които си наел да работят? Къде ще отидат насред сезона? Хората в Сарафово също са недоволни от шума, който идва от летището. Какво трябва да направим? Да забраним самолетите ли? - Волен Сидеров попита Бойко Борисов дали не праща проверките. Възможно ли е накрая да се окаже, че премиерът стои зад всичко? - Не, не вярвам Бойко Борисов да падне на толкова ниско ниво и да се занимава с проверките на шума. Става въпрос за действия на Валери Симеонов. Но ние не можем да упрекваме хората, че развиват туризъм в един кратък сезон с малка плажна ивица.   Интервю на Васил Василев    ", "date": "2018.08.15", "title": "Димитър Байрактаров: Пияните туристи и мръсотията по Черноморието са много по-голям проблем от шума в дискотеките"}
{"url": "http://www.classa.bg/%D1%81%D0%B2%D1%8F%D1%82/item/385535-11-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0-%D1%81%D0%BC%D1%8F%D1%85-%D1%86%D1%80%D1%83,-%D1%84%D0%B1%D1%80-%D0%B8-%D0%B0%D1%84%D0%B5%D1%80%D0%B0%D1%82%D0%B0-%D1%80%D1%83%D1%81%D0%B8%D1%8F%D0%B3%D0%B5%D0%B9%D1%82", "text": "Тя е на 11 години, казва се Одри Джоунс и е известна с това, че за 10 минути направи това, което ФБР, ЦРУ, специалният прокурор Мюлер, Конгресът и още 7 тайни служби разследват напълно сериозно - мита за \"руските компютърни тролове, които по указание на Путин се месят в американските избори. Малкото момиче само за десет минути проби кибер защитата и хакна сайта на американските междинни избори, същата, която ще се използва реално през ноември. Така Одри Доунс доказа, че намесата в американските избори е детска игра - стига някой да иска да го направи. И не е задължително това да са \"свръхинтелигентни руски хакери\" от някаква въображаема армия от тролове на Кремъл.     Това доказаха резултатите от демонстративните състезания в рамките на традиционната годишна хакерска конференция Def Con в Лас Вегас, която тази година се проведе от 9 до 12 август. Def Con е най-мащабното събитие за хакерите от света и се организира всяко лято в Лас Вегас и се посещава от над 25 000 души, които участват в различните панели с лекции, доклади, семинари на тема \"кибер сигурност\" на компютри, мрежи и системи. Тази година във форума участва и неправителствената организация R00tz Asylum, която организира уъркшоп за деца. Така наречената \"Детска зона\" (Kids' Zone) се превръща в институция в рамките на Def Con и тази година в нея участваха 300 деца-хакери на възраст между 8 и 17 г. Тази година тяхната задача бе да демонстрират колко е лесно да бъде пробита защитата и хакната системата за провеждане на изборите в САЩ и политическият фарс с \"Русиягейт\" е просто смехотворен, защото всеки хакер с що-горе прилични умения може да го направи: не е никаква философия. Въпросът е - какъв е смисълът на това и защо се използва като основен мотив в геополитиката днес В демонстративното състезание за пробиване сайта на междинните избори участваха 39 хакери, от тях 35 се справиха блестящо и пробиха защитата, намесвайки се директно в системата за контрол на изборите. А най-бърза се оказа Одри Джоунс, която точно за 10 минути проби кода на сайта и го хакна. Задачата беше елементарна: хакване на сайта за изборите, вписване на информацията, че са подадени 12 млрд. бюлетини и обявяване на името на \"нашия кандидат\" Боб да Билдър. Одри се справи най-бързо и най-точно. Макар мантрата на организацията R00tz Asylum да гласи \"Хакване за добро\" (hacking for good), целта на тази демонстрация е да покаже колко уязвими са днес компютърните системи и проблемите могат да се решат само с добра воля, сътрудничество и доверие на най-високо политическо ниво. А не с изливане на пари - както настоява фамозният и агресивен сенатор-демократ Марк Уорнър, който иска одобряване на бюджет от $380 млн. за подобряване системата за сигурност на междинните избори през ноември. Това, за което обвиняват руските хакери и с което се занимава специалният прокурор и бивш шеф на ЦРУ Робърт Мюлър малката Одри Джоунс го направи само за 10 минути. Но нито едно \"сериозно\" издание от ранга на \"New York Times не удостои с внимание този факт и не я обвинява, че е виновна за загубата на Хилъри Клинтън. Защото къде по-ефектно е виновник да е \"руската хакерска империя на Кремъл\"...Звучи зловещо, звучи правдоподобно и най-вече достатъчно авторитетно, за да се харчат милиони за безсмислени операции за защита на демокрацията. Това, което демонстрираха младите американски хакери в Лас Вегас е важно, защото междинните избори на 6 ноември са много важни за САЩ, за политиката на президента Тръмп и за цялостното позициониране на политическите сили в страната: на карта са заложени всичките 435 места в Камарата на представителите и 34 места в Сената. Изборните сайтове са много важна част от този политически процес, защото там се регистрират избирателите, там се публикуват информациите за изборните секции и бюра, там се публикуват резултатите от избора. Основателката и президент на неправителствената организация R00tz Asylum и организатор на уъркшопове за деца Нико Сел клонирала изцяло оригиналната страница на междинните избори - с всички силни и слаби места. На състезанието в Лас Вегас децата имаха за задача да пробият защитния код и да хакнат 13 клонирани сайта от т.н. \"съдбоности щата\" - тези, където изборните резултати се очаква да бъдат най-близки и борбата ще бъде най-жестока. Кореспондентът на ВВС Дейв Лий направи специален репортаж за състезанието и разговаря с участниците, като обсъди с тях темата на последните две години - избори, хакери и как е възможно да бъдат повлияни резултатите от изборите с намеса отвън. Превод: temaonline.bg", "date": "2018.08.15", "title": "11-годишно момиче направи за смях ЦРУ, ФБР и аферата \"Русиягейт\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385536-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%BC%D0%B8%D1%85%D0%BD%D0%B5%D0%B2%D0%B0-%D0%BA%D1%8A%D0%BC-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B2%D0%B8%D0%B5-%D0%BC%D0%B0%D0%B9-%D0%BD%D0%B5-%D0%BF%D0%BE%D0%BC%D0%BD%D0%B8%D1%82%D0%B5-%D0%B4%D0%BE%D1%81%D1%82%D0%B0-%D0%BD%D0%B5%D1%89%D0%B0-%D0%BE%D1%82-%D0%BF%D0%B5%D1%80%D0%B8%D0%BE%D0%B4%D0%B0,-%D0%B2-%D0%BA%D0%BE%D0%B9%D1%82%D0%BE-%D0%B1%D1%8F%D1%85%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BC%D0%B2%D1%80", "text": "\"Де да беше Пеевски виновен. Да, ама не е. Този път задачата е по-сложна господа политици\", каза журналистката пред BIG5, коментирайки казуса с Митьо Очите и последващата реакция пред bTV на ексвътрешния министър Румен Петков \"Бившият министър на МВР Румен Петков явно не помни, какво точно се е случило по времето, когато беше министър на вътрешните работи (2005-2009 г)\". Това каза пред BIG5 журналистката Маргарита Михнева по повод вчерашното изказване на Петков по bTV, според което през 2009 г. са били уволнени хората, задържали Митьо Очите през 2007 г. \"Гаф или умишлена дезинформация е фактът, че в същото това студио пред Антон Хекимян през 2013 година аз показах делото на Бургаския окръжен съд и прочетох в ефир, че от 17 задържани, 12 подписват споразумения. Прокурор по делото бе Светлозар Костов, а Румяна Ченалова (тогава Бечевa) бе адвокат на един от обвиняемите - Янко Гюров. И Костов и Ченалова малко по-късно пък имаха водеща роля по едно друго мега-дело, става дума за прословутото дело \"Октопод\". Това коментира пред медията ни Михнева относно твърденията на бившия вътрешен министър и настоящ лидер на АБВ пред национална телевизия.     Според журналистката твърденията на Петков са странни, най-малкото защото ексминистърът говори за осъдени, а по това дело реално няма 12 осъдени. \"Не помни ли Петков, че тогава Борис Велчев, който бе главен прокурор, обяви тези споразумения за неморални? Не помни ли ексминистърът също, че именно той награди с пистолет прокурор Светлозар Костов за \"заслуги и доблест\"? Каква е тази амнезия и защо bTV не внимава, кого кани и как обърква с посланията на гостите си своята аудиторията?\", попита журналистката.     Ето какво още каза Маргарита Михнева пред BIG5: \"За първи път казваме имената на антимафиотите, за които Румен Петков мълчи. Това са Илия Антонов, Стефан Гъров, Кирил Пенков, Мирослав Писов....като всички те тогава бяха част от елитния отряд на НСБОП. Казваме имената им защото журналистката Кана Рачева, от същата тази bTV (против всякакви етични правила) ги снимаше в близък план, по времето на делото \"Луканов\". Къде и по коя телевизия по света си позволяват да снимат в близък план действащ антимафиот?!     Господин министър, защо не споменахте в студиото на bTV за адвокатката на антимафиотите, Надежда Ковачева? Помните ли нейната пледоария в съда? Драмата на тези хора, които вие по принцип жалите, е конкретна и води към трагична съдба. Искам и да ви попитам, кой Ви уреди срещата с братя Галеви на басейна \"Спартак? В студиото пак на тази същата телевизия, пред Азис, антимафиотът Стефан Гъров, (който тогава бе с маска на лицето, а вие бяхте министър - 2009 г.) разказа в ефир за тежката си съдба. Ето и цитат от неговото интервюто пред Азис тогава (22 ноември 2009г.): \"В продължение на 8 години бях обвинен от държавата заради това, че съм упражнил прекомерна сила при залавянето на убийците на Луканов. Детето ми се разболя от левкемия. Аз му станах донор на костен мозък...почина миличкото...Сега при спец операции ходя без бронежилетка....Не ми се живее...\" И още. А помните ли, господин Петков, казуса с присъдите на антимафиотите и убийците на Луканов? Нека ви припомня и това, че убийците на Луканов бяха оправдани за това, че признанията им били изтръгнати с насилие. А антимафиотите бяха съдени в продължение на цели 8 години, а после оправдани за това, че не са упражнили насилие при задържането. Всичко това се нарича по един начин - правосъдие по български! Защото явно не помните, колко точно пари струваше след осъдителните решения на Страсбург това дело на нас, българите? Във всеки случай граждани трябва да знаят едно - делото на Митьо Очите има нужда от нов дълбок прочит. Жалко, че за сега то е само повод за партийни престрелки. Ето за всичко това ми се ще да разкажете, г-н Петков, някой път по bTV. Щото щеше да е лесно, ако в този случай бе виновен Пеевски. Да, ама не е. Този път задачата е по-сложна господа политици.\"      ", "date": "2018.08.15", "title": "Маргарита Михнева към Румен Петков: Вие май не помните доста неща от периода, в който бяхте министър на МВР"}
{"url": "http://www.classa.bg/%D1%81%D0%B2%D1%8F%D1%82/item/385533-%D0%BD%D0%BE%D0%B2%D0%B0%D1%82%D0%B0-%D1%80%D0%B5%D0%BB%D0%B8%D0%B3%D0%B8%D1%8F-%D0%BD%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5,-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D0%B8-%D0%BC%D0%B8%D0%BB%D0%B5%D0%BD%D0%B8%D0%B0%D0%BB%D0%B8%D1%82%D0%B5", "text": "Когато 24-годишният Джъстин Бийбър обявява годежа си с 21-годишната манекенка и дъщеря на Стивън Болдуин - Хейли, първото, което певецът посочва в профила си в Instagram, е общата им вяра. Там Бийбър казва, че \"Иисус чрез Светия дух ще ги води през всяко решение, което вземат\". Освен това допълва, че \"Точният момент е дар от Бога\", защото се сгодява за Хейли в седмия ден на седмия месец, а числото седем е символ на съвършенството. Ако не вярвате - проверете в Google. Всъщност дори и без справка с търсачката одата на Бийбър напомня на 12,8 млн. фенове, харесали постинга му, за неговата отдаденост към специален клон на евангелистката църква. През последните няколко години певецът е чест посетител в църквата \"Хилсонг\" - мегаразклонение на Петдесятничеството, основано в Австралия от през 80-те години на XX-ти век. Впоследствие през 2010-а е пренесено в САЩ от пастор Карл Ленц, който повече напомня на рок звезда, отколкото на свещеник.       Ленц носи бъбрековидни хипстърски очила и модерни дрехи. Съпругата му е стройна блондинка с перфектен външен вид. Пасторът е възприеман за личен ментор на Джъстин Бийбър, докато Лаура Ленц от своя страна е близка с Хейли Болдуин. Хейли също често присъства на проповедите в \"Хилсонг\". Преди нея Бийбър води няколко други свои бивши приятелки на неделните проповеди и често пише за Ленц в профилите си в социалните мрежи. Освен тях на богослуженията могат да бъдат видени Крис Прат, сестрите Дженър, Селена Гомез, спортисти, музиканти... А \"Хилсонг\" не е единствената църква с нарастващо влияние сред богатите и известните, които търсят начин поне малко да изкупят греховете си. Има няколко ориентирани към младите, следващи Петдесятничеството мегацъркви, сред които основаната от пастор Чад Вийч \"Църква на Зое\" и основаната от пастор Рич Уилкърсън-младши \"Църква на Ву\" в Маями. Уилкърсън е свещеникът, който жени Ким Кардашиян и Кание Уест на пищната им сватбена церемония. Тези стилни и приятно изглеждащи евангелисти създават нова религиозна организация в Холивуд, в която всички са готини и небрежни. Всички носят ежедневно облекло и танцуват на християнски поп-рок, но всъщност вярата им е наследник на традиционното Петдесятничество. Във всяка от модерните църкви фокусът е върху кръщенето, даренията за изкупване на греховете (има вече мобилни приложения за целта) и Библията. Но интерпретацията на Библията от петдесятните не е нещо, което милениалите ще чуят с радост. Медиите често оспорват възгледите на Ленц, Уилкърсън и Вийч по отношение на абортите и равноправието между половете - неща, срещу които петдесятните са твърдо против. Готините пастори от своя страна предпочитат да не зачекват неудобните теми, за да не отблъснат почитателите си. По-рано през тази година New York Times пита Вийч какво е мнението му за абортите, а той отговаря, че не желае да говори за политика. Все пак допълва, че в края на всеки Божи ден е \"човек на Библията\", каквото и да означава това. Уилкърсън е също толкова уклончив, когато се стигне до вижданията му по социални проблеми. На въпроса какво мисли за еднополовите бракове, той казва, че не обича еднозначни изказвания. Под натиска на журналистите Ленц споделя, че абортът и хомосексуалната ориентация са грехове, но всички грешници са добре дошли в църквата му. Напук на тези двусмислици хиляди стилни млади хора избират да следват пасторите и да даряват на църквите им. Ленц може само да благодари на Бийбър - изпълнителят е направил за \"Хилсонг\" толкова, колкото Том Круз е дал на сциентологичната църква или Мадона - на Кабала. Всеки път, в който някоя знаменитост се снима по време на проповед на \"Хилсонг\" или \"Зое\", все повече звезди и обсебени от тях фенове се присъединяват. Последователите на Карл Ленц в Instagram са над 620 хил. Той е най-известен като духовен гуру на Бийбър, но всяка неделя на проповедите му се събират около 8 хил. души. Ленц е на чело на \"Хилсонг\" в Ню Йорк. На 39 години е, баща на три деца. Популярен е сред почитателите си заради поп-рок песните за поклонение и непринуденото си поведение. По време на свое турне Селена Гомез пее някои от песнопенията на Ленц пред многохилядната си публика. Едно от нещата, които според \"Хилсонг\" са напълно в реда на нещата, е преследването на материално богатство. Това прави църквата особено популярна сред звездите. Пасторите не се обричат на скромен живот и водят живот, близък до този на поп знаменитостите, пред които проповядват. Самият Ленц е фен на Louis Vuittone и Yves Saint Laurent. Пасторът покръства Бийбър през 2014-а и опрощава греховете му. Церемонията се провежда в джакузито на баскетболния играч на NBA Тайсън Чандлър. Миналата година певецът прекратява турнето си, за да се съсредоточи върху душата и съществуването си, а Ленд поема ролята на негов \"втори баща\". След това пасторът предлага на Джъстин и тогавашната му приятелка - Селена Гомез, консултация как да закрепят връзката си. Неуспешно. Под духовната опека на Ленц попадат и куп други знаменитости. Кендал и Кайли Дженър са редовни посетители на \"Хилсонг\". Ник Джонас и Приянка Чопра са го избрали за свещеник на сватбата си. Чад Вийч и \"Църквата на Зое\" също е любимец на звездите. Той е фен на социалните мрежи и твърди, че Instagram крепи църквата му. Модерните версии на евангелистките църкви не се приемат еднозначно обаче.  Звездите и Поколението Z ги обичат, защото им дават възможност да се чувстват вярващи и да изкупват греховете си с колосални дарения. Други критикуват модерните пастори и са на мнение, че те злоупотребяват с по-наивните си последователи и пробутват \"дизайнерска религия\" за някой долар в повече. Според Ленц \"Исус е най-добрият пример, тъй като е бил приятел с грешниците\".    ", "date": "2018.08.15", "title": "Новата религия на богатите, известните и милениалите"}
{"url": "http://www.classa.bg/%D1%81%D0%B2%D1%8F%D1%82/item/385529-%D1%80%D1%83%D0%BC%D1%8A%D0%BD%D0%B8%D1%8F-%D0%B5-%D0%B5%D0%B4%D0%B8%D0%BD-%D0%BE%D1%82-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%81%D1%82%D1%8A%D0%BB%D0%B1%D0%BE%D0%B2%D0%B5-%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2-%D0%BA%D0%BE%D1%80%D0%B4%D0%BE%D0%BD-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "\"Румъния следва пътя, по който върви цяла Европа – партиите на статуквото се изчерпват. Магията на Лаура Кьовеши, разпространявана от редица издания у нас и на запад, се изчерпа от миналата година досега почти напълно след разкритията, че е подписвала противоконституционни секретни протоколи със службите за сигурност, на базата на които са били подслушвани 6 милиона души в Румъния\". Това мнение изрази в предаването \"Преди всички\" бившият български посланик в Румъния и външнополитически наблюдател Валентин Радомирски. По думите му, в момента в Румъния се води много остра вътрешнополитическа борба, в която се намесва и геополитически вектор. \"Румъния, след зиг-загите в ситуацията в Турция, се оказа един от основните стълбове в организирането, заедно с Полша, на една нова линия, един нов кордон срещу Русия и китайското настъпление към Европа. Така че тя е особено важна страна в геополитическите планове на редица чужди сили\". Протестите в Румъния не бяха внезапни, беше известно, че румънската диаспора се готви за тях. Имаше доста сведения, че той се организира през социалните мрежи, имаше обвинения, че се организира и от други сили, посочи Радомирски. Той припомни важния принос на румънската диаспора в избора на сегашния президент Клаус Йоханис: \"Ако не бяха гласовете на диаспората, той нямаше да бъде президент. В последния момент той взе преднина пред своя опонент и спечели мястото благодарение на гласовете от чужбина\". Валентин Радомирски подчерта голямата подкрепа, с която управляващите социалдемократи се ползват вътре в страната: \"И това доведе до техните действия, понякога близо до рамките на позволеното от демокрацията, но им даде възможност да работят срещу т.нар. от тях \"паралелна държава\", която се олицетворява според тях от президента, службите за сигурност, Агенцията за борба с корупцията, докато неин шеф беше Лаура Кьовеши, и някои медии, които са поддържани от олигарсите\". Радомирски разположи случващото се в Румъния с в контекста на нова за Европа тенденция: \"В резултат на вътрешнополитическите търкания в САЩ се вижда, че социалдемократите например се придържат към една политика, която провежда Тръмп. Те всъщност са втората страна, която взе решение да премести посолството си в Израел от Тел Авив в Йерусалим. Доказателство за това е и визитата на министър-председателката на Румъния в Израел и организирането през октомври на съвместно първо заседание на двата кабинета – израелския и румънския. Нещо, което срещна отпора на президента и групираните около него сили, които защитават друга линия – линия, която, общо взето, защитава Европа, която в момента е контролирана главно от ЕНП\".", "date": "2018.08.15", "title": "Румъния е един от основните стълбове в организирането на нов кордон срещу Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/385530-%D0%BC%D0%BE%D1%81%D0%BA%D0%B2%D0%B0-%D0%B7%D0%B0%D0%BF%D0%B0%D0%B4%D1%8A%D1%82-%D0%BD%D0%B5-%D0%B6%D0%B5%D0%BB%D0%B0%D0%B5-%D0%B4%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8-%D0%BA%D1%8A%D0%BC-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B1%D0%B5%D0%B6%D0%B0%D0%BD%D1%86%D0%B8", "text": "Министърът на външните работи на Русия Сергей Лавров заяви, че Москва е изненадана от нежеланието на Запада да се присъедини към нейната инициатива за връщане на сирийските бежанци в родината им, предаде Ройтерс. \"Огромна част от Сирия вече е освободена от терористи. Време е да се възстановява инфраструктурата и да започне завръщането на бежанците от Турция, Ливан, Йордания и от Европа\", каза Лавров на пресконференция в Анкара с турския си колега Мевлют Чавушоглу. Първият дипломат на Турция използва случая да призове Русия да окаже въздействие върху сирийския президент Башар Асад, за да не бъдат допуснати катастрофални бомбардировки в северния град Идлиб. \"Важно е да се прави разлика между терористите там, обикновените бунтовници и около 3 милиона цивилни\", отбеляза Чавушоглу.", "date": "2018.08.15", "title": "Москва: Западът не желае да се присъедини към инициативата за връщане на сирийските бежанци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385531-%D0%B5%D0%BC%D0%B8%D0%BB%D0%B8-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D1%83%D0%BC%D0%B8%D1%88%D0%BB%D0%B5%D0%BD%D0%BE-%D0%B7%D0%B0%D0%B3%D0%BE%D0%BB%D0%B8-%D1%86%D0%B8%D1%86%D0%B0-%D0%BF%D1%80%D0%B5%D0%B4-%D0%B3%D0%BE%D1%81%D1%82%D0%B8%D1%82%D0%B5-%D0%BD%D0%B0-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D1%81%D0%BD%D0%B8%D0%BC%D0%BA%D0%B0-18", "text": "Емили Ратайковски умишлено заголи гръд, докато обядва на терасата на ресторант в Сардиния. При това конфузът въобще не смути 27-годишната моделка, която бе решила в същия ден да се пусне и без сутиен. Също така, красавицата сложи и снимка в Инстаграм от срамното си поведение, пише в. \"Сън\".        Фото © Instagram/emrata    Впрочем, най-интересното Емили все пак скри, замъглявайки зърното на чернобелия фотос. Съсвсем наскоро моделката си организира парти на яхтата, на която прекарва повечето си време със своя 22-годишен приятел и модел Джордж Барет. Двойката се е черпила с алкохол от една чаша и явно се е наслаждавала на взаимната си компания. Барет при това не е изпускал всяка възможност да обара своята омъжена спътница.      Фото © Instagram/emrata", "date": "2018.08.15", "title": "Емили Ратайковски умишлено заголи цица пред гостите на ресторант (СНИМКА 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385532-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B1%D1%80%D0%BE%D0%B9-%D0%BD%D0%B0-vogue-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0", "text": "Може да ви се струва, че расизмът отдавна е напуснал света на модата, но това съвсем не е така! Доскоро тъмнокожите красавици се появяваха изключително рядко на кориците на септемврийските издания на лъскавите списания, които са смятани за най-важния брой за годината.   За всеки друг месец е допустимо красавица с шоколадова кожа да краси главната страница на списанието, но върху стратегическия брой може да стои само моделка с млечно бяла кожа. В това има нещо унизително, нали? През 2015 година всичко се променя, след като цели осем тъмнокожи жени се появяват на кориците на най-популярните модни издания. Сред тях са певиците Бионсе, Сиара, Куин Латифа, тенисистката Серина Уилямс и актрисата Уилоу Смит. Това говори само за едни - че въпросните дами са били важни за определен културен момент.      За последните 25 години британският Vogue едва два пъти е слагал на корицата си чернокожи модели. През февруари 2015 г. там се появи Джордан Дън, а през август 2002 г. на корицата им изгря Наоми Кембъл. \"Читателите трябва да познават човека, само тогава списанието ще се купува добре. Моята компетентност са продажбите, а не етническото разнообразие\", обяснява редакторът на изданието Александра Шулман.  Според черната пантера Кембъл обаче, Шулман трябва сериозно да преразгледа политиката си.      И това най-сетне се случва! През 2018 г. за първи път в историята на лъскавото издание, тъмнокожо момиче става лице на септемврийския брой. И това не е коя да е красавица, а барбадоското изкушение Риана.    Тенденцията продължава и американското подразделение на списанието. За снимки за корицата е поканена Бионсе, а фотосесията е дело на 23-годишния чернокож фотограф Тайлър Митчъл. Подобно нещо се случва за първи път от 126-годишното съществуване на изданието.      \"На 15-годишна възраст, когато започнах да се пробвам в музиката и киното, ми казаха, че на кориците на списанията не слагат чернокожи, защото те не продават. Но сега виждаме, че нещата не са точно така\", споделя певицата в интервюто си за списанието. \"Колкото повече хора от различни етноси се застават пред обектива, толкова по-добре ще се види как изглежда светът в действителност\", добавя изпълнителката.      Септември 2018 година може да постави рекорд по брой корици с тъмнокожи жени - цели 10!     Освен Риана и Бионсе, на кориците на Elle, Sunday Times, Marie Claire, Glamour, Ebony и Love се появяват рапърката Принцеса Нокиа, актрисите Трейси Елис Рос, Зендая, Иса Рей, Лупита Нионг'о, Аджа Наоми Кинг, моделката Слик Уудс и Тифани Хадиш.", "date": "2018.08.15", "title": "Последният брой на Vogue предизвика истинска революция в света на модата!"}
{"url": "http://www.classa.bg/%D1%81%D0%B2%D1%8F%D1%82/item/385524-%D0%BC%D0%B5%D0%BB%D0%B0%D0%BD%D0%B8%D1%8F-%D0%B1%D0%B8%D0%B5-%D1%88%D1%83%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D0%BC%D0%B0%D0%BD%D0%B4%D0%B0%D1%82%D0%B0-%D0%BC%D1%83", "text": "Разводът на първото семейство на САЩ е въпрос на време, написа британският в. Сън. Лондонският таблоид предположи, че   ще се разведе с президента на САЩ   най-късно на 21 януари 2025 г. \"Тогава изтичат двата мандата на държавния глава, които му се полагат по Конституция. Раздялата може може да стане и след 3 ноември 2018 г., ако Тръмп след изборите не остане в Белия дом\", пише още изданието.     \" Мелания е типична  . Тя вече постигна повечето си цели в живота  и ще може да се удадете на заслужен отдих след развода, като получи огромно обезщетение\", допълни Сън, наливайки масло в огъня на спекулациите.", "date": "2018.08.15", "title": "Мелания бие шута на Тръмп след края на мандата му?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385525-%D0%BD%D0%BE%D1%80%D0%B0-%D0%BD%D0%B5%D0%B4%D0%BA%D0%BE%D0%B2%D0%B0-%D0%B4%D0%BE%D0%BA%D0%B0%D0%B7%D0%B0,-%D1%87%D0%B5-%D0%BD%D0%B5-%D0%B5-%D1%81%D0%BF%D0%B0%D0%BB%D0%B0-%D1%81-%D0%BA%D0%B8%D1%82%D0%B0%D0%B5%D1%86,-%D1%8F%D0%B2%D0%B8-%D1%81%D0%B5-%D0%BD%D0%B0-%D0%B4%D0%B5%D1%82%D0%B5%D0%BA%D1%82%D0%BE%D1%80-%D0%BD%D0%B0-%D0%BB%D1%8A%D0%B6%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8", "text": "реши да опровергае думите на приятелката си Аниела Милушева, които се тиражираха в медиите през последните няколко дни. Тя се яви на детектор на лъжата, от който стана ясно, че \"не е спала с китаец за пари\". Недкова сама качи във фейсбук документите и файловете от \"изпита\". Само преди седмица в разговор с Аниела плеймейтката я попита за съвет -  защото нямала друг избор и останала без пукнат грош. \"То е ясно, че не е спала с китаеца, защото в чата, който излезе, тя ме пита как се прави секс с подобен човек. Защо само един въпрос е задала на този детектор, толкова ли нямаше и други твърдения, които иска да опровергава, като толкова й се ще да прави това\", пита от своя страна бизнес дамата Милушева. На въпроса кой избра въпроса за изследването и само един ли е той, Недкова не коментира и затвори телефона си, пише в. \"България днес\".     \"Защо не отговори на питане дали е проститутка и правила ли го е и с други хора за пари. Щеше да ми е интересен отговорът й\", контрира отново на свой ред Аниела.     Двете момичета се сдърпаха, след като Нора Недкова си позволи да влезе в личното пространство на Милушева. Тя преследвала гаджето й в тоалетната, за да я забележи. \"От предателството й тръгна скандалът помежду ни, а аз дотогава само се опитвах да й помагам. Действията й обаче много ме ядосаха\", коментира Аниела Милушева.", "date": "2018.08.15", "title": "Нора Недкова доказа, че не е спала с китаец, яви се на детектор на лъжата (снимки)"}
{"url": "http://www.classa.bg/%D1%81%D0%B2%D1%8F%D1%82/item/385526-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%E2%80%93-%D0%B2%D0%B8%D0%BD%D0%B0%D0%B3%D0%B8-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D0%B8-%D0%B7%D0%B0%D0%B1%D0%B8%D1%8F%D1%82-%D0%BD%D0%BE%D0%B6-%D0%B2-%D0%B3%D1%8A%D1%80%D0%B1%D0%B0", "text": "Русия няма да подкрепи Турция икономически. Но красиви думи за приятелство раздава в изобилие. Разривът между Анкара и Запада кара Кремъл радостно да потрива ръце             Сергей Лавров, руският външен министър, който беше на посещение в Турция, произнесе много красиви слова за уж голямото взаимно доверие между Москва и Анкара и остро осъди санкциите на САЩ срещу Турция. Но с това си и остана. Някакъв нов съюз, поне засега, не се очертава на хоризонта. Турция, която в момента се намира в криза, не може да очаква икономическа подкрепа от Русия, просто защото Кремъл не разполага с необходимите ресурси.     А политическите отношения между президентите Путин и Ердоган през последните години са постоянни и устойчиви колкото мартенското време. Тези двама властници винаги са готови да забият нож в гърба на своя съюзник, стига това да им донесе някаква полза, тъй че помежду им едва ли скоро нещо се промени. Ако сегашната криза доведе до разрив между Турция и Запада, Кремъл радостно ще потрие ръце. Само че това няма да бъде заслуга на Русия и резултат от нейните прелъстителски умения. Виновни ще бъдат Ердоган и неговият политически курс, както и Доналд Тръмп със своите възгледи за политиката.    ", "date": "2018.08.15", "title": "Путин и Ердоган – винаги готови да си забият нож в гърба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385527-%D0%BF%D0%BE%D0%B2%D1%8F%D1%80%D0%B2%D0%B0%D0%B9%D1%82%D0%B5-%D0%BC%D0%B8,-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D0%B0%D0%BC%D0%BE-%D1%81-%D0%BF%D0%B0%D1%80%D0%B8", "text": "Това, че учителите имат нужда от драстично увеличение на заплатите, е ясно за всички в страната, и то от години. Но нека изясним и друго: само с пари промяна няма да има, твърди Татяна Ваксберг.  Ето аргументите ѝ.             Системата на образованието е срутвана на два пъти през последните 70 години и би било наивно да смятаме, че добрата заплата на учителите ще оправи нещата. Нека се върнем за малко назад.   Под знамето на 9 септември 1944 г.   Образованието е една от двете сфери, в които правителството на ОФ предприема радикални промени незабавно след като завзема властта (втората сфера е тази на вътрешните работи). До края на септември 1944 г. са уволнени всички директори на дирекции в Министерството на просвещението, след тях – главните инспектори, а накрая - от 135 гимназиални директори в страната са уволнени 128. Още на 20 октомври 1944 е гласувана \"Наредбата-закон за прочистване на учителския персонал...\", която отваря пътя за масово уволнение на учителите. Към ноември 1944 година, когато на много места вече буквално няма кой да преподава, възниква един съществен въпрос: откъде да вземем учители? Начинът, по който се отговаря на този въпрос, заслужава повече внимание, отколкото днес му отрежда едно онемяло от повсеместното невежество общество. Свикнали сме да слушаме за насилие и уволнения около 9 септември 1944, но те са само част от големите щети, нанесени на българското образование тогава. Далеч по-същественият удар е нанесен с новите правила за упражняване на учителската професия. От тях отпадат основните изисквания, действали десетилетия наред. От декември 1944 за да станеш гимназиален учител вече може да не си полагал държавен изпит, може да нямаш стаж и дори може да си учил само 3 години, вместо дотогава изискваните 5. Целият процес е известен като идеологизация на образованието, защото в училищата навлизат преподаватели, подбрани на принципа на партийната вярност, а не на професионалната подготовка. Тук обаче го цитираме по малко по-различна причина: за да илюстрираме светкавично осъществения императив за обезценяване на знанието, който впоследствие се превръща в трайна политика. Нищо чудно, че българското средно образование се съвзема твърде бавно и твърде частично от този удар. И веднага понася нов. С мутрите на 90-те   \"9 септември може да е стихийно бедствие, но 90-те си бяха просто гробница\", казва столична начална учителка. Тя помни това, което нарича \"властта на мутрите\" - времето, в което държавата и общината са вдигнали ръце от образованието и на тяхно място са навлезли родителите-мутри. Те заплашват учителите с разправа за написана забележка или ниска оценка. Лошото заплащане води до отлив на огромна част от качествените преподаватели, докато оставащите се сблъскват с един нов феномен, непознат в десетилетията назад: ученици, насърчавани да пренебрегват значението на знанието и да презират уважението в човешките отношения. Една омаломощена финансово, срината репутационно и изоставена политически професия, каквато е учителската, няма как да се пребори с това сама.     На мястото на комунизма, убиващ образованието с идеологическо подчинение и нехайство към професионализма, идва нещо съвсем нечувано: демократични власти, които не искат да подчиняват образованието на абсолютно нищо, защото просто не знаят какво да го правят. За 28 посткомунистически години всичко, което е известно за образователната система, се свежда до скандалите с обществените поръчки на учебници и скандално ниските нива на учителските заплати. Докато не отраснаха поне две поколения без нужните умения и знания, но заредени с настанилия се във вакуума национализъм.   Как се оправя това?   Това, че учителите имат нужда от драстично увеличение на заплатите, е ясно за всеки жител в страната, и то от години, но нека изясним и друго: само с пари промяна няма да има. Системата на средното образование се нуждае от подготвени професионалисти с широк кръгозор, които са положили специални усилия, за да заслужат правото да станат учители. Системата е отдавна измислена не просто в Западна Европа, но и в самата България от началото на 20-и век: кандидатите за учители завършват специално висше образование, полагат (труден за взимане) държавен изпит за придобиване на учителски статут, преминават през пробен стаж, явяват се периодично на изпити и получават по-високи заплати, ако учениците им постигат по-високи резултати. И – разбира се – преподават по предварително начертани държавни стандарти, които имат за цел да изградят личности и да им дадат хоризонт.", "date": "2018.08.15", "title": "Повярвайте ми, няма да стане само с пари!"}
{"url": "http://www.classa.bg/%D1%81%D0%B2%D1%8F%D1%82/item/385528-%D1%81-%D0%BA%D0%B0%D0%BA%D0%B2%D0%B0-%D1%86%D0%B5%D0%BB-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%BE%D0%BD%D0%BE%D1%81%D0%B5%D1%86%D1%8A%D1%82-carney-%D0%B2%D0%BB%D0%B5%D0%B7%D0%B5-%D0%B2%D1%8A%D0%B2-%D0%B2%D0%BE%D0%B4%D0%B8%D1%82%D0%B5-%D0%BD%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Американският миноносец USS Carney DDG-64 («Карни») на 12 август влезе в Черно море. Защо стана това и какви цели преследва този есминец? Хайде да погледнем версията на САЩ и различните мнения по този повод. Според съобщенията на 6-ти флот на ВМС на САЩ „Карни“ се появи във водите на Черно море за провеждане на операции по осигуряване сигурността по море и за подобряване на възможностите и взаимодействието със съюзниците и партньорите в региона“.     Интересното е, че до 2014 година военни кораби на държави, нямащи отношение към Черноморския басейн там не се виждаха. Според адмирал Владимир Валуев, САЩ направиха това за да окажат морален натиск върху Русия за радост на Украйна. Наистина, Валуев отбеляза също, че в случай на необходимост „Карни“ ще бъде унищожен още на етапа на предстартовата подготовка. Президентът на Академията за геополитически проблеми, доктор на военните науки Константин Сивков мисли по друг начин. Той изказа предположението, че американския есминец е влязъл в Черно море с цел уреждане на сътрудничеството с българския и румънския флотове, а също и с разузнавателна цел. Напълно вероятно е, че военните на САЩ преследват едновременно няколко цели и в това число е всичко, което изброиха експертите: и взаимодействието с членовете на НАТО България и Румъния, и разузнаване, и опит за морален натиск над РФ. С последното, те наистина се разминаха, защото Русия не може да бъде изплашена с такова поведение, та нали въоръжението на нашата страна превъзхожда американското, което признават и американските военнослужещи и военните аналитици.", "date": "2018.08.15", "title": "С каква цел американският миноносецът Carney влезе във водите на Черно море?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385523-1-474-%D0%BB%D0%B5%D0%B2%D0%B0-e-%D0%BE%D0%B1%D1%89%D0%B8%D1%8F%D1%82-%D0%B4%D0%BE%D1%85%D0%BE%D0%B4-%D0%BD%D0%B0-%D0%BB%D0%B8%D1%86%D0%B5-%D0%BE%D1%82-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE", "text": "Това съобщиха от Националния статистически институт (НСИ). Спрямо същия период на 2017 г. сумата се повишава с 8.7%. В структурата на общия доход с най-висок относителен дял e доходът от работна заплата (56.7%), следван от доходите от пенсии (28.1%) и от самостоятелна заетост (6.6%). Спрямо второто тримесечие на 2017 г. относителният дял на дохода от работна заплата остава без промяна. Доходът от пенсии се увеличава с 1.8 процентни пункта, а доходът от извън работна заплата намалява с 1.4 процентни пункта. В номинално изражение през второто тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва: - Доходът от работна заплата нараства от 769 на 835 лв. (с 8.6%).  - Доходите от пенсии нарастват от 356 на 413 лв. (с 16.1%).  - Доходът от самостоятелна заетост нараства от 93 на 97 лв. (с 4.8%).  - Доходите от социални обезщетения и помощи намаляват от 46 на 35 лв. (с 24.4%). През второто тримесечие на 2018 г. относителният дял на паричния доход на домакинствата в общия доход е 98.8 на сто.  Разходи на домакинствата Общият разход на лице от домакинство през второто тримесечие на 2018 г. е 1 331 лв. и се увеличава с 11.4% спрямо същото тримесечие на 2017 година. В структурата на общия разход с най-голям относителен дял са разходите за храна (31.5%), следвани от разходите за жилище (15.9%), данъци и социални осигуровки (13.7%) и разходите за транспорт и съобщения (12.1%). Като абсолютни стойности през второто тримесечие на 2018 г. в сравнение със същото тримесечие на 2017 г. видовете разходи средно на лице от домакинство се променят, както следва:  - Разходите за храна и безалкохолни напитки се увеличават от 388 на 419 лв. (с 8.0%);  - Разходите за алкохолни напитки и цигари се увеличават от 53 на 59 лв. (с 11.0% ).  - Разходите за жилище (вода, електроенергия, отопление, обзавеждане и поддържане на дома) нарастват от 196 на 213 лв. (с 8.6%).  - Разходите за здравеопазване се увеличават от 69 на 77 лв. (с 10.4% ).  - Разходите за транспорт и съобщения нарастват от 135 на 161 лв. (с 18.7% ).  - Разходите за свободно време, културен отдих и образование нарастват от 40 на 53 лв. (с 31.3% ).  - Разходите за данъци и социални осигуровки се увеличават от 162 на 182 лв. (с 12.2%). През второто тримесечие на 2018 г. настъпва промяна в потреблението на основни хранителни продукти средно на лице от домакинство в сравнение със същото тримесечие на 2017 година. Увеличение се отчита в потреблението на: зеленчуци - от 18.2 на 19.0 кг, мляко кисело - от 7.3 на 7.9 кг, и месо - от 8.2 на 8.6 килограма. Намалява консумацията на хляб и тестени изделия - от 21.6 на 21.3 кг, и на мляко прясно - от 4.6 на 4.4 литра. Без промяна остава потреблението на яйца, олио, фасул зрял и захар.", "date": "2018.08.15", "title": "1 474 лева e общият доход на лице от домакинство"}
{"url": "http://www.classa.bg/%D1%81%D0%B2%D1%8F%D1%82/item/385518-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BE%D0%B1%D0%BA%D1%80%D1%8A%D0%B6%D0%B8%D1%85%D0%B0-%D0%BE%D1%81%D1%82%D0%B0%D1%82%D1%8A%D1%86%D0%B8%D1%82%D0%B5-%D0%BE%D1%82-%C2%AB%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%C2%BB-%D0%B2-%D1%81%D1%83%D0%B2%D0%B5%D0%B9%D0%B4%D0%B0", "text": "Терористите от «Ислямска държава» отстъпват под натиска на Сирийската арабска армив в боевете в пустинната част на провинция Сувейда. \r\n Към настоящият момент остатъците от разбитите отряди на джихадистите се предислоцират на територията на провинци Дамаск, заемайки там няколко стратегически височини. \r\n Според налична информация, терористите са обкръжени. \r\n Правителствените войски на Сирия водят по тях масирани артилерийски обстрели с подкрепата на руската авиация, и ВВС Сирия. \r\n Терористите водят ответен огън, един от главатарите им е бил хванат жив от сирийските войски. \r\n Както съобщава специализираният  telegram-канал Directorate 4, официални заявления от страна на терористичната «Ислямска държава»  в Сувейда не са излизали вече 19 дни. Въпреки това, терористите държат също заложници, отвлечени по време на нашествията им и ги ползват за разменна монета при отстъпление. Терористите бяха разпространили и видеозапис с една от жените, които държат в плен, която в ужас моли да бъде спряна военната операция срещу ислямистите. \r\n    ", "date": "2018.08.15", "title": "Сирийските войски обкръжиха остатъците от «Ислямска държава» в Сувейда"}
{"url": "http://www.classa.bg/%D1%81%D0%B2%D1%8F%D1%82/item/385519-%D0%BF%D0%BE%D1%87%D0%B8%D0%BD%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%87%D0%B5%D0%B1%D1%83%D1%80%D0%B0%D1%88%D0%BA%D0%B0-%D0%B8-%D0%BA%D1%80%D0%BE%D0%BA%D0%BE%D0%B4%D0%B8%D0%BB%D0%B0-%D0%B3%D0%B5%D0%BD%D0%B0", "text": "Писателят Едуард Успенски, създател на персонажи като Чебурашка и Крокодила Гена и известен с книги като “Крокодилът Гена и неговите приятели” и “Чичо Фьодор, кучето и котаракът”, почина в Москва на 80-годишна възраст, съобщи дъщеря му Ирина, цитирана от ТАСС. \r\n   \r\n   По-рано бе съобщено, че на Успенски е открито злокачествено образувание. \r\n На 9 август медицински източник в Москва заяви, че писателят е загубил съзнание в дома си и му е била нужна спешна помощ. \r\n    ", "date": "2018.08.15", "title": "Почина създателят на Чебурашка и Крокодила Гена"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/385520-%D0%BF%D0%B0%D0%BD%D0%BA%D0%BE-%D0%B0%D0%BD%D1%87%D0%B5%D0%B2-%D0%B8%D0%BC%D0%B0-%D0%BB%D0%B8-%D0%B4%D0%BD%D0%B5%D1%81-%D0%B3%D0%BE%D0%BB%D0%B5%D0%BC%D0%B8-%D0%BF%D0%B8%D1%81%D0%B0%D1%82%D0%B5%D0%BB%D0%B8", "text": "Издават се толкова много книги, присъждат се стотици или дори хиляди награди, а за литература почти не се говори. Днес тя е най-обикновена и груба търговска дейност. Преобразуването на литературата и литературния живот от изкуство и обществена дейност от най-висш ранг в пазар на текстове и т. нар. „творческо писане” промени радикално функцията на писателя и премахна йерархията на естетическите ценности. Днес не е важно дали си талантлив, а дали се продаваш, дали те издават често или си осигурил да те превеждат в чужбина. Класациите са все за „най-продаван автор” и „най-продавани книги”. И само по инерция авторът е наричан „писател” и то защото това, което произвежда и го нарича текст, е все пак „нещо написано”. Престижът на литературата спадна както никога преди. Издават се толкова много книги, присъждат се стотици или дори хиляди награди, а за литература почти не се говори. Днес тя е най-обикновена и груба търговска дейност. Някои печелят от нея, но това са единствено тези, които уж „обективни” класации са ги обявявили за „най-издавани”, „най-продавани” и „най-превеждани”. Те са успели да получат благоволението на някои чужди фондации и за тяхна сметка криво-ляво препечелват добре за българския стандарт. Останалите задоволяват щестлавието си с надежди и се мъчат да устоят на несгодите. Обществото (да не говорим за държавата) отдавна не се интересува от литература и не говори за нея, просто защото няма нужда от нея. Пазарното общество е ревниво към себе си и не допуска да бъде разколебавано с морални норми, критерии за почтенност, нравствени терзания, размишления за смисъла на живота, с „малкия човек” или героят-спасител и водач на народа. Още по-малко да бъде съдено и осъждано за пороците и греховете. А нали литературата е неговият най-строг и неподкупен съдник! Тя затова пресъздава живота, за да го променя, свидетелствайки за него и изразявайки обществените идеи и настроения. Литературата е форма на общественото и националното съзнание, национална идеология, обобщената представа на нацията за добро, красиво, грозно, нравствено и безнравствено, за истината. Нейна е задачата да учи хората как живеят, за да бъдат нравствено красиви, честни, добри, почтени, силни духом и състрадателни, да обичат и утвърждават любов навсякъде; да им напомня кое е позволено и кое не е. Когато литературата е натоварена с такова служение, тя е строга и неподкупна към себе си и обществото, прилага най-високите критерии за своята същност, отхвърля всичко, което не й е присъщо и което не е плод на талант и не е изкуство. Да си писател е трудно, но е и огромна, непосилна за мнозина отговорност. Истинският писателят е Божи избраник. Затова дарбата не може да бъде оценява като стока; измерителят й не е потребителската й стойност, защото не струва пари. Доказателството за дарба не са нито многото книги, хонорарите, многобройните продажби, наградите и преводите в чужбина. За пазара ценното не винаги е най-доброто, а най-търсеното, задоволяващото потребителския, а не естетическия вкус. Друго е необходимо, за да бъдеш голям или просто добър писател. Пазарът се превърна, колкото невроятно и ужасяващо да е, в главен и единствен критерий в оценката на творби, творчество и писатели. Днес той решава кои книги и кои писатели са необходими и отрежда кой да получи високи оценки, награди, отличия, признание. Затова бе убита критиката и отречени жанровете, свеждайки самата литература до най-обикновен текст – т. е. до механичното писане и подреждане на думите, до тяхното формално съжителство, в което допустимо да няма смисъл и идея или човешко чувство, картина на обществото, портрет на човешката душа. Стига само да се „продава”. Ако се продава, ще бъде заплатен. Всичко останало е досадно множество, което е длъжно да мисли само за себе си. Няма национална литература, единен литературен процес, класика, творчески порив, съпреживяване, поука; всичко е позволено, щом се продава. Това е единственият закон на неолибералната естетика и неолибералното литературознание, нагло превзели българските университети и поразили съзнанието на младите българи, усетили в себе си литературни заложби и творчески пориви. За съжаление, неолибералното и постмодернистко разбиране за литература, творчество и писател е обсебило дори и тези, които уж отстояват други естетически критерии и служат не на пазара, а на естетическите стойности, живата литература, красотата. За тях пазарните принципи не се материализират в пари и продажби, а са се изродили в изграждането на полузатворени кръгове, в които похвалата, публичното представяне, рециталът, премиера на нова книга със задължителното елейно слово, рецензийката някъде в печата, грамота или дори художествена пластика от някой от безбройните конкурси са техните остойностени стремления към пазара. Тези кръгове не са на естетическа основа, на еднакво разбиране на литературата и на писателското служение, а са приятелски, колегиални, дори идейно-политически, но не издигат преграда пред тези (май дори ги поощряват), които не умеят да пишат или просто са посредствени като талант и реализация. Достатъчно е симпатиите да са общи, както и апологиите и оплакванията. Общият плач от несправедливото разпределение на слава, награди и пари е също проява на този тип „естетика”. А големият писател?  Очевидно „голям писател” е категория от друго време. Възможно ли е тогава във време, в което не се говори за големи писатели, тях все пак да ги има?  Нали те би трябвало да са тези, които най-точно и пълно изразяват своето време, очертават границите му с миналото и бъдещето, създават социалния стил и изразяват и олицетворяват националната душа! Големият писател е, който определя същността на времето и задава линията на неговото развитие. Той е ориентир за самата литература и за авторите, живеещи и творящи заедно с него. Всички, волно или неволно, се равняват по величието на таланта му, ползват опита и следват примера му. Защото е вълшебник на словото, майстор в писането, законодател в художественото изображение и изграждането на характерите, художествените и социалните типове, в разрешаването на обществените проблеми и конфликти. Неговото творчество въплъщава обществения, природния и личния живот и обобщава всичко онова, което историята ражда и съхранява за следващите епохи. Но кой днес говори за тия неща? Кой търси и показва в литературата художественото майсторство, богатия език, образите, диалога, метафорите, пластиката, чувствата? Та те са напълно чужди за „текста”. Художествената литература, а още по-малко творчеството на големия писател, не се поддава на „научни методи”. Напротив, тя изисква от тълкувателя и ценителя тънък вкус, усет, способност да се насладиш на писателското умение, на живото слово, на мъдростта и истината. Големият писател е непостижим и за онези, на които им стига приятелското потупване на „събрата по перо” и похвалите на близките и роднините след литературните премиери и четения. Колко по-сладостни са те пред мъчителното служение на словото и боговдъхновението. Големият писател е невъзможен, ако няма кой да го види и оцени. Не, аз не твърдя, че няма случаи, когато един творец е оценяван не от своите съвременници, а от тези, които го четат години след смъртта му. Твърдя, че когато литературното съзнание пренебрегва това понятие и не иска или не е способно да го формулира и да търси проявлението му в самата литература, тогава всичко е равно, еднообразно, скучно, пошло, пазарно, а това означава - посредствено. Дори в тази духовна пустош да се открои някакъв истински талант, то е случайно и той едва ли ще се развие до оптималната си степен, за да се види, че е единствен и неповторим, че е най-велик и могъщ. Самата литература трябва да живее със съзнанието, че й е небходим голям писател и че когато такъв писател се появи, тя ще бъде щастлива да му създаде условия за триумфа му. Когато е изгубила това съзнание, тя се облажава със сурогати. Нашето време е време на посредственост и ниски амбиции. Всички сме негови роби, затънали дълбоко в тресавищата му, от където излизането е изключително трудно. Страшна и опустошителна е духовната криза. Тя е отчуждила народа от културата и изкуствата, обезсмислила е творческите дейности, като ги е приравнила със стоковото производство. Тази криза се изразява и в липсата на сериозна критика и подготвени критици, умеещи да отделят доброто от бездарното, да анализират и тълкуват проникновено авторите и творбите. Критика само с констатации и преразказване, без анализ и тълкувание е елементарно упражнение и от нея ползата е никаква (постмодернистите и неолибералите ще кажат – „нулева”). Ето защо е необходимо да се възроди критиката!  Писателите трябва да разберат, че в литератуата и изобщо в изкуствата и културата „спасението на давещия е дело на самия давещ се”. Т. е. необходимо е чувство за отговорност и дълг, а още и упорство, за да се види проблемът в целия му ръст. За щастие българската литература е с дълбоки и светли традиции. И те все още не са напълно погубени. Ние сме ги получили даром от нашите класици, работили честно и вдъхновено за духовния възход на българите. Нима ще се оставим да ни погуби една човеконенавистна и безнравствена идеология? Нима ще се дадем на шайката кресльовци и бездарници, които заради парите са готови да продадат и унищожат майка, баща и всичко българско и родно. Въпросът ми обаче все пак беше: има ли днес големи писатели. Не бягам от отговора, но преди да го открием и покажем, е по-важно да осъзнаем смисъла на въпроса. Защото голям писател означава не само ярък и непознат преди талант, но и гражданско чувство, обществена отговорност; той е съвестта на народа, неговият защитник и застъпник. Той е личност, която не се примирява със злото и несправедливостите, а се бори безпощадно с тях. Не може да си голям писател, ако не обичаш отечеството, народа и човека; ако си безразличен към хорските тревоги, защото смяташ, че творчеството е достатъчно като участие в обществените дела; ако не живееш живота на народа си и обичаш словото повече от себе си.  Нека тогава се огледаме около себе си и в себе си и си отговорим честно и по съвест: има ли днес големи писатели?    ", "date": "2018.08.15", "title": "Панко Анчев: Има ли днес големи писатели?"}
{"url": "http://www.classa.bg/%D1%81%D0%B2%D1%8F%D1%82/item/385521-%D1%82%D1%83%D1%80%D1%86%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F%D1%82-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5", "text": "На фона на валутната криза в Турция много турци се въздържат от извършване на сериозни покупки. „Нашите клиенти изчакват\", казва вносител на инструменти в Истанбул пред германската агенция DPA. Човекът, който е пожелал да остане анонимен, заяви, че се тревожи за страната си на фона на пропадането на лирата. „Ние не сме щастливи, търговците не са щастливи,  клиентите не са“. Въпреки това цените на храната, като например на хляба, както и цената на газа остават стабилни за момента. „Преди всичко търговците на вносни стоки се притесняват. Инструментите, например, станаха скъпи“, каза вносителят. Логично е – те трябва да се платят или в долари, или в евро. Друг собственик на магазин казва, че в момента продава продуктите си с нежелание. \"Не знам на каква цена ще мога да купя нова стока“, аргументира се той. Турският представител на германската агенция за икономическо развитие Germany Trade and Invest (GTAI) Неджип Багоглу разказва за фирма, внасяща сачмени лагери за турски индустриални предприятия, която е замразила бизнеса си. В момента тя просто вижда, че „няма солидна основа за ценовите изчисления\". А 25-годишен продавач на оборудване твърди, че стоката му идва предимно от страни от ЕС, най-вече от Германия. За една обикновена бормашина, която преди срива на лирата в петък можел да продаде за 650 турски лири (около 88 евро тогава), сега трябвало да иска 950 турски лири (около 128 евро). Кой е виновен за кризата? За това хората не са единодушни. Младият продавач на инструменти търси вината предимно в ислямисткото-консервативно правителство на Партията на справедливостта и развитието (ПСР) на Реджеп Тайип Ердоган. „Правителството трябва да се промени, иначе нищо няма да е различно“, казва той. Кабинетът пък обвинява САЩ за наложените санкции. Това според търговеца обаче е само „извинение“. 55-годишният Фатих, от друга страна, гледа на нещата по различен начин. Вината за кризата се крие в САЩ и нейните санкции срещу Турция, смята той. Инес, който е брокер за недвижими имоти, вярва изцяло на президента. „Ердоган е силен и е отдаден на своя народ“, казва той. „Той се бори за нашето достойнство срещу Америка, опитвайки се да направи Турция по-независима от икономическа гледна точка\". Положението ще се успокои, сигурен е Инес. От своя страна пък шивачът Черен е загрижен, че служителите му може да поискат скоро увеличение на заплатите си. „Не знам дали ще мога да си го позволя“, посочва той.     Други пък последваха призива на Ердоган да обменят валута в лири, за да подкрепят местните пари. Според материал на CNN Türk собственик на ресторант в югоизточния град Адиаман е предложил на клиентите си безплатна храна и напитки, ако могат да докажат, че са обменили поне 100 долара за лири. „Ние сме зад Ердоган“, е казал той пред журналисти на канала. Припомняме, че в петък президентът на САЩ Доналд Тръмп обяви, че страната ще удвои някои наказателни мита за Турция заради спора около съдбата на американския пастор Андрю Брънсън, който бе арестуван в Турция по обвинения в тероризъм. Тръмп настоява за освобождаването му. Лирата, която отслабваше от месеци, се срина след съобщението на американския президент, след което последва леко възстановяване.", "date": "2018.08.15", "title": "Турците започват да заобикалят магазините"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385522-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B7%D0%B0%D0%B1%D0%B0%D0%B2%D1%8F%D0%BD%D0%B5%D1%82%D0%BE-%D0%B2-%D1%80%D1%8A%D1%81%D1%82%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Забавянето в  е нормално,  тъй като  се случва на фона на търговска война и криза в съседна Турция. Това каза ,  , в предаването „Бизнес старт“  по  . Сарийски посочи, че износът от България към Турция е намалял с 393 млн. лв. през първото полугодие на 2018 година на годишна база. Нарастването с близо 20% в цените на въздушния транспорт гостът коментира, че се дължи както на високите цени на горивата, така и на увеличението на цените на нискотарифните компании.  По повод отрицателното търговско салдо на България за второто тримесечие на 2018 г. Сарийски каза, че то се дължи на неудовлетворението на местното население от български стоки и голямата употреба на вносни. Той добави, че всъщност увеличенията на средната работна заплата в България реално така подпомагат чужди икономики. Според  него  спадът в нивата на безработица  в България означава , че в страната има все по-малко трудоспособно население, което си търси работни места.", "date": "2018.08.15", "title": "Високите цени на горивата - причина за забавянето в ръста на икономиката"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385514-%D1%82%D1%83%D1%80%D1%86%D0%B8%D1%8F-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0-%D1%87%D1%83%D0%B6%D0%B4%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8", "text": "Турският президент Реджеп Ердоган обеща допълнителни стимули за чуждестранни компании, които се съгласят да инвестират в страната и не се уплашат от икономическата несигурност. А турците той призова да не обменят в паника лирите си за твърда валута. „Вярвайте ми, ако обърнем от страх нашите пари в трърда валута, ще е все едно сме се отдали на дявола. Ако преминем към чужда валута няма да можем да се оправим вече, тогава ще сме потънали. Вие сте турци и ще се оправяте с турски лири\". Вчера националната валута на Турция поскъпна на международните пазари – с около 5 на сто в сравнение с вчерашното си ниво, до 6,49 за долар. Обезценяването от миналия петък обаче е около 20%. Повечето от инвеститорите са скептични относно мерките, които обяви турската централна банка за стабилизиране на икономиката. Защото лихвите остават твърде ниски, за да закрепят лирата. Ердоган призна за увеличаващия се дефицит по текущите сметки на държавата и за наближаваща вече 16 процента инфлация. Но заяви, че икономиката на Турция функционирала като часовник. Турският президент Реджеп Тайип Ердоган заяви днес, че Турция ще бойкотира електронните продукти, произведени в САЩ, на фона на дипломатическия спор между двете страни, предадоха световните агенции, цитирани от БТА. САЩ наложиха санкции на двама турски министри и обявиха, че увеличават митата върху вноса на алуминий и стомана от Турция заради разногласия, свързани със задържането на американския пастор Андрю Брънсън. Турският президент заяви, че Турция взима необходимите мерки спрямо икономиката на фона на поевтиняването на турската лира, информира Ройтерс. „Америка напада икономически не само нас, но и Китай, Русия, Иран и Европа. Напада даже и Канада. Но срещу нас е предприета операция. Ще бойкотираме американската електроника. Те имат „Айфон\", но нали съществува и „Самсунг\", посочи Ердоган, цитиран от турската телевизия НТВ. Турският национален авиопревозвач „Търкиш еърлайнс\" предприе кампания за бойкот на реклами на САЩ и американски фирми. Това съобщи в Туитър говорителят на авиокомпанията Яхя Юстюн, предаде ТАСС. Юстюн публикува в Туитър хаштага #ABDyeReklamVerme (не рекламирайте САЩ) и по този начин отправи призив към други турски компании да се присъединят към акцията. „Търкиш еърлайнс\" подкрепя нашия народ и държава. Съответно нареждане е дадено на нашите рекламни агенции, добави Юстюн. Призивът за бойкот се появи в социалните мрежи вчера и бе подкрепен от държавната телекомуникационна компания „Тюрк Телеком\", обслужваща над 40 милиона души. „Тюрк Телеком\" съобщи в Туитър, че се присъединява към акцията и нарежда на своите рекламни агенции да не работят с американски фирми и да не рекламират американски марки.", "date": "2018.08.15", "title": "Турция стимулира чуждите инвеститори"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385515-%D1%81%D0%BA%D0%BE%D0%BA-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "По време на търговията във вторник петролните фючърси поскъпват с над 1,5%, след като Саудитска Арабия потвърди информация от преди дни, че е намалила добивите си на суров петрол през юли. Тази новина идва в момент, когато остават в сила притесненията около глобалните петролни доставки с оглед на подновените от САЩ икономически санкции спрямо един от водещи световните износители на черно злато в лицето на Иран. Саудитска Арабия заяви пред Организацията на страните износителки на петрол (ОПЕК), че е съкратила през юли добивите на суров петрол с 200 хил. барела на ден до 10,29 млн. барела. Самата ОПЕК, използвайки вторични източници, представи в понеделник своя редовен месечен доклад, според който производството на Саудитска Арабия е било малко по-високо в размер на 10,39 млн. барела дневно. И двете данни обаче предполагат, че лидерът на ОПЕК вероятно желае да бъде избегнато повтаряне на проблема с глобалното свръхпредлагане, което беше в основната на доста ниските цени през последните няколко години. Според някои анализатори, Саудитска Арабия не е заинтересована да види цени на петрола сорт брент под 70 долара за барел. По-слабите саудитски добиви съвпадат с очакванията за намаляване на износа на ирански петрол на фона на подновените санкции на Вашингтон спрямо Техеран. Всичко това допринася за солидно поскъпване на петролните фючърси по време на днешната търговия с оглед и на известна стабилизация на турската лира, която поскъпва с около 5% спрямо долара, тъй като това се отразява позитивно на общия инвеститорски риск-апетит на глобалните капиталови пазари. Фючърсите на петрола сорт брент с доставка през октомври нараства с 1,69% към 73,85 долара за барел, а фючърсите на американския лек суров петрол с доставка през септември – с 1,6% към 68,30 долара за барел. Глобалното петролопроизводство през юли обаче нарасна с 680 хил. барела на ден, докато добивите само в рамките на ОПЕК се увеличиха с 41 хил. барела до 32,32 млн. барела дневно въпреки намаленото предлагане от страна на Саудитска Арабия. Трябва също така да се има предвид, че добивите на суров петрол извън ОПЕК и особено в САЩ, нарастват бързо, ограничавайки търсенето на петрол, добиван от картела. Според ОПЕК предлагането на суров петрол извън картела ще нарасне с 2,13 млн. барела дневно през следващата година, което е с 30 хил. барела повече, отколкото в предходния анализ на базираната във Виена организация. Голяма част от този растеж се очаква да дойде от нови шистови добиви в САЩ. Енергийната информационна администрация на САЩ заяви също в понеделник, че прогнозира производството на петрол в седемте основни американски шистови находища да нарасне още през септември с 93 хил. барела до 7,52 млн. барела на ден. Според данни на петролния картел, добивите в Русия пък са нараснали през юли с 20 хил. барела до 11,27 млн. барела на ден. В същото време ОПЕК очаква увеличение на световното потребление на петрол догодина с 1,43 млн. барела на ден, но при нарастване с 1,64 млн. барела в рамките на 2018-а година. И двете прогнози са с около 20 хил. барела по-ниски, отколкото в предходния доклад.", "date": "2018.08.15", "title": "Скок на цените на петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385516-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%BF%D0%B0%D1%82%D1%80%D0%B8%D0%BE%D1%82%D0%B8", "text": "След поредната акция „Шум\" на вицепремиера Валери Симеонов коалиционият му партньор – лидерът на „Атака\" Волен Сидеров обяви в Бургас, че действията на Здравната инспекция и полицията по затваряне на заведения заради шума са незаконни. По думите му властите действат избирателно, като съсипват едни бизнеси в полза на други. Вчера Валери Симеонов обяви, че са запечатани и спрени две плажни дискотеки в Слънчев бряг и Созопол. Сидеров ще поиска обяснение утре на заседанието на кабинета командировал ли е министър-председателят Бойко Борисов представители на правителството. Според Сидеров с тези акции се облагодетелстват определени олигарси. „Има едни братя, които скоро ги предложиха за орден „Стара планина\" ли, за Нобелова награда ли. Всеки, който дойде на власт, пол апартамент в Свети Влас. В техния затворен комплекс не стъпва РЗИ, МВР, там това е табу\", коментира националистът и допълни, че ще иска проверка на яхтеното пристанище, защото имал информация от еколози, че при изграждането му са нанесени сериозни щети. По думите му членове на правителството почиват в Свети Власт, а там музиката от заведенията „дънела\" денонощно. „Кой дава право на РЗИ да действа като шпицкоманда, кой нарежда части на МВР – ресурс на държавни институции, да действат като военна хунта\", попита Сидеров. Той символично скъса бележка за затваряне на обект, като обяви, че този тип мерки от страна на здравната инспекция са незаконни. „Има ли нужда от такова правителство, ако не създава нови условия за работа, а затваря, ако не вдига стандарта за живот, а се занимава с това на кого да затворим заведението, за да намаже някой друг олигарх и да стане по-богат?\", запита Сидеров, преди да влезе в РЗИ.", "date": "2018.08.15", "title": "Напрежение в обединените патриоти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385517-%D0%BD%D0%B0%D0%B9-%D0%B4%D0%BE%D0%B1%D1%80%D0%B5-%D1%81%D0%B5-%D0%B6%D0%B8%D0%B2%D0%B5%D0%B5-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0", "text": "Австрийската столица Виена е най-добрият град за живеене, сочи международно проучване. За първи път европейски град застава на чело на престижната класация, отнемайки първенството на австралийския град Мелбърн. В проучването влизат 140 града, класирани по различни фактори, включително политическа стабилност, престъпност, образование и достъп до здравни грижи. Японските градове Осака и Токио тази година влязоха в челната десетка, съответно на трето и на седмо място. Австралия, макар че отстъпи първенството, все пак се представя с цели четири града – Мелбърн е на второ място, Сидни на пето, а Аделаида на десето. На дъното на класацията се нареждат сирийската столица Дамаск, столицата на Бангладеш, Дака и най-големият град на Нигерия – Лагос.", "date": "2018.08.15", "title": "Най-добре се живее във Виена"}
{"url": "http://www.classa.bg/%D1%81%D0%B2%D1%8F%D1%82/item/385513-%D1%80%D0%B0%D0%B4%D1%83%D0%BB%D0%B5%D1%81%D0%BA%D1%83-%D0%BD%D0%B5-%D1%80%D0%B0%D0%B7%D0%B1%D0%B8%D1%80%D0%B0%D0%BC-%D0%B7%D0%B0%D1%89%D0%BE-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B4%D0%B0-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0", "text": "Хората в Румъния не се борят за социални придобивки, заплати или по-евтин ток. Те протестират за права и срещу корупцията. Искат промяна в държавата си. Това коментира журналистът на БТВ Теодора Трифонова, която отразява протестите в северната ни съседка от последните седмици.   Промените в наказателния и процесуалния кодекс в Румъния започват в началото на тази година. Според протестиращите целта е отслабване на органите за борба с корупция. Сред вносителите е депутатът от партията на управляващите социалдемократи - Каталин Радулеску. Имахме нужда от тези промени, защото прокурорите имаха твърде много власт - да обвиняват, без да имат доказателства, а само съмнения. Това го няма в наказателното законодателство на  никоя друга държава, само в Румъния, посочи той. Радулеску е трети мандат в румънския парламент. Той предлага и промяната в закона, според която, ако депутат лобира в подкрепа на бизнесмен или компания пред държавата, без да получава обаче пари за това, случаят няма да се счита за търговия с влияние. Самият той има условна присъда за получаване на подкуп, след като е разследван от антикорупционната прокуратура и признат за виновен през 2016 г.  Преди година от полицията дойдоха при мен и ми разказаха, как е направено обвинението, без никакви доказателства срещу мен. Аз съм невинен не 100, а на 1000%. И съм убеден, че 99% от хората, обвинени от агенцията са невинни, обясни Радулеску. Дългогодишният депутат призовава за закриване на специализираната прокуратура, която е давана многократно за пример от Европа за успехите й в борбата с корупцията. Не знам какво мислят от моята партия и какво решение биха взели, но аз смятам, че няма нужда от нея, добави той. Според него сегашните протести са дирижирани от футболни агитки и опозицията. Използваха 4-5 хиляди души от румънската диаспора, за да протестират, но накрая тези групировки направиха размириците, коментира той и добави, че протестите не са срещу корупцията и никой не знае за какво са. Протестиращите обвиняват правителството в корупция. Депутатът от управляващата партия обаче е категоричен, че кабинетът остава. Той добави, че не разбира защо да подава оставка. Правителството през тази година увеличи между 3 и 4 пъти заплатите. И това е засегнало 3 милиона души - полицаи, лекари, учители, всички. Така че, каква е причината, заяви депутатът. Радулеску е сред протестиращите през 1989-та при свалянето на комунизма, на същия площад, където днес тече недоволство срещу неговата партия. Тези хора протестират по насилствен начин, нямат нищо общо с нашата революция, категоричен е той. Той е много интересен като депутат. Такъв е от 16 години, от 22 години е в социалдемократите и е значителна фигура в партията, посочи в студиото на сутрешния блок Теодора Трифонова. Протестите започнаха след организиране на румънски имигранти. Те се организират над 2 месеца в социалните мрежи и им помага румънски журналист, уволнен заради материали срещу властта, добави журналистът на bTV.", "date": "2018.08.15", "title": "Радулеску: Не разбирам защо кабинетът в Румъния да подава оставка"}
{"url": "http://www.classa.bg/%D1%81%D0%B2%D1%8F%D1%82/item/385508-%D1%89%D0%B5-%D0%BF%D1%80%D0%B8%D0%B5%D0%BC%D0%B5-%D0%BB%D0%B8-%D1%80%D1%83%D1%81%D0%B8%D1%8F-%D1%82%D1%83%D1%80%D1%86%D0%B8%D1%8F-%D0%B2-%D0%BE%D0%B1%D1%8F%D1%82%D0%B8%D1%8F%D1%82%D0%B0-%D1%81%D0%B8", "text": "Статията на Ердоган във вестник NYT (New York Times) не на шега разклати турското общество. Вестниците посветиха на темата „Ще отида при друг“ сериозно значение и днес можеха да бъдат прочетени цял куп статии на тази тема. Интересен е текстът на турския журналист Дженк Башламъш във вестник Cumhuriyet. Неговото мнение е интересно с това, че започвайки от 1989 година, повече от 20 години е работил в Русия като чуждестранен кореспондент. Главното послание на коментара се заключава в това, че  Русия не е нужна на Турция като съюзник, а главната цел на Москва е да направи Запада по-слаб, да откъсне Анкара от НАТО и да има контрол над турската държава . Т.е. отговорът на въпроса:  А ще поиска ли Русия да бъде с Турция на една страна, след като тя напусне съюза със САЩ и Запада е еднозначно не. „Русия желае да откъсне Турция от Западния съюз, но при това да не бъде с нея на една фронтова линия, а  само да се възползва от конфликта във „вражеските редове“, да създаде разрив на границата на Запада в този регион и така да засили позициите си “. „ Москва не желае Анкара да бъде изцяло на „другата страна“ и не иска тя да се намира твърде близо, но да бъде на такова разстояние, на което ще бъде възможно да бъде контролирана“. „С подобна тактика Русия се опитва чрез Турция на намали влиянието на САЩ в Черно море. Москва разбира, че сътрудничеството с Турция е временно. Заради регионалното лидерство рано или късно на страните ще им се наложи да се сблъскат. Затова като държи Турция до себе си, Русия ще може да сложи юзда на амбициите на Анкара“. И още.  Авторът счита, че Путин не е против създалия се световен ред (американското господство), защото разбира, че въпреки победите от последните години, Русия няма сили – поне за сега – да поеме върху себе си ролята на лидер на новия строй . „Затова вместо да бъдем съседи във възможния хаос от промени в региона, Русия желае да се възползва от създалото се напрежение. И това пише гражданин на Турция, който се отнася положително към Русия.  ", "date": "2018.08.15", "title": "Ще приеме ли Русия Турция в обятията си?"}
{"url": "http://www.classa.bg/%D1%81%D0%B2%D1%8F%D1%82/item/385509-cnn-%D0%BD%D0%B0%D1%80%D0%B5%D1%87%D0%B5-%D1%80%D0%B0%D0%B7%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5-%D0%BA%D1%80%D1%83%D0%BF%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Подписването от Русия на конвенцията за Каспийско море е крупна победа на Москва, тъй като Русия получава възможност не само спокойно да експлоатира каспийските нефтогазови находища, но и ще може да реализира плановете си за Близкия изток, заяви кореспондентът на CNN Дос Сантос. „След разпадането на Съветския съюз пет страни, разбира се започнаха да спорят за това, което пречеше на разработването на много богатия регион:  каспийските запаси от природен газ и нефт се оценяват на 240 трлн. кубически фута и на 20 млрд барела съответно“  - привежда думите й RT. Тя отбеляза, че  от всички тези ресурси и пари \"много се нуждаят някои от тези страни“, тъй като техните икономики не са в най-добро състояние“ . Съглашението, според нея ще позволи да се отвори път на инвестициите в бъдещи инфраструктурни проекти. В частност, става дума да се експлоатират големите нефтогазови находища на Туркменистан, съединявайки ги с „най-големия потребител на тези ресурси, който разбира се се намира на Запад – в Европа“, отбеляза Дос Сантос. Всичко това стана на фона на излизането на САЩ от ядрената сделка с Иран, което разбира се, постави на дневен ред въпроса за въвеждането на допълнителни санкции против тази страна. Русия също неотдавна се сблъска с по-твърди санкции в рамките на новия санкционен пакет“ - отбеляза тя. Сега, отбелязва тя, лидерите на Иран и Русия могат да представят този договор на своите граждани и на другите каспийски страни „като съглашение на приятели“, което има „важно икономическо, стратегическо и политическо значение“ за този регион и за Близкия Изток. Решаваща победа на Русия тя нарече положението за неприсъствието на чуждестранни войски. Каспийско море е най-важният стратегически елемент от гледна точка на нефтогазовите ресурси, но също и най-важен елемент на все по-амбициозната близкоизточна стратегия на Русия и нейните връзки с Иран в Региона“ -  заключи Дос Сантос.  ", "date": "2018.08.15", "title": "CNN нарече разделянето на Каспийско море крупна победа на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385510-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%E2%80%93-%D1%8F%D0%B2%D0%BB%D0%B5%D0%BD%D0%B8%D0%B5-%D0%B8%D0%BB%D0%B8-%D0%B7%D0%B0%D0%BA%D0%BE%D0%BD%D0%BE%D0%BC%D0%B5%D1%80%D0%BD%D0%BE%D1%81%D1%82", "text": "Преди години публикувах текст озаглавен: „Явлението Орбан или как се печелят избори”. Не съм първият, който характеризира политиката на унгарския премиер като „явление”; като събитие в обществения живот на Евросъюза. Впрочем, и преди убедителната изборна победа на ФИДЕС в 2010 г., в някои страни-членки също се пръкват „явления” като Берлускони, Жан-Мари Льо Пен, Волфганг Шусел, Йорг Хайдер и др., които създават проблеми на Еврокомисията, отклонявайки я от решаването на такива важни въпроси като размера на краставицата и варенето на пърцуца... От дистанцията на времето ми се струва, че определението „явление” е непълно, не отразява точно същността на процесите; понятието е синоним на „постъпка”, „случка”, „събитие”. А натрупващите се „единични явления” във все повече страни (Австрия, Италия, Вишеградската четворка и др.) навеждат на извод за тенденция, последователност, логична закономерност. Именно в хода на реалните процеси, ставащи в Евросъюза, Виктор Орбан закономерно се налага като идеен водач на недоволните от диктата на Брюксел. Мигрантската криза, довела до масов битов тероризъм, доказа основателността на неговата протекционистка линия и още повече я популяризира сред европейските лидери. Остракизиран доскоро от политическия елит,  , пише френският седмичник „Политико”; а британският вестник „Файненшъл таймс” го нарече  . Онова, което за брюкселския мейнстрийм превръща унгарският лидер в „размирник”, го прави „талисман”, привлекателен за десетки политици и лидери, които, също като Орбан, ратуват за оцеляване на държавите им, най-вече чрез съхраняване на съверенитета. Именно суверенитетът, християнските ценности и патриотизмът стоят най-вече в основата на идеологията на унгарския премиер. Като вещ юрист, Орбан умело се ориентира в дебрите на международното право, точно борави с правни понятия и принципи и често обърква системните поддръжници в Брюксел. Така например, съгласно устава на ООН и Декларацията за принципите на международното право, суверенитетът е неотчуждаемо качество на независимата държава; от което следва, че декларацията и уставът представляват надмощно право, стоят над договора за присъединяване към Евросъюза. Държавата-член може да прилага само ония разпоредби на договора, които не противоречат на международното право и на заложените в конституцията й неотменими основни права. Всяко говорене, че с присъединяването към ЕС, държавата отдавала изцяло суверенитета си на Брюксел, са празни брътвежи. Не би могло и да бъде другояче. Да се „отдаде“ или отнеме суверенитет, означава дадената държава да се превърне в колония, а гражданите й – в поданици на метрополията. Иначе казано, ако 28-те страни-членки действително са „отдали“ суверенитета си на Брюксел, те не биха могли повече да бъдат членове на Организацията на обединените нации; а две от тях – Великобритания и Франция, – и на Съвета за сигурност. Защото ООН е организация само на суверенни държави. Моето поколение помни кога в ООН бяха приети десетки държави от Азия и Африка: едва когато се освободиха от бившите си метрополии и станаха суверенни държави! Още в първия си мандат като премиер (1998-2002) Орбан замисля приемането на нова конституция, която по-пълно да отразя унгарския национален дух. Веднага след внушителната си победа през 2010 г., под негово ръководство се създава комисия, която да състави проект. Очевидно се е работило упорито, а и идеите, разработвани през осемте години в опозиция (2002-2010) са спомогнали проектът да бъде гласуван и да влезе в сила от 2012 г. Богът, короната и семейството са стълбовете, около които е конструиран Законът. Строфата от националният химн   се превръща в основополагащо политическо послание. Светата корона пък се възприема като приемственост със средновековното величие на унгарското кралство. Още в преамбюла се подчертават принципите на християнството като обединяващи фактори на нацията. Бракът може да бъде само между мъж и жена, изключено е узаконяването на хомосексуалните връзки. Пълнолетните деца са задължени да се грижат за родителите си. Право на глас и гражданство получават и унгарците, живеещи в чужбина. Идеята е всички сънародници да се слеят в едно цяло – в унгарска етническа нация. Иначе казано, националният принцип се поставя над гражданския. Сега Унгария настоява за ускорено приемане на Сърбия в ЕС, както преди години лобираше за Румъния. Не от любов към сърби и румънци, с които преди век са били яростни противници. Просто, по такъв начин Унгария частично ще ревизира зловещите условия на Версайски диктат. Нека припомним, че победителите „подаряват” на Югославия, Румъния, Чехословакия унгарски земи с около 4 милиона етнически унгарци. Предишната територия (до 1918 г.) от 325 000 кв. км се „редуцира” до 93 000 кв. км. Най-важните промишлени центрове са откъснати от своя суровинен хинтерланд. Унгария губи 61.4% от обработваемата земя, 62.2% от жп мрежа, 64.5% от пътната мрежа, 55.7% от промишленото производство, 83.1% от производството на чугун, 88% от дърводобива, почти цялото производство на мед, сребро и злато. Сто години по-късно, последиците от Версайския диктат продължават да са почва за спорове, раздори и конфликти. Парадоксалното е, че този несправедлив международен акт продължава да съществува в правния мир, въпреки че три от постоянните членовете на Съвета за сигурност на ООН – САЩ, Русия и Китай, не са подписали договорите, стоящи в основата на несправедливата Версайска система. От 2014 г. Орбан често посещава Тушнадфюрдо (балнеокурортно селище в югоизточната част на Трансилвания, с преобладаващо унгарско население; на румънски – Байле Тушнад). Ежегодно там се провежда фолклорен фестивал, но е и място за политически дискусии. В тазгодишната си реч Орбан даде обстоен отговор защо Унгария отхвърля либералната теория за държавата като свободно сдружение на автономни индивиди. Според него, държавата трябва да е средство за организиране, укрепване и дори за изграждане на националната общност. Този възглед се възприема като \"нелиберален\", защото поставя общността, а не индивида, като основна политическа единица. Орбан счита, че такава държава може да осигури и съхрани националната самодостатъчност, националния суверенитет, пълната заетост, запазването на културното наследство и най-вече семейството. Пример за многодетно семейство с 5 деца дава самият Орбан. Следват го министърът на финансите Михай Варга – с 4 деца; спикерът на парламента Ласло Кьовер – с 3; министърът на отбраната Ищван Шимичко – с 3; вице-президентът на ФИДЕС Лайош Коша, обвиняван в афера за претакване на 4,3 милиарда евро – с 4 деца. \"Нелиберална държава\" означава стриктен държавен контрол във всички области, най-вече в икономиката. Но, подчертава Орбан, важен е не икономическият растеж като такъв, а стабилното икономическо развитие, което води до растеж. Макар да не го казва, Орбан вероятно се стреми към положителното от историческия опит от 60-те години [на ХХ век], когато икономиката на социалистическа Унгария процъфтява и качеството на живот нараства; докато наложеният в началото на прехода либерален икономически модел не само не поражда развитие, а води до колосални загуби и драстично нарастване на неравенството. Наскоро френското издание „Политико” се опита да сравни общото в „мекия евроскептицизъм, популизъм и национален консерватизъм” у Орбан, с политици и партии, които на пръв поглед са толкова нееднозначни и различни, като британските консерватори от времето на Дейвид Камерън, полската партия „Право и справедливост” на Ярослав Качински, „Форца Италия” на Силвио Берлускони, френския „Национален фронт” на Марин льо Пен; дори с подходите в политиките на Доналд Тръмп, Ердоган и Владимир Путин. Ако нещо наистина свързва тези политически субекти, това е пълното им отрицание към отмиращия глобален неолиберален модел; който, определени сили в САЩ и в ЕС се опитват да удържат. По-сполучливо ми се струва сравнението на Владимир Буковски – дисидент по времето на Съветския съюз: „Европейският парламент днес е копие на Върховния съвет на СССР, Комисията е новото Политбюро, а Гулагът съществува чрез политическата коректност: всяка дисидентска позиция, като унгарската, не се приема...” Очевидно, обратът към национално ориентирана политика, който се свързва с името на Виктор Орбан, не е „явление”, а закономерен резултат от процесите, които се извършват в Европа и света. „Може да бъде обичан или мразен; но е невъзможно лидерът на централноевропейска държава с 10-милионно население Виктор Орбан да бъде пренебрегван...”, призна наскоро и „Политико”. Заедно с кохортата способни администратори, като Шандор Пинтер, Петер Сийярто, Михай Варга, Дьорд Матолчи, Тибор Наврачич, Ласло Кьовер, Янош Лазар, Андраш Дончев (който е с български корен) и др., те продължават да отстояват унгарския дух, съхранил се във вековни борби срещу опитите да бъде похитен и разкъсван от европейските сили, присвоили си правото да се разпореждат със съдбините на по-малките народи.", "date": "2018.08.15", "title": "Виктор Орбан – явление или закономерност?"}
{"url": "http://www.classa.bg/%D1%81%D0%B2%D1%8F%D1%82/item/385511-%D1%86%D1%8F%D0%BB%D0%B0%D1%82%D0%B0-%C2%AB%D1%81%D0%BE%D0%BB%C2%BB-%D0%B5-%D0%B2-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Темата на новите санкции против Русия стана актуална – обсъждат я вече два дни, някои с опасение, други – със злорадство. Някои, впрочем привеждат напълно рационалния довод за това, че такива действия (забрана на руските банки да провеждат операции с долара) могат да струват скъпо и на самите САЩ. Тъй като това поставя под заплаха цялата световна финансова система. Ето, Евросъюзът вече се бунтува против санкциите за Иран. И ето тук трябва подробно да обясним цялата създала се колизия. Става въпрос за Властта. Елитът на „Западния“ глобален проект се намира в тежко положение: да, той много десетилетия доминира в света (а на Запад още по-дълго, отколкото в целия свят), да, той има колосални ресурси, да, той може твърде много! Но! Той дойде на власт и него го поддържаха в рамките на някакъв (частично явен, а частично неявен) договор, който всяка империя винаги сключва със своите съставни части (собствено, самата дума „империя“ предполага, че нейната вътрешна структура не е монолитна). И този договор, в нашия случай е много прост: вие ни давате контрола над вашите финанси, а ние в отговор на това ви даваме допълнителни доходи и икономически ръст. Някой ще каже, а защо? Защо да давате на чичкото по-голямата част от доходите си, които вие създавате? В отговор на това аз ще напомня историята на известния боксьорски промоутър Дон Кинг. От него се оплакваха през цялото време: той и обира своите клиенти, и ги заставя да подписват заробващи договори, и се държи отвратително и така нататък. Но – практически всички искаха да имат работа с него! Защото, условно 10% от 80 милиона долара е съществено повече от 50% от 5-8 (милиона -бел.пр.). И тук е така. Появява се безкраен източник на евтини инвестиции, появява се поток от купувачи, расте капитализацията на активите (понякога – сто и хиляда пъти) за които могат да бъдат вземани кредити (и да не се връщат, тъй като могат да бъдат дадени самите активи)... За властните структури (които така или иначе контролират и бюджетните потоци и преразпределението на собствеността) това изобщо е идеална конструкция. И разбира се, не трябва да мислят и да отговарят за финансите и за икономическия ръст. То си върви само! Между другото, в такава ситуация финансистите взеха под контрол и подготовката на държавните кадри практически във всички страни на света: нали те най-добре от всички разбират как да взаимодействат със самите тях с цел оптимизацията на „баницата и кифличките“! А отделните другари, които с тази система не бяха съгласни или бяха отстрелвани по различни начини или по изключително „демократичен“ начин се премахваха от властта. Собствено, това е и определението на демокрацията, възможността на елита да се избавя от неконвенционалните персонажи, нали така?? Но по-нататък се случи нещо ужасно: световният финансов елит не може повече да изпълнява своята част от конвенцията! Няма повече икономически ръст, регионалните елити в целия свят имат проблеми, нещо повече, проблемите започнаха и в базовите страни на „Западния“ проект. И накрая, в най-главната страна, САЩ, на власт дойде човек, представляващ елита на другия проект... Тоест Тръмп. И с него започнаха да се борят. На първия етап елитът на „Западния“ проект беше малко шашнат и изпълнен с увереност в своите сили. Имаше искрено убеждение, че това е някакво съвсем случайно плясване, явление еднократно и лесно преодолимо. Но – с развитието на кризата и засилването на устойчивостта на Тръмп ставаше ясно, че трябва вече да се включват практически всички резерви... защото ако кризата тресне, то на финансистите категорично им е необходимо да прехванат контрола над емисията, но как да направят това при президент Тръмп? И тук пред елита на „Западния“ проект се появи стратегически въпрос. Всеки който е бил в трудно положение се е сблъсквал с такава ситуация. Врагът се оказа толкова силен, че за борбата с него трябва да се концентрират всички резерви, включително и онези, които в текущата ситуация бяха насочени за поддръжка на инфраструктурата. Като при битката под Москва през 1941 година, на фронта като пехота са били хвърлени курсантите от артилерийските академии, бъдещият цвят на армията. Защото иначе е можело да загубят всичко! И санкциите против Путин са именно такъв ресурс. Да, устойчивостта на долара при това пада (възможно критично). Но демонизацията на Путин (а санкциите са елемент на тотална демонизация) стана главен инструмент за подготовка за изборите и организирането на импийчмънта на Тръмп. Ако не го демонизират, цялата работа ще отиде по дяволите, защото доводите, които предявява комисията на Мюлер чак са съвсем смешни. Те могат да станат по-сериозни само в случай, че статута на самия Путин стане съвсем инфернален (адски, дяволски – бел. пр.) При това разбира се, рисковете са много големи. Но пък и схватката е не просто за Власт, но за много от тях – за живот! И остава само един въпрос: а как да прехванат контрола над емисията? Та нали, колкото повече седи Тръмп, толкова са по-здраво държат лостовете на властта силите, които стоят зад него. Не, самият Тръмп в резултат може и да изхвърчи, но работата не е в това, на финансистите им трябва ФРС, а съдбата на Тръмп на тях в крайна сметка не им е интересна! И ето тук изпълзява и главната причина, по която, мисля аз, вероятността за голям „бенц“ (гръм – бел. пр.) във финансовата система през тази есен е много голяма! Защото в случай, че Тръмп спечели ноемврийските избори (тоест не просто Републиканската партия запазва мнозинството си в палатата на представителите, но и засилва позициите на собствената си фракция вътре в Републиканската партия), то финансистите практически нямат никакви шансове. Ще има ли криза тази есен или следващата... Нещо повече, колкото по-бързо настъпи кризата, толкова повече шансове има, че ще успеят да прехванат управлението с помощта на не съвсем редовни методи (няма да навлизаме в тънкостите). Значи, днес от ускоряване на тази криза повече от всички са заинтересовани именни финансистите (елитът на „Западния“ проект), а на Тръмп пък са му необходими спокойни избори тъй като той има повече шансове за победа. Това, разбира се не е точна прогноза. Това е само оценка на вероятностите. Струва ми се, че вероятността за сриване на световните финансови пазари през септември-октомври тази година силно нарастна. Изглежда, че историята с Иран или руските санкции може да бъде използвана за организирането му (на сриването), от гледна точка на осигуряване сигурността за организаторите (това ние ли сме? не, това са те!!) Струва ми се, че такъв сценарий трябва да се има предвид. И само това.", "date": "2018.08.15", "title": "Цялата «сол» е в санкциите"}
{"url": "http://www.classa.bg/%D1%81%D0%B2%D1%8F%D1%82/item/385512-%D1%82he-guardian-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D1%8A%D1%81%D0%B8%D0%BF%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B2-%D0%B5%D1%81", "text": "Брекзит ще съсипе живота на британците в ЕС, пише Джейн Голдинг - лидер на сдружение на британци, работещи и живеещи в Европейския съюз на страниците на британския вестник The Guardian, цитиран от Фокус. Предаваме статията без редакторска намеса. Създадохме организацията, за да помогнем за защитата на всички граждани на Великобритания, които живеят и работят в друга страна от Европейския съюз. Близо 80% от нас са в трудоспособна възраст или по-млади. Брекзит заплашва прехраната и живота, който сме изградили със семействата си в други страни. И все пак, повече от 60% от нас не са гласували на референдума. Нашите права не получават големи заглавия, въпреки че това включва живота на реалните хора, а не непроследими спорове за границите и търговията. Изданията -привърженици на Брекзит и политиците не проявяват интерес, защото не отговаряме на дневния ред, въпреки че не могат да кажат това открито, защото се твърди, че това е причината, поради която правата на гражданите на ЕС в Обединеното кралство все още не са гарантирани. Нашите искания за среща с Тереза Мей или с министъра, отговарящ за Брекзит остават без отговор за сега, въпреки че Мишел Барние ни е приемал два пъти. През цялото време ние се опитахме да останем неутрални, търпеливи и да имаме чувство за перспектива. Но сега, изправени пред перспективата да станем част от лоша сделка или изобщо да не се сключи сделка, вече не можем да останем безучастни. Нека се върнем към отправната точка за всичко това. Беше ни обещано, че животът ни ще продължи точно както е нормално след Брекзит, първо с гласуването след това от Тереза Мей и Мишел Барние. Това е особено важно, защото, ако са изключил от гласуването самите хора, чийто живот е свързан с резултата от това гласуване, тогава имат допълнителен специален дълг да се борят за правата им най-енергично. Дори ако има сделка, не можем да кажем, че сме били приоритет в преговорите, особено защото Май не се е борила за нашето продължаващо право на свободно движение, на което много от нас разчитаме да осигурим на нашите семейства. Нейната позиция в преговорите от самото начало даде приоритет на намаляването на правата на гражданите на ЕС в Обединеното кралство, вместо да защитават нашите. Така че нашите права ще бъдат защитени само в страната, в която живеем сега - и дори тогава не всички. Това поставя живота ни в риск. Ако сте собственик на малък бизнес като Хелън, британски доставчик на храна, който живее във Франция, но натрупва половината от доходите си другаде, няма да можете да вземете резервации в други държави от ЕС в кратък срок или най-вероятно, почти сигурно ще се нуждаете от документи и, както всички знаем, бюрокрацията отнема време, а клиентите не обичат да чакат. В сценария при липса на сделка британците на континента ще бъдат хвърлени в хаос, тъй като те ще загубят сегашния си правен статут. Можем само да се надяваме, че ще бъде направена спешна сделка за запазване на нашия статут - или да ни дадете такъв, който не е простопо подразбиране да бъдеш гражданин на трета страна, което няма нищо общо със сегашния ни статут. Ако смятате, че \"всички ще загубят правата си, престанете да се оплаквате\", помислете за това: нашето лично положение е също така политически лакмус за бъдещите сделки, за които Великобритания е готова да се бори от името на своите граждани. И ако това е така, нещата не изглеждат добре за британците в самото Обединеното кралство, особено тези, които се надяват, че след Брекзит ще има повече контрол и по-добро качество на живот. Като деца на европейския проект, които усещат ефекта от първа ръка и знаят какво ще загубят бъдещите поколения в Обединеното кралство - казваме \"Стига!\". Нямаме друг избор освен да приемем, че единственото решение за защита на нашия живот и препитание (и тези на гражданите на ЕС в Обединеното кралство), както и на всички британци във Великобритания, е да останем в ЕС. Ето защо подкрепяме втори референдум и настояваме правителството да изпълни ангажиментите си от 2015 г. и 2017 г., за да имаме думата. Ако искате да накарате хората отново да кандидатстват, за да живеят живота, който са изградили чрез собствените си ръце (при значително по-лоши условия, отколкото до сега), тогава вие им дължите гласуване. Не става въпрос за съчувствие или специално отношение, а за право на контрол над собствения си живот.", "date": "2018.08.15", "title": "Тhe Guardian: Брекзит ще съсипе живота на британците в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385504-%D0%BA%D1%80%D0%B0%D1%81%D0%B8%D0%BC%D0%B8%D1%80-%D1%86%D0%B8%D0%BF%D0%BE%D0%B2-%D0%BE%D1%82-%D0%BC%D0%B2%D1%80-%D1%80%D0%B0%D0%B7%D0%BA%D1%80%D0%B8-%D0%BF%D0%BE-%D1%81%D0%BA%D1%8A%D0%BF%D0%B8-%D0%BB%D0%B8-%D1%89%D0%B5-%D1%81%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D0%B0%D1%81%D0%BF%D0%BE%D1%80%D1%82%D0%B8-%D1%81-%D1%87%D0%B8%D0%BF%D0%BE%D0%B2%D0%B5-%D0%B8-%D0%B1%D0%B8%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8", "text": "Зам.-министърът на МВР Красимир Ципов обяви току що в ефира как ще си вадим лични карти занапред. Той уточни също, че няма да има промяна в таксите при изваждане на документи за самоличност. Ето какво заяви Ципов в „Здравей, България\" по Нова телевизия. \"Предвиждаме да създадем два центъра в една сграда в София - един на персонализация, където ще се произвеждат документите, и административен, където ще се връчват. Таки ще може да подавате заявлението в МВР или Областна дирекция и да го вземате от същото място. Може да подавате заявленията и по електронен път, след като въведете необходимата информация. Срокът за произвеждане на документи остава 30 дни за обикновена поръчка, 3 дни за бърза и 8 часа за експресна, като предвиждаме експресната да стане от 12 до 24 часа. Таксите няма да бъдат променяни, задължителни остават биометричните данни, нещо което в Бългаиря свършихме още преди две години.\"", "date": "2018.08.15", "title": "Красимир Ципов от МВР разкри по-скъпи ли ще са новите паспорти с чипове и биометрични данни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385505-%D0%B1%D0%B3-%D0%BC%D0%B0%D0%B4%D0%BE%D1%84-%D0%B7%D0%B0%D0%B3%D1%80%D0%BE%D0%B1%D0%B8%D0%BB-%E2%80%9E%D0%BF%D0%B0%D1%80%D0%B0%D1%87%D0%B8%D0%BD%E2%80%9C-%D1%81-%D1%82%D0%B5%D1%85%D0%BD%D0%B8%D0%BA%D0%B0-%D0%B7%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B0-%D1%80%D0%B0%D0%BA%D0%B8%D1%8F", "text": "Укриващият се от българското правосъдие в Сърбия банкер Цветан Василев е загробил завода за стъкло в Парачин с инвестиция за техника, с която е трябвало да се произвеждат бутилки за луксозна ракия. Това пише в свое разследване белградското издание „Блиц“, което заедно с останалите медии от западната ни съседка през последните месеци усилено вади наяве далаверите на Българския Мадоф в Сърбия. Една от тях е свързана точно със завода в Парачин и факта, че фабриката буквално е потънала в дългове заради далаверите на Василев. В свое предишно разследване от „Блиц“ разкриха как банкерът беглец е задлъжнял с поне 60 млн. евро към „Сърбиягаз“, но този борч впоследствие е бил поет от сръбската държава. Според последните разследвания на „Блиц“ една от основните инвестиции в сръбската фабрика за стъкло в Парачин през 2012 г. била именно за закупуване на техника, с която да започне и производството на бутилки за „томовачка“ ракия, която произвежда бившият президент Томислав Николич. „След подписването на договор партньорът на Цветан Василев посещава фабриката и разкрива новото производство, което е ново единствено по това, че е закупено ново оборудване за производството на бутилките, в които трябва да се налива известната ракия „томовачка“. Междувременно работниците във фабриката не са били уведомени за детайлите в промените в производството. Никой не е издал тайната кой е поръчителят на производството на фамозните бутилки със знак „Т“, пише „Блиц“ Така от 27 март 2012 г. основната инвестиция във фабриката е било оборудването, с което ще се произвеждат бутилките на Томислав Николич. Междувременно обаче фабриката започва да запада, а дългът към „Сърбиягаз“ отново започва да расте, докато се стига до момента, в който енергийната компания изключва предприятието от мрежата си. И банкрутът главоломно наближава. А луксозната опаковка на „томовачката“ ракия остава като неосъществена инвестиция", "date": "2018.08.15", "title": "БГ Мадоф загробил „Парачин“ с техника за луксозна ракия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385506-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%B7%D0%B0%D0%BA%D0%BE%D0%BF%D0%B0%D0%BB%D0%B0-%D1%81%D0%B8%D0%BD%D0%B0-%D0%BD%D0%B0-%D0%B9%D0%BE%D1%81%D0%BA%D0%BE-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4%D1%81%D0%BA%D0%B8%D1%8F", "text": "Момиче е издало малкия син на Йоско Костинбродския за свит шушляк. Девойката разпознала 17-годишния Валентин, въпреки че той и двамата му приятели били с маски. Това разказали пред \"Телеграф\" от МВР и прокуратурата. Софийския градски съд пък пусна без мярка Йоско-младши. Учениците са обвинени за това, че на 2 януари със заплаха за побой са откраднали шушляково яке \"Адидас\" за 55 лева от непълнолетно момче. Престъплението станало в Северния парк в столицата. Днес след Нова година Валентин и двама негови приятели отишли в Северния парк. Били с маски на главите. Приближили се до компания от момчета и момичета. Един от аверите на Йоско-младши се обърнал към непълнолетното момче с думите: Сваляй си якето, за да не те започнем. Детето се уплашило и дало шушляка си на нападателите. След това подало сигнал във 2-ро РПУ. На разпит като свидетел отишли и децата от компанията, които били на мястото. Една от девойките били категорична, че Валентин и друго момче на име Емилиян били сред нападателите. Познала ги въпреки маските, твърдят от обвинението. Затова и малкият син на Костинбродския бил задържан. Тъй като е непълнолетен, бил освободен от Софийския районен съд без мярка, а същото решение взеха вчера и градските съдии. Валентин категорично отрича да е взимал чуждо яке. Той ще бъде съден като непълнолетен.", "date": "2018.08.15", "title": "Тийнейджърка закопала сина на Йоско Костинбродския!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385507-%D1%81%D1%82%D1%80%D0%B0%D1%85%D0%B8%D0%BB-%D0%B4%D0%B5%D0%BB%D0%B8%D0%B9%D1%81%D0%BA%D0%B8-%D0%B3%D0%B5%D1%80%D0%B1-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B4%D0%B0-%D0%B7%D0%B0%D0%B6%D0%B8%D0%B2%D0%B5%D1%8F%D1%82-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D1%82%D1%80%D0%B8%D1%83%D0%BC%D1%84%D0%B8%D0%BB%D0%B8%D1%81%D1%82%D0%BA%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Надявам се Визията на БСП да бъде някакъв начален опит за връщане на идеологическия и ценностния разговор в българската политика, казва политологът   - Възможно ли е в България основните политически субекти да се обединят около няколко важни за страната приоритета, г- н Делийски? Ето, БСП предложи своята \"Визия за България\" и тя тутакси бе приета на нож от идеологическите съперници и с ура от идеологическите \"приятели\", дори без да са имали време да я прочетат като хората?   - Движещата сила в политиката е конфликтът, сблъсъкът, състезанието. Когато те липсват, липсва и политическото. В България в началото на прехода се наложи идеологически консенсус около неолибералния политически и икономически проект, чиито свещени крави са дерегулацията, приватизацията, гъвкав пазар на труда, комерсиализация на публичните услуги, финансиализация на икономиката. Всеки, който дръзнеше да изрази дори минимално съмнение към фетишите на пазарния фундаментализъм биваше обявяван за неадекватен комунист или политически психопат. Политиката беше сведена до техническо изпълнение на “повелите на пазара” и това беше допълнителен фактор, на който дължим дефектиралата българска демокрация. Надявам се визията на БСП да бъде някакъв начален опит за връщане на идеологическия и ценностния разговор в българската политика. Независимо от какви идеологически позиции изхождаме несъмнено за демократичния процес е много добре да има подобен дебат.    На Вас как ви изглежда Визията? Уплътнява ли претенциите, с които бе приета или не? - Социалистите заявиха, че това е общ, програмен документ и в този смисъл в него има повече анализ и обобщения отколкото конкретни управленски мерки. Оставам с впечатлението, че от БСП са се опитали да предложат на всекиго по нещо. В икономическата и финансовата си част анализът и идеите са умерено ляво прогресивни и вероятно заради това именно тук бяха насочени най-големите критики на политическите противници. В политическата част БСП звучат либерално (демокрация и върховенство на закона), вероятно с цел да форматират ГЕРБ в антилибералния спектър. В културното поле продължават с тенденцията на патриотичен консерватизъм (образование, Истанбулска конвенция), вероятно с електорални цели, за сметка на критиките от страна на европейската левица. В международната сфера пък виждаме умерена проевропейска позиция и апел за прагматични отношения с Русия. Документът не е съвършен, иска се много работа по детайлите, за да се превърне в управленска програма, но на фона тоталното ценностно и идеологическо обезличаване на политиката в България е все пак нещо интересно и позитивно.  - ГЕРБ завърши политическия сезон с отчет за 2 милиарда излишък, прегръдки Борисов - Заев и проектозакони срещу домашното насилие. БСП - с Визията и 60 000 на Бузлуджа. Каква обща картина очертават тези две неща и какво подсказват за следващия сезон?  - Управляващите отчитат успехи, опозицията демонстрира способност за масова политическа мобилизация. За първите рискът е да заживеят в собствена паралелна триумфалистка позитивна реалност (каквито наченки се наблюдават). За вторите предизвикателство е да се отворят и потърсят взаимодействие с различни политически и граждански общности. Струва ми се, че от много време насам в публичното съзнание се усеща някаква нужда и полза от БСП. И колкото по-скоро социалистите осъзнаят тази си отговорност, толкова по-добре за тях. Българската демокрация има нужда от силна опозиция. Но, за да се превърне в такава БСП ще трябва да положи усилия и в организационен, и в идеен, и в комуникационен план.  - Очаква ли ни гореща политическа есен, както прогнозират ваши колеги политолози?  - Не очаквам нещо по-различно от това, което наблюдавахме – скандали, ниско ниво на политическата дискусия, задълбочаване на дистанцията между властта и гражданите. Не бива да забравяме, че навлизаме в предизборна година и напрежението ще се повишава както по линията на междупартийните сблъсъци, така и във вътрешнопартиен план. В същото време политическите ни система до такава степен е деформирана от корпоративни зависимости и автократична рационалност, че е много тругно да се прогнозира с инструментите на политологията нейната динамика.  - Преди малко пропуснах Обединени патриоти във въпроса си. Те сложиха край на сезона с драматичен скандал, последван от скорошно бързо сдобряване. Така ли ще продължат и занапред и как отношенията вътре в малката коалиция ще се отразяват на голямата?  - С престоя си във властта те показаха, че от такива партии има смисъл само в опозиция. Най-големият им принос сякаш е по линията на инсититуционализацията на политическия фарс. Иначе те знаят, че властовият им живот зависи от волята на Борисов и сякаш усещат, че няма да е особено дълъг.  - Има ли печеливш в лидерския двубой Нинова - Борисов? Какъв е резултатът за всеки един от тях?  - Въпреки опитите на Нинова за директна схватка, Борисов сякаш бяга от подобен двубой. Вероятно целта му е да неглижира лидера на опозицията. От друга страна няма как Нинова да има успех, когато двубоят се води на терена на Борисов – народняшки език, популистко поведение и свръх персонализация. Трябва все пак да отчетем, че през последната година Нинова успя да нанесе няколко удара на Борисов, включително и имиджови, и на моменти дори да изземе политическата инициатива. Лидерската схватка обаче не може да бъде самоцелна. И двамата не бива да забравят, че не разговарят помежду си, а разговарят пред суверена. В този смисъл, струва ми се ще печели този, който по-рано излезе от режима на междуличностното фамилиарничене и започне да разговаря с другия на равнището на ценности и идеи.  - Социолозите рисуват една и съща картина отдавна, която показва, че ако има избори, те отново ще бъдат спечелени от ГЕРБ. Защо така трудно се ражда алтернативата на ГЕРБ?  - През последните десет години ГЕРБ успяха да се превърнат в партия-държава. Увладяването на властовите ресурси на различни равнища им позволява поддържането на политическа и бизнес клиентела, която пък е източник на електорални дивиденти. Това се случи не и без помощта като на поданическата политическа култура, която е доминираща в обществото, така и на анти-комунистическите либерални общности, а и на БСП. Към това следва да добавим и идеологическия консенсус, за който стана въпрос в началото на разговора. Всичко, което оставаше на опозицията е да каже “ще правим същото, но по – добре”. Това няма как да роди политическа алтернатива. Така смисълът от политиката беше редуциран до електоралната мотивация “Тези поне правят нещо”. Може и да унищожават публичното здравеопазване и образование, но пък строят магистрали. Рано или късно, колкото и да не ни се иска ще ни се наложи да започнем разговора за политиката в България след ГЕРБ и Борисов. И този разговор ще бъде по-лесен и ефективен, ако предварителни имаме идея за алтернатива.  - Може ли да се формира алтернативен опозиционен център около друг политически субект? Обичайните заподозрени в случая са президентът Радев, омбудсманът Манолова, шоуменът Трифонов, заради високия им рейтинг, но може би от сенките ще излезе някой друг.  - Политическата ни система е тежко болна и трудно ще издържи в това си състояние още дълго време. Парламентарните мнозинства ще се ползват от подкрепата на все по-малко избиратели, което неминуемо ще доведе до все повече трудности при упражняването на властта. Навсякъде в Европа и не само традиционните механизми на либералната демокрация трудно успяват да регулират социалните конфликти, което води до появата на антисистемни политически субекти с висока степен на електорална подкрепа. И в България със сигурност има място за нов политически субект. Не е толкова важно обаче около кого ще се случи, а около какви принципи и ценности ще се ориентира. Историята на прехода у нас в частта и “нови политически субекти” не ни дава много поводи за оптимизъм.", "date": "2018.08.15", "title": "Страхил Делийски: ГЕРБ рискуват да заживеят в собствена триумфилистка реалност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385503-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D1%88%D0%B5%D1%84%D0%BA%D0%B0-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-200-000-%D1%88%D0%BE%D1%84%D1%8C%D0%BE%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%BA-%D0%B8-%D0%B7%D0%B0%D1%89%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D1%81%D0%BA%D0%B0%D1%87%D0%B0-%D0%B4%D0%BE-400-%D0%BB%D0%B5%D0%B2%D0%B0", "text": "Клиентите на застрахователна компания \"Олимпик\" ще трябва да сключат нови застраховки до петък. След петък 200 000 българи, застраховани в компанията остават без задължителната застраховка \"Гражданска отговорност\" за автомобилите си, заради фалит. Това не е обичайната процедура, тъй като първо се прекратява стара полица, а след това се сключва нова застраховка. Това каза председателят на Управителния съвет на Асоциацията на българските застрахователи (АБЗ) Светла Несторова в ефира на bTV. „ЗК „Олимпик\" е кипърска компания и не е член на Асоциацията. Дейността й се развива основно у нас. Специализирана е в автомобилното застраховане\", разясни тя „Нямам преки наблюдения дали в случая не е имало неизплащане на застрахователни обезщетения. Не знам дали можем да говорим за умишлен фалит. Професионалната ми оценка е че са се предлагали нереално ниски цени на пазара. Премиите по Гражданата отговорност са недостатъчни\", подчерта Несторова. По думите й кипърският гаранционен фонд трябва да плати обезщетения на засегнатите. Българския гаранционен фонд би следвало да плати, ако става въпрос за фалирала компания, регистрирана у нас. Клиентите, които ще загубят своите застраховки, могат да си търсят обезщетения, но дали активите на компанията са достатъчни, за да покрият тези разходи? Тя коментира и информацията, че Гражданска отговорност може да скочи до 400-500 лева. „Пазарът на Гражданската отговорност е безкрайно регулиран. На практика пазарът няма конкуренция и не се влияе, и работи на загуба. Индустрията не може да финансира по този начин пътнотранспортните произшествия повече. Недостатъчността на премията е очевидна. Със сигурност ще има още един скок на цената на Гражданската отговорност. Премията трябва да нарасне 2 пъти или 100%, за да изпълни условията на ВКС\", подчерта председателят на Управителния съвет на Асоциацията на българските застрахователи.  ", "date": "2018.08.15", "title": "Застрахователна шефка обясни какво трябва да направят 200 000 шофьори заради фалита на \"Олимпик\" и защо Гражданската скача до 400 лева!"}
{"url": "http://www.classa.bg/%D1%81%D0%B2%D1%8F%D1%82/item/385499-%D0%BC%D0%B5%D1%80%D0%BA%D0%B5%D0%BB-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B7%D0%B0%D0%B5%D0%B4%D0%BD%D0%BE-%D0%BF%D0%BE-%D1%82%D0%B5%D0%BC%D0%B0%D1%82%D0%B0-%D1%81-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Германският канцлер Ангела Меркел подчерта подкрепата си за намирането на общоевропейски подход към миграцията в отговорите си на въпроси на присъстващите на среща в кметството в град Йена, предаде DPA, цитирана от БТА. В източногерманския град Йена Меркел отговори на въпроси на някои от присъстващите. Тя заяви, че на европейско равнище политическият център носи отговорност не само да критикува, а трябва и да създаде нещо. \"Европа нe може просто да прави това, което е правилно според Германия\", добави канцлерът. Меркел подчерта, че демокрацията включва не само решенията на мнозинството, а и защитата на малцинствата. \"Европа ще успее само ако кажем: горди сме да сме различни. Не искаме всички да станат еднакви\", заяви тя. В отговор на въпрос за европейската бюрокрация Меркел посочи, че германската бюрокрация не се дължи само на ЕС. \"Имаме впечатлението, че в Германия често сме много прецизни\", отбеляза канцлерката.  Давайки пример за европейски подход към миграционната политика, тя заяви, че правителството на африканската страна Нигер, преходна за мигрантите, в момента работи заедно с Италия, Франция и Европейската комисия, за да се бори с трафикантите. Меркел потвърди и   като заяви: \"При определени условия мога да си го представя\". Тя обаче се отнесе скептично към идеята за финансов министър на еврозоната. Меркел заяви също, че се надява да се избегне хаотичен Brexit, но подчерта, че през идните месеци трябва да се свърши много работа, предаде AP. Според канцлера е очевидно, че Brexit ще има негативни последствия, засягащи и германските компании. Тя обаче подчерта, че ако след напускането си една страна запази всички облаги от членството, без да следва европейските правила, това \"също не би било най-добрата реклама за ЕС\".", "date": "2018.08.15", "title": "Меркел: Европейските страни трябва да работят заедно по темата с миграцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385500-%D0%B1%D1%83%D0%BB%D1%81%D0%B0%D1%80-%D0%BE%D1%82-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B7%D0%B0%D0%B1%D0%BB%D1%83%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D1%80%D0%B0%D0%B7%D0%BB%D0%B8%D0%B2%D0%B0-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB", "text": "Уважаема редакция, Във връзка с публикации в медийното пространство относно липсата на опасност  от мазутния разлив от потъналия преди 100 години кораб „Мопанг“ и по конкретно по отношение на успокоителната фраза на министър Ивайло Московски „..подобен казус се случва за първи път…”, както и фразата му, че  „ситуацията около разлива на мазут е овладяна”, моля публично да отбележите , че това са неверни твърдения, недопустимо изречени от министър отговорен за транспортната безопасност. Моля да дадете публичност на следното опровержение, за което нямам претенции за изчерпателност, но отбелязвам, че само през последните 30 – тина години край нашето крайбрежие има десетки подобни инциденти, а сегашния разлив „не  се случва за първи път”, както твърди Московски. Ето някой от тях:   1. Румънския супертанкер „Униря” – 13 окт.1982 г., Бургаски залив,  Веднага след сигнала за бедствие се подготвя експедиционен отряд в състав два спасителни влекача (“Перун”, “Бенковски”), плавбаза “Китен” с 50 т. пенообразовател, нефтосъбирач за открито море (Русалка”) и малък танкер, които след около час се отправят към бедстващия танкер. Поискан е въздушен разузнавателен оглед, който се осъществява от самолет ЯК-40 и вертолет МИ-2; От контролната структура (ДИК-сега ИАМА) ми бе възложено сформиране на кризисен щаб, който бе сформен от специалисти по морско спасяване и нефто разливи, пожарникари, и медицински екип качени на борда на “Перун”, чийто екипаж е подсилен с 6 огнеборци със специална индивидуална техника и костюми за работа в огън и задимена среда. Данните от извършено радио-издирване сочат че, танкера е в съвсем друга позиция, различна от обявената от капитана му (47 мили на юг срещу Бургаския залив). Данните са подтвърдени и от самолета ЯК 40. Информиран е корабособственика НАВРОМ за действията на отряда.    От .     М/Т “УНИРЯ”, след изгасяване на пожара на 14октомври 1982 г.   2. Официална международна справка за разливите в периода 2000 -2004 г. Черно море, за района на Бургаския залив разливите са 5 броя, за българското крайбрежие са около 40;   Виждат се местоположенията на нефторазливите.   3. Сблъскване и потъване „Карам 1” с „Александро ДП” (29.11.2010 г). Разлив     Оценка на дрейфа  на разлива след потъването на Карам 1; Операция „Карам 1” –  29 11 2010, потънал след сблъскване южно от Емине срещу Бургаския залив.   4. мк „Толстой” – 27 09 2008 , Потъва срещу Емине, пречупване и наличие на авариен нефто разлив     5. Потъване на мк „Еллан” , дрейфащ в наше териториално море, с направление Варненски залив. Има разлив, с публично успокояване на обществеността от изпълнителния директор на ИАМА, „Разливът е от газьол и той бързо се изпарява”     Дрейфаща част от товара на Еллан.   6. мк „Елга-1”. Типичен случай на много сериозна опасност от пречупване на кораба с последващ евентуален разлив. Безотговорно, умишлено забавяне действията по ликвидация на инцидента, (извършено от МТИТС (ИАМА), с цел изчакване пристигане на чуждестранен екип от Холандия. Мк „Ентерпрайс”– специализиран кораб за ликвидация на нефторазливи (осигурен финансово със средства от ЕС) е отстранен.  Типична корупционна практика.   Относно твърдението, изречено от министър Московски „Разливът е овладян …”   а) Нашия водолазен екип вдигна дрон и показа в фейсбук, че разливът не е овладян;   б) На мястото на разлива на 11.08.2018 се появиха катер на ИАМА и непонятно защо и портови влекач на Мултрашип (Мултратъг 26), които след 21.30 часа, напуснаха района и се прибраха в Бургаското пристанище. На мястото  е поставен бон, който под въздействие на вятър и течение, не си изпълнява функциите по заграждането на разлива;   в) Няма излъчено „Известие до мореплаванелите” за промяната в навигационната обстановка в този район, няма оставен и охранителен кораб, а тук се движат непрекъснато туристически корабчета и се създава ситуация подобна на инцидента в Охридското езеро, когато загинаха много български туристи.   В заключение, ние от Булсар считаме, че МТИТС следва да се заеме незабавно с възстановяване на морската аварийно спасителна дейност, така както повелява добрата международна практика, а не както те изопачават конвенционалните ангажименти на България в тази сфера.  ", "date": "2018.08.15", "title": "БУЛСАР: От транспортното министерство заблуждават за разлива край Созопол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385501-%D1%81%D1%83%D1%82%D1%80%D0%B5%D1%88%D0%B5%D0%BD-newscast-%D0%BD%D0%B8%D0%BD%D0%B0-%D0%B4%D0%BE%D0%B1%D1%80%D0%B5%D0%B2-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B6%D0%B0%D1%80%D0%B3%D0%BE%D0%BD", "text": "Едно от многото хубави неща в актрисата Нина Добрев е фактът, че тя не се срамува от българските си корени и дори периодично разказва на света за забавни неща от България. Това се случва и пред камерата на Vanity Fair, където Добрев се заема да обясни на американците малко български модерен сленг. \r\n   Идеята всъщност е по-скоро предизвикателство от списанието, което проверява доколко актрисата може да се справи с модерния жаргон в България. И тя го прави учудващо добре. \r\n   Актрисата трябва да обясни \"кифла\", \"човече\", \"брат\", като най-много я затрудни скритото значение на \"дреме ми на шапката\" и \"да си във филма\". За сметка на това любим израз й се оказа \"наздраве\". В крайна сметка самата тя стига до заключението, че й трябва повече време в България, за да научи някои изрази. \r\n   И като става въпрос за звездни участия, посещението на рапъра Кание Уест миналата в шоуто на Джими Кимъл има да се помни. Най-малкото то е било оценено по достойнство от сайта за възрастни PornHub. \r\n   \r\n   В интервюто Кание говори за симпатиите си към президента Доналд Тръмп, музиката и бащинството и за отношението му към жените се е променило, откакто има две дъщери. А рапарът увери, че отношението му си е същото, дори все още посещава Pornhub. Освен това той дори разясни на Джими Кимел кои са предпочитаните от него категории. \r\n   От сайта се трогнаха от тази проява на лоялност и решиха да се отблагодарят на Кание, предоставяйки му доживотен абонамент за платеното съдържание в сайта. \r\n   We want to extend our appreciation to a Mr.   for his loyalty to us over the years. A gift in the form of a free lifetime premium membership. Here's to you, Ye.   cc:  \r\n   А докато съпругът на Ким Кардашиян демонстрира любовта си към сайтовете за възрастни, актрисата и звезда от сериала \"Къща от карти\" Робин Райт тайно се ожени във франция. Щастливецът е Клеман Жироде, мениджър за отношенията с ВИП клиенти в \"Сен Лоран\". \r\n   Според френското издание на Vogue церемонията е била в тесен кръг в петък, във Франция. Актрисата е настоявала тя да е скромна. Информацията не е потвърдена официално нито от Робин Райт, нито от Клеман Жироде, но дъщерята на актрисата Дилън Пен публикува в Instagram видео от сватбено тържество във Франция. \r\n Двойката ревниво се пази от публичното внимание, но почитателите на актрисата заподозряха годеж още миналата година, когато видяха пръстен на ръката й. \r\n   Robin Wright marries Saint Laurent exec in France  \r\n   Робин Райт беше омъжена за холивудската звезда Шон Пен от 1996 г. до 2010 г. Те имат две деца - Дилън на 27 години и Хопър - на 25. По нейни думи разводът с него е бил \"опустошителен\". След раздялата си с Шон Пен тя имаше връзка с актьора Бен Фостър, но двамата се разделиха през 2015 г. \r\n  ", "date": "2018.08.15", "title": "Сутрешен Newscast: Нина Добрев обяснява български жаргон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385502-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0%D0%B4%D0%B7%D0%BE%D1%80-%D1%89%D0%B5-%D1%81%D0%BB%D0%B5%D0%B4%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B4%D0%B8%D0%BD%D0%BD%D0%BE%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D1%85%D1%80%D0%B0%D0%BD%D0%B8%D0%BB%D0%B8%D1%89%D0%B5", "text": "Министър председателят обясни, че ще се направи склад, в който да отива информацията от всеки регистър Надзор ще следи създаването на единното държавно хранилище, защото фирмите, които участват с най-ниски цени, слагат и калпавите дискове. Това каза министър-председателят Бойко Борисов преди днешното правителствено заседание във връзка с идеята на вицепремиера Томислав Дончев за създаване на единно държавно хранилище, където всеки държавен регистър още веднъж ще трябва да прави копие на своята информация, предаде агенция „Фокус\". Борисов обясни, че така на практика ще се направи един склад, в който да отива информацията от всеки регистър. „Много важно е, като правим това да има и надзор, защото в строителството имаме надзор, който контролира строителството, но в изграждането на тези електронни системи няма надзор, така че това трябва да го отрегулираме. Защото фирмите, които участват с най-ниските цени, в последствие слагат и калпавите дискове. Така че да се направи надзор, който да може да следи този процес\", коментира премиерът.", "date": "2018.08.15", "title": "Премиерът: Надзор ще следи създаването на единното държавно хранилище"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385494-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%BD%D0%B0%D0%B1%D0%B5%D0%B4%D0%B5%D0%BD%D0%B8%D1%8F-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80", "text": "Откакто могъщи политически визионери прокламираха \"Няма ляво, няма дясно!\", светът се раздели на либерали и консерватори. Заедно с това дойде и ново неудобство: оказа се, че не е съвсем ясно какво означава едното и какво означава другото, въпреки възрожденските усилия на плеяди академични мислители да го обясняват и да се мъчат на го набият в дървената глава на простия гражданин. Заели веднъж своето място в политическия дискурс, думите \"либерал\" и \"консерватор\" закономерно се превърнаха в обидни. Толкова обидни, че съвсем скоро може да станат част от езика на омразата и да се наложи да ги заменим с по-политкоректни евфемизми както заменихме \"циганин\" с \"ром\" и \"хомосексуалист\" с \"гей\". Например \"либерал\" да заменим с \"маркузианец\", а \"консерватор\" – с \"весел киселяк\". Най-напред обидна стана думата \"либерал\", защото така започнаха да наричат неомарксистите. В отговор \"консерватор\" скоро започна да се употребява в случаите, когато неомарксистите искаха да обидят някого.  Особено обидна форма на \"консерватор\" стана \"патриот\", което в последно време вече звучи като псувня на майка. А когато искаш не просто да напсуваш някой консерватор, а директно да го прокълнеш, наричаш го \"фашист\". Разбира се, много от хората, подложени на такива обиди, нито са либерали, нито са консерватори, още по-малко пък са фашисти, а ако случайно се окажат патриоти, мълчат и не смеят да се обадят. Да вземем мен. Давам себе си за пример, не защото съм изключителен, а по-скоро защото съм типичен. В разни революционно-екологични форуми, амбициозни блогове с лек аналитичен нюанс, и сайтове за организирана лява пропаганда все по-често ме наричат консерватор, че даже и фашист. Изкарват ме едва ли не консистентен идеолог на \"новия консерватизъм\", каквото и да означава това (ако някой знае - да помага!). Изкарват ме патрЕот, защото споделям мнението, че в историята има процеси, много по-дълги от един човешки живот и затова не е зле да помним опита на предишните поколения и да го прилагаме. Изкарват ме патрЕот и когато дръзвам да пиша, че носията не е работна дреха, с която селските предци на днешните космополити са пасли свинете си, а най-официалното облекло на богатите хора, това, което се облича само в празнични дни и носи такова достойнство, че и днес по цял свят е част от дрескода на дипломатическия протокол. А пък съм фашист заради това, че намирам за извратено човек сам да определя пола си и да парадира по улиците със сексуалността си, каквато ще да е тя. Така ме описват и аз съм поласкан от вниманието. Но нека да обясня. Консерватор не съм, защото не членувам в никаква партия или друга организация, определяща себе си като консервативна. Да приемам истината и доброто за обективни и абсолютни, а не за субективни и относителни, е мироглед, философия, а не политическа ориентация.  Да съм скептичен и понякога присмехулен е темперамент, да ценя и пазя семейството си е възпитание, да се стремя да давам повече, отколкото да получавам, както и да обръщам внимание първо на задълженията си, а после на правата си – това е морал, а не политическа ориентация. Ако видите някой да се бие в гърдите и да вика: \"Аз съм консерватор!\", трябва много сериозно да се замислите за него. ПатрЕот също не съм, доколкото с този термин напоследък описват националист-ексхибиционист. Обичам семейството си, обичам квартала си, обичам града и родината си - все чувства банални и присъщи на всяка неувредена душа. Но това за мен не е белег на идентичност, не е нещо, което да ме отличава от другите. То просто е част от личността ми, а не политическа ориентация. Нещо повече, за мен национализмът, извън всички останали свои недостатъци, е идеология, която противоречи на съборността и уврежда вселенския характер на човечеството. Национализмът ражда етнофилетизъм. Тъй че по-добре ме наречете зилот, отколкото патрЕот. Не съм и фашист. Фашизмът (респективно нацизмът, който за мнозина е същото, макар че е съвсем различно) е социално антицърковно учение, което търси своето основание във величието на езическата древност.  То е тоталитарно, то разглежда човека като бурмичка от машината, като част от цялото, а не като цялост, съдържаща цялото цяло. Стреми се да ограничи свободната воля и осъзнатия избор на човека, което е посегателство спрямо неговата природа, цел и смисъл на живота. Така че аз съм по-скоро нещо като обратното на фашист и на комунист или на тоталитарист, ако трябва да обединим двете в един термин. Това че не говоря заоблени политкоректни приказки и че не одобрявам някои нравствени девиации, не ме прави нито фашист, нито нацист. Какъв съм тогава? Тук е мястото Кирил Маричков да изпее: \"Аз съм просто човек\" и с това да тури точка на всичко, защото понятието \"човек\" е необятно и същевременно стройно и ясно подредено, но аз ще добавя едно-две уточняващи неща. За мен е особено важно Църквата да заема централно място в обществото, до обслужва духовните нужди на човеците чрез неповредените тайнства, които извършва; да обучава и възпитава човеците още от детска възраст така, че те да разпознават духовните си нужди; да бъде нравствен коректив на злободневието и мимолетните страсти от позицията на хилядолетните си догмати. Която партия приоритизира тази политика, има сериозен шанс да ме спечели за гласоподавател, стига да не е оцапана с някакви безобразия. За мен монархията е по-сполучлива форма на държавно управление от републиката и историята го е доказала. Демокрацията е чудесна, но толкова лесно се корумпира, когато остане самичка! Все по-рядко решенията, които се взимат по демократичен път, са автентичната воля на \"демоса\". Гражданите с висока политическа култура, тези, които наистина знаят какво се случва на местни, парламентарни или европейски избори, все по-честно не желаят да гласуват от мързел, омерзение или криворазбран индивидуализъм, като по този начин дават думата на субекти (често организирани и платени от партиите), които продължават да си въобразяват, че президентът е този, който \"дига пенсиите\" и че министър-председателят е началникът на народното събрание. Затова монархията е един чудесен коректив над парламента и правителството, особено когато по природа има и легитимност, каквато политическите партии никога не могат и да сънуват. Монархията е последна инстанция. Хубаво е да има кой да свали всеки самозабравил се управник. Пък и кога намразихме монархията? Славната ни 13, че и повече вековна история, с изключение епохата на комунизма, е монархическа. Великите ни владетели - Аспарух, Тервел, Крум, Симеон, Самуил, Калоян, Иван Асен - всички те, с които се гордеем до просълзяване, не са имали понятие за народ и нация, но са имали за династия; не са имали понятие за демокрация, но са имали за йерархия. Нашият светилник, първопроходникът на Възраждането – атонският монах Паисий – нима той не потърси забравеното ни достойнството с думите: \"...ли българите не са имали царство и държава?\". Откъде у нас този републиканско-масонски дух? Ето такива са моите политически убеждения. Което не означава, че докато държавата ми е секуларна република, аз няма да съм лоялен гражданин и няма да я подкрепям. Очевидно такъв е Промисълът за нас към днешна дата и ние трябва да го приемем със смирение и благодарност. Виждайки всичко това, нека не друг, а политолозите да се изкажат какъв съм аз политически, нека те ми сложат нужния етикет, защото са професионалисти. Нека ме пришият към която категория решат, а пък аз ще видя дали ще се съглася. Освен това мисля, че Картаген трябва да бъде разрушен.", "date": "2018.08.15", "title": "Портрет на набедения консерватор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385495-%D0%B7%D0%B0%D0%B4-%D0%BA%D1%83%D0%BB%D0%B8%D1%81%D0%B8%D1%82%D0%B5-%D0%BD%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%82%D0%B5%D0%B0%D1%82%D1%8A%D1%80", "text": "Темата на представлението – борба с корупцията и ОПГ Борбата с корупцията е любимата тема на всички десни партии, макар, че те създават условията и предпоставките за корупцията и те в най-значима степен са корумпирани. Това е главна политическа линия на Европейската народна партия и нейните присъдружни организации в България. Всички са против с корупцията и борба с нея трябва да има. Само че борбата с корупцията не трябва да се политизира.  Главните сценаристи са анонимно зад кадър, но всички се досещат кои са те. Главни артисти в представлението са Специализираната прокуратура, ГДБОП, МВР и дори министри, специалисти по национална сигурност, политици, ръководители на партии, дежурни коментатори по всички въпроси и т.н.  . Действието се развива предимно на Бургаска сцена, но с отделни действия са сцената в Истанбул и в София.   е впечатляващо с масовите арести, претърсвания, преджобвания, обискирания, ордери и заповеди за арести, включително и международни актове за арест. Действието е динамично, добре осветено от телевизионните камери и някои вестници. Камерите са почти навсякъде, кореспонденти предават дори от чужбина. Огромната част от непочиващото население се е втренчило в телевизорите и тук-там някой отваря някакъв малотиражен вестник.   е по-забавено, по-спокойно, с повече анализи, разравяне на архивата за биографиите и минали дела на шефовете на ОПГ, техните минали отношения с полицията и прокуратурата, минали оценки на министър, изваждане на преден план политическите аспекти, връзките, политическите принадлежности, анализи и коментари на специалисти, различни „експерти“. В ход вече е  , отличаващо се с най-бавен темп на развитие на ситуацията, с вперени все повече и по-рядко погледи в политици, прокуратура и съд. За разлика от класическия театър, политическия е с твърде много актьори и с няколко много силни суфльори, които предопределят играта на актьорите. Сцената е динамична, подвижна, картината се мени непрекъснато и винаги в нея се търси нещо супер привличащо вниманието на публиката, дори фалшиви новини, предположения, жълти и сиви небивалици, знакови политически изказвания и т.н. Ако при класическия театър главните цели са две – първата е културно развлечение и отдих на интелигентната публика, а втората, разбира се – финансова печалба, колкото и скромна да е тя. При политическия театър, дори и на Бургаската сцена, целите не са официализирани, те са дълбоко замаскирани, те са поставени от задкулиситето.   Цел на този политически театър е и внушение сред избирателите, че ГЕРБ се бори с корупцията, че само тази партия не е свързана с местните олигархически структури и че БСП и частично ДПС и Сила са свързани с организираната престъпност. По същество се прави опит да се внушава, че ГЕРБ са добрите, а другите политически партии и особено БСП са лошите. Чрез този политико-криминален театър се отклонява общественото внимание от същностни провали на управляващите ГЕРБ и патриотари. Театралната постановка „Политическа връзка на БСП с ОПГ“ от гледната точка на ГЕРБ и патриотарите е добре ситуирана във времето. А това време, особено през юли, бе изпъстрено с разнородни политически събития. Общото в тях е, че те като цяло са неблагоприятни за управлението на ГЕРБ и патриотарите. А предстои неясна есен, в която нехаресването на четиристранната управляваща коалиция (ГЕРБ, НФСБ, ВМРО, Атака) ще се разшири, колкото и сериозно управляващите да са поддържани по възлови проблеми от ДПС.  Какво се крие зад кулисите на този политически театър Първо.  И задокеанските и отсамокеанските „партньори“ вече нямат задръжки към България. Високото равнище на разпространението на наркотици, срастването на звена и служители на полицията и наркопласьорите и особено изчезването под носа на полицията и прокуратурата на една от най-видните фигури на наркобизнеса – Брендо, откровено ядоса „партньорските служби“.   Само с ареста и целенасочения тормоз на бившата кметица на „Младост“ се разбра, че не се убеждават „партньорите“, че има истинска борба с корупцията и наркоманията. Много са слабички доказателствата на прокуратурата. И се избра Бургас, с известният от десетилетия четирикратен „споразумител“ с полицията и прокуратурата и определян от масовите средства за дезинформация като водеща фигура по Южното Черноморие – Димитър Желязков (Митьо Очите). А злите езици говорят, че той е помогнал на турското разузнаване да си открие автомобила със специалната разузнавателна апаратура. А дали е така? Коя да ти каже? Но Желязков е сложна фигура. И най-важното – далечко от София. Нали без да искат в София могат и да се разкрият връзки с най-високите етажи на държавната власт, с прокуратурата и със съда! Арестувани са 19 души, вадят се международни заповеди за арест, вдига се олелия до небесата колко сме непримирими към престъпността, организираната, включително и пласмента на наркотици. Задържани са само 6. Привличат се не само европейските, но и турските специални служби. Вниманието се акцентира само върху тази ОПГ. А истината е, че Черноморието (и Варненското, и Бургаското) има и други много значими ОПГ –та, но изглежда те са яко свързани с местните ръководни дейци на ГЕРБ и е опасно да се посяга на тях. Току-виж се развали показността на борбата с корупцията на властващите.     Второ.  Фиаското с „успеха“ на Българското европредседателство и Македония. Българското правителство, лично Борисов, Захариева и Каракачанов обслужваха пряко американските интереси, а именно Македония насила да бъде вкарана в НАТО и силно да се отслаби руското влияние в Македония, Гърция и Сърбия. Тази дейност не е от първостепенен интерес за България. Бяха пренебрегнати същностните проблеми, които трябваше да бъдат в центъра на европредседателството като борбата с бедността, двойния стандарт на храните, Дунавската конвенция и т.н. Но най-големият гаф бе подкрепата на Македония и съгласието с името Северна Македония. След подписването на договорите с България и Македония, Заев ни се изсмя и изплю в лицето на цяла България. Текстът поместен в редица сайтове е ясен:  Да не цитираме и казаното за Илинденското въстание. И българското правителство дори не отправи протестна нота, не извика за обяснения македонския посланик!  А без „македонски език“ няма „македонска нация“. И това не са „любимите“ на Каракачанов Георги Димитров, Васил Коларов и т.н. „виновници“, а  Цялата културна българска общественост, огромната част от българските историци се възмути. Невъзмутими покровители на македонизма останаха управляващите и предимно Борисов и Каракачанов. От този гаф трябваше по някакъв начин да се отклони общественото внимание в България. А това става чрез любимите на обществото слова и действия за „борба с корупцията“ и „организираната престъпност“. Силна атака срещу главния политически опонент – БСП, но и други партии. Значимият обществен интерес към предложената на Националното съвещание на БСП на 21 юли 2018 г. „Визия за България“, независимо, че тя е прекалено дълга и непълна като проблемни направления. Последва неочаквано от ГЕРБ и присъдружните им патриотари и депесари голям митинг на БСП на Бузлуджа. Телевизионният образ на БСП и нейната лидерка започна да се покачва. А това изплаши ГЕРБ и предимно Бойко Борисов, независимо, че Нинова почти непрекъснато го подкрепя по важни въпроси в Народното събрание.   Обществена тайна е, че подобни ОПГ –та има и във Варна, в Кърджали, в редица малки градове по черноморското крайбрежие и в множество други места, както и тъй наречените гейтове – Суджукгейт, Кумгейт, НДК – гейт и т.н. Бургас, Поморие и Несебър бяха и са удобни, понеже БСП не можа, и по точно местните ръководители на БСП от Бургас, включително и Зафиров от ИБ на БСП, не поискаха преди две години да се разделят с Бенчев, когато той се изцепи: „Аз мога без БСП, но БСП не може без мене“. Всички се вторачиха в това, че Бенчев е общински съветник от гражданската квота на БСП, но никой от журналисти и гербаджий не показа как е забогатял Бенчев от търговията със зърно, от субсидиите на ЕС за селско стопанство. А тези субсидии през последните 10 години се раздават от ГЕРБ и ДПС. Само с разграничаване от Бенчев БСП не може да се защити. В интерес на БСП е в цялата организация на БСП в Бургаска област да се проведат извънредни отчети и избори и да бъдат сменени от всякакви постове в БСП всички минали и настоящи ръководства, които явно или скрито са подкрепяли Бенчев или някакви други „милионери-социалисти“. Така както се развиват нещата вредите за БСП ще са големи, едва ли на футболен език резултатът ще е 7:0 за ГЕРБ, както пророкува доцент Вацев. По тази тема предстои развитие. Атаката срещу ДПС е слаба. Избрана е фигура от миналото и това слабо впечатлява електората, че и ДПС е свързан с ОПГ –то. И съвсем естествено ръководството на ДПС в първите дни си мълчеше. Прави впечатление ударът срещу местното обединение „Сила“, но без да се подчертава, че това е местна коалиция. Ударът срещу БСП е на две равнища – областно бургаско и национално. А дали в страната няма ОПГ –та с участието на местни велможи от ГЕРБ? И защо тях не ги показват и анализират по бойкопослушните телевизии? Шамарът от решението на Конституционния съд за политиката на ГЕРБ за признаване на противонародната и противоконституционната Истанбулска джендър-конвенция. ГЕРБ не успя навре да се разграничи от Захариева, която без специални пълномощия от Народното събрание е подписала тази конвенция от името на България. Както и от министъра на правосъдието, която показа, че не познава добре българската Конституция и по същество, иска или не иска това, работи против нея. Борисов с инстинкта си усеща, че тази позиция на ГЕРБ за подкрепа на Истанбулската конвенция може и най-вероятно ще се отрази негативно при следващите избори. Поради това трябва да се отклони вниманието от нея и от позицията на ГЕРБ. Случката с ОПГ на Митьо Очите (известна криминална фигура от прехода), Бенчо Бенчев (общински съветник от гражданската квота на БСП), Несрин Узун (ДПС), Пейко Янков (Сила) и другите е сериозно предупреждение на ГЕРБ към мутроолигархическите групи в общините, че са подвластни само на ГЕРБ и че трябва да се подчиняват на ГЕРБ, в противен случай, дори да избягат в чужбина, лесно ще им се спретне от послушните на ГЕРБ Прокуратура и Специализиран съд дело, което и да не ги вкара в затвора, ще им провали бизнеса. Защо центърът на акцията е в Несебър, Поморие и Бургас? Там, в тези общини е най-силно развито местното феодално начало, където силови групировки, хора със съмнителен бизнес и общински структура са се сраснали. Там политическите партии, особено в Несебър и Поморие на практика нямат влияние. Там се формират инициативни комитети като параван на задкулистието – „Море“, „Сила“, „Зора“. Несебър се управлява трети мандат от „независим“ кмет. Но независим от кого – от политическите партии и от гражданите ли? В крайморските общини има най-голяма далавера. Там в туризма се перат огромни пари, по-голямата част от туризма е в сивата икономика. Там е развито строителството и ремонта на инфраструктурата и туристическата база, а те са също в голямата си част свързани със сивата икономика и с далаверите чрез обществените поръчки. И ето тук сериозно са настъпени интересите на ГЕРБ като партия главен разпоредител с обществените поръчки.  По данните на ЦИК на изборите 2015 г. във крайморските общини кметовете са от ГЕРБ, с изключение на Несебър. А при състава на общинските съвет ГЕРБ самостоятелно има над 50% от общия им брой в Бургас, Созопол, Приморско и Царево, в Поморие има равенство, но в Несебър броят на общинските съветници на ГЕРБ е само 20% от общия състав. А предстоят местни избори и ГЕРБ иска да овладее и най-тлъстото парче от баницата като респектира не само ОПГ –тата, но и техните съдружници в местните органи на властта. На този терен (района на и около Слънчев бряг) има битка между криминални образувания за надмощие и влияние в разпространение на наркотици и рекет на сивия сектор в туризма, търговията и строителството и дребния и среден бизнес. На никой от журналистите не му направи впечатление, че служителят на „Аркус“ Очите е бил специалист по набиране на клиенти за охрана. А в цял свят рекетът на търговските обекти и фирми е под формата на „защита“ на обект. Дали този експерт на „Аркус“ се е занимавал с рекет или не, трябва да докаже следствието, разбира се ако иска и/или му позволят. Като всяка театрална постановка, така и   Както и след предишната политическа театрална постановка „Подкупен кмет“ (но не от най-подкупната властваща партия), политическото ехо заглъхва. Остават само напъните на Прокуратурата да оправдае своите безобразни действия и последващите международни присъди срещу България.      ", "date": "2018.08.15", "title": "Зад кулисите на Бургаския политически театър"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385496-%D0%BF%D1%80%D0%BE%D1%84-%D1%85%D1%80%D0%B8%D1%81%D1%82%D0%B8%D0%BD%D0%B0-%D0%B2%D1%83%D1%87%D0%B5%D0%B2%D0%B0-%D0%BE%D0%B1%D0%B5%D0%B7%D1%86%D0%B5%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D1%81%D0%B5%D0%B3%D0%BD%D0%B5-%D0%BD%D0%B0%D1%88%D0%B8%D1%82%D0%B5-%D0%B1%D0%B0%D0%BD%D0%BA%D0%B8", "text": "  Повечето икономисти считат, че е невъзможно да се спре обезценката - освен, ако не се направи решително повишаване на лихвените проценти Случващото се в Турция в момента е много интересно за анализ и наблюдение. Причините за измененията на валутния курс съвсем не са чисто икономически, фундаментални, както са познати от учебниците. По-скоро са свързани с политически събития, въздействия, казани неща и някои други връзки между отделните страни. В случая решителна роля изигра САЩ и разправията за пастора Андрю Брънсън, който Турция задържа и обвини за участие в опита за преврат срещу Реджеп Ердоган през юли 2016 г. На пръв поглед това е причина, която няма нищо общо с банковите взаимоотношения и валутния курс. Но точно това изигра ролята на следващите санкции и на останалите въздействия, които наблюдаваме върху политическата обстановка, върху смущенията вътре в страната. В крайна сметка всички виждаме обезценяването на турската лира. Можем да кажем съвсем уверено, че причините за една обезценка на валутата, в случая турската лира, съвсем не са чисто икономически. Но този факт с нищо не допринася да сме по-спокойни в България или пък тези, които живеят у нас и имат отношение с турските банки. Имаше дни, в които човек можеше да повярва, че чрез изключителната роля и популярност на турския президент положението ще бъде овладяно. Това беше само за няколко дни. След това отново продължи посоката на обезценяване. Дали тя ще може да се овладее със средствата, които опитва турският президент – трудно е да се прогнозира. Повечето икономисти считат, че е невъзможно да се спре обезценката - освен, ако не се направи решително повишаване на лихвените проценти – нещо, което засега Ердоган не позволява. Впрочем, страната има опит от такава ситуация. Преди години имаше подобна криза, обаче не в тези мащаби. Тогавашният турски централен банкер се справи много успешно. В чисто икономически план те не промениха лихвените проценти, традиционната мярка, която се прави на макроикономическо ниво. Направиха промени само в някои методологически правила като измениха таваните за кредити и др. Т.е. те не искаха да допуснат, защото едно увеличение на лихвите привлича т.нар. „горещи пари” отвън или пари, свободни, които търсят пристан за бързи и големи доходи, а след това бързо бягат. Високите лихви обогатяват външните инвеститори, но разрушават вътрешната икономика. Кризата не беше коментирана по онова време в България. Турция тогава се спаси. Вероятно този опит, а и желанието на Ердоган да спаси икономиката от един много сериозен банкрут, засега задържа това положение, което се окачествява от повечето икономисти като неуместно поведение и намеса в работата на централната банка. Направеното от Ердоган и централната им банка в момента е една интересна стъпка и биха могли да продължат да опитват да не повишават лихвите. Тази политика би спасила от огромна разруха, която увеличението на лихвите може да причини. Какво би се случило с турската икономика? Всичко зависи дали следващите няколко дни ще успеят да ограничат обезценката и да се разбере, че ще има една нова тенденция без да преминат към увеличение на лихвите или ще се плъзнат по традиционната плоскост с увеличение, което ще разруши всичко, което са постигнали за последните десетина години и ще ги върне много назад. Дали ситуацията има някакво отношение към България, банките ни и гражданите – няма. Българските банки нито имат сериозни позиции, нито пряко отношение към турската лира. Каквото има, то е евро. Така че няма от какво да се опасяваме, освен че не е добре в съседна страна да има такива сътресения.        ", "date": "2018.08.15", "title": "Проф. Христина Вучева: Обезценяването на турската лира няма да засегне нашите банки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385497-%D0%B2%D0%B5%D1%87%D0%B5-%D0%BD%D0%B8%D0%BA%D0%BE%D0%B9-%D0%BD%D0%B8%D0%BA%D0%BE%D0%B3%D0%BE-%D0%BD%D0%B5-%D1%81%D0%BB%D1%83%D1%88%D0%B0-%D0%B8-%D1%83%D0%B6%D0%B0%D1%81%D1%8A%D1%82-%D0%B5-%D0%B2%D1%81%D0%B5%D0%BA%D0%B8%D0%B4%D0%BD%D0%B5%D0%B2%D0%BD%D0%BE-%D1%87%D1%83%D0%B2%D1%81%D1%82%D0%B2%D0%BE-%E2%80%9D", "text": "Заев го дебнат в Македония да не каже нещо добро за България, а пък в България се дебнем кой кога е бил комунист... Настоящи политици се замерват с костите на дедите си, с измамната надежда, че ще прихванат част от техния героизъм. Август, както винаги, се оказва горещ месец за българската политика.  Още от началото на прехода та до днес през август винаги се случват драматични събития, които дават отражение в обществено-политическите отношения: дали ще е палежът на партийния дом, дали ще е нечий палатков лагер, или пък конфликти между премиер и президент, между премиер и главен прокурор, стигало се е дори до свикване на извънредно заседание на Народното събрание.  Тази година главнята на пожара хвърли македонският премиер Зоран Заев.  Репликата му, че „Илинденското въстание е македонско” беше проспана в първите три дни от българския политически елит, докато Нинова не скочи и не призова премиера да напусне политиката си на мълчание. Фейсбук вече беше кипнал от гняв.  Вместо премиера се обади  външната министърка, но не за да раегира подобаващо на Заев, а да изправи БСП на подсъдимата скамейка:  „ . Поведението на Захариева беше в грубо противоречие с поста ѝ на първи дипломат.  След нея  премиерът все пак смъмри Заев и се закани, че ще помни думите му, когато дойде време да приемат Македония в ЕС.  Заев побърза да потуши пожара, но го направи половинчато: Рече: „ ”, но езикът му не се обърна да каже, че Илинденското въстание е българско или поне че е общо дело на българи и македонци.  И родното политическо блато забълбука. Той ни пързаля, това не е извинение, той е българофоб – изригнаха социалните мрежи. Евродепутатът и зам.-председател на ВМРО Ангел Джамбазки продължи песента на омразата, запята от Захариева, и отиде още по-далеч. Това преля чашата! Македонското сърце на  зам.-председателя на БСП Кирил Добрев не изтрая и той изригна:  \" Ударът беше сериозен.  Ангел замълча. Нинова обаче реши да действа не толкова емоционалнно, а институционално. Написа гневно писмо до Председателя на Европарламента Антонио Таяни, намеквайки, че поведението на евродепутата Джамбазки хвърля „кафяво петно” върху ЕП:  Работата стана дебела. Спешно се намеси лидерът на ВМРО, понастоящем вицепремиер и военен министър, който заяви, че думите на Джамбазки са извадени от контекста и настоя днешните социалисти да се извинят за прегрешенията на онази БКП, която под диктата на Сталин насилствено създава македонска нация в Пиринска Македония.  И за капак се обади и  пиарката на ВМРО, която разпространи в медиите поста си във фейсбук, граничещ с фашизоидни клетви срещу „мракобесната БКП,  чийто днешни наследници от БСП, „ Е, след нейните клетви се сетих за репликата на Шекспир в „Макбет”:    Да, днес в България никой никого не слуша. Всеки може да кълне всеки и да си мисли, че е прав в името на своята или на някаква  партийната истина. Настоящи политици се замерват с костите на дедите си, с измамната надежда, че ще прихванат част от техния героизъм.  Не! Да разравяш стари гробове, за да изграждаш нови могили, чудовищно! Стане ли дума за Македония, БСП е наритвана в ъгъла!  Тази драма от българската история, наистина предателство, се лепва винаги на наследниците на онази БКП. Но никой не си дава сметка, че в ръководството на днешната БСП няма нито един член на бившата БКП, за разлика от правителството и елита на ГЕРБ. И когато от ВМРО говорят за разстрел на днешните наследници на коминтерновската БКП, май не си дават сметка, че отправят стрелите си и към премиера, и към министъра на правосъдието,  и към още поне дузина от висшето ръководство на управляващата партия, бивши членове на БКП или родственици на членове на БКП. Те обаче не се смятат за наследници на БКП. Защото са се отрекли от нея. Захвърлили са неудобното си минало и се смятат за чисти. А наследници на БКП са днешните от БСП - нищо, че повечето от тях не са членували в БКП!  Е, в българската история ужасът наистина е всекидневно чувство! Заев го дебнат в Македония да не каже нещо добро за България, а пък в България се дебнем кой кога е бил комунист...  Трагично!  Вторачили сме се в миналото и не виждаме пътя в бъдещето. Защото се мразим! И няма как да станем единна нация! Всеки пази едни кости, за да влезе в боя с други кости!  И всичко това може би нямаше да се случи, ако външната министърка си беше на мястото и още на следващия ден бе извикала посланика на Скопие у нас или бе изпратила протестна нота. Но понеже в българското Външно на отговорни постове са назначени партийци, а не дипломати, затова и реакциите им са партийни.  И докато е така, ще плеглъщаме жаби, ще въртим езика си, за да угодим на онези, които ни диктуват новата политика.  Впрочем целият този нашенски скандал в България направи на пух и прах миролюбивата балканска политика на Борисов.  Който близо година стори чудеса от храброст, за да се опитва да сдобрява Заев и Ципрас, Вучич и Тачи, да доказва пред Брюксел, че Балканите не са барутният погреб на Европа.  Е, не се получава!  Защото българите доказаха, че не стават за мир. И че вместо да загърбят миналото, вадят новите пищови. Днешното изявление на Джамбазки доказва това: \"БСП трябва да мълчат, да се извиняват и да се срамуват\", нареди им той и наля още масло в огъня.  Така пожарът ще продължи да гори. Някои може би сънуват бели нощи или не дай си Боже, гражданска война. Колко му е! Защото всички пороци и уроци на миналото са забравени пред обсебващата страст за властта в настоящето.  Или както казва Хамлет (пак опирам до Шекспир):     ", "date": "2018.08.15", "title": "Вече никой никого не слуша. И ужасът е всекидневно чувство!”"}
{"url": "http://www.classa.bg/%D1%81%D0%B2%D1%8F%D1%82/item/385498-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D1%80%D1%8F%D0%B7%D0%BA%D0%BE-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D0%B2%D0%BD%D0%B0%D1%81%D1%8F%D0%BD%D0%B8-%D0%BE%D1%82-%D1%81%D0%B0%D1%89-%D1%81%D1%82%D0%BE%D0%BA%D0%B8", "text": "Турция рязко повиши митата върху някои внасяни от САЩ стоки, в това число пътнически автомобили, алкохол и тютюн, съобщи днес турският държавен вестник,  . С подписан от президента Реджеп Тайип Ердоган указ със 120 процента се повишава митото върху автомобилите, със 140 на сто - върху алкохолните напитки, а с 60 на сто - върху тютюна на листа. Увеличават се също митата и върху козметиката, ориза и въглищата. Турция повишава митата като реципрочна мярка в отговор на преднамерените атаки на американското правителство срещу нашата икономика, заяви днес в Twitter турският вицепрезидент Фуат Октай. Миналия петък американският президент Тръмп обяви в туит удвояване на митата върху стоманата алуминия от Турция на фона на нарастващо напрежение между двата съюзника от НАТО заради задържания от Анкара американски пастор и във връзка с други дипломатически въпроси. Това доведе до силно ускоряване на спада на стойността на лирата. Също така в нощта срещу понеделник по време на сесията на източноазиатските пазари стойността на валутата се срина още повече до рекордно ниско равнище: един долар струваше временно в понеделник 7,24 лири. Във вторник валутата се възстанови донякъде, но все още е под натиск.   Във вторник Ердоган заяви, че Турция ще бойкотира електронните продукти, произведени в САЩ, на фона на дипломатическия спор между двете страни. Турският държавен глава заяви, че Турция взима необходимите мерки що се отнася до икономиката на фона на поевтиняването на турската лира. „Америка напада икономически не само нас, но и Китай, Русия, Иран и Европа. Напада даже и Канада. Но срещу нас е предприета операция. Ще бойкотираме американската електроника. Те имат iPhone, но нали съществува и Samsung,  , цитиран от турската телевизия НТВ. Засега рисковете от заразяване за глобалната икономика също изглеждат управляеми. „Опасността от пожар смятам за ограничена\", казва Карстен Бржески, главен икономист на ING Diba. „Турската икономика не е достатъчно важна в международен план, за да предизвика сериозна криза\", посочи експертът. Тя ще допринесе само за увеличаването на световната икономическа несигурност, пояснява още той. Ако кризата остане ограничена до Турция, тя не би могла да повлияе негативно на европейските банки като цяло, или на испанската BBVA по-специално. Повечето банки хеджират до голяма степен риска си, пишат анализатори от американската банка Citigroup. Дори ако BBVA отпише целия си  бизнес  в Турция, това ще доведе до загуба в размер на милиарди, но съществуването на банката няма да бъде застрашено.", "date": "2018.08.15", "title": "Турция повишава рязко митата на внасяни от САЩ стоки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385493-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BE%D1%82%D0%BD%D0%BE%D0%B2%D0%BE-%D1%80%D0%B0%D0%B1%D0%BE%D1%82%D0%B8", "text": "Търговският регистър започна поетапно да възстановява работата си. От днес вече могат да се правят справки на фирми по т.нар. ЕИК номер. Засега ще могат да се правят само електронните справки. Според Агенцията по вписванията причината за мащабни срив в базата данни не е хакерска атака, а обикновен технически проблем, породен от липсата на качествена поддръжка. Правосъдният министър Цецка Цачева сезира ДАНС, МВР и прокуратурата по случая. От Агенцията по вписванията гарантират, че за времето на нарушаване на достъпа до регистрите възможност за злоупотреба с данните не съществува. \"Първо, не може да се говори за загуба на информация от Търговския регистър. Второ, не може да се говори за манипулиране на данни.\" Това заяви пред Нова телевизия вицепремиерът Томислав Дончев във връзка със срива на Търговския регистър. Основните задачи занапред - да се възстанови цялостната дейност на регистъра и да се установи вина, обясни Дончев. По думите му става въпрос за технически проблем, но това не означава, че няма и човешка вина. Той заяви, че не подозира сривът да е следствие на злонамерени действия, но не изключва някой да не си е свършил работата както трябва - може да става въпрос за немарливост, безотговорност на служители. Заместник министър-председателят обясни и че от вчера се прави одит на всички информационни системи, така че да се разбере къде е проблема - софтуерен или хардуерен. \"Всички специалисти ме уверяват, че загубени данни няма да има\", подчерта отново Дончев. Специалистите уверявали, че системата ще бъде възстановена в състоянието, в която е била към момента на срива.", "date": "2018.08.15", "title": "Търговският регистър отново работи"}
{"url": "http://www.classa.bg/%D1%81%D0%B2%D1%8F%D1%82/item/385488-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8%D1%8F-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Президентът на САЩ, Доналд Тръмп е подписал Закона за оторизация на националната отбрана (NDAA) за фискалната 2019 година, който предоставя повече от 716,000 милиона долара за военния сектор.   Законопроектът е кръстен на един от най-критичните законодатели на Тръмп - Джон Маккейн. Президентът обаче не спомена този републикански сенатор по време на церемонията по подписването в базата \"Форт Дръм\", намираща се в щата Ню Йорк.   \"Те не ни даваха пари за въоръжените сили в продължение на години и средствата свършиха\", заяви президентът преди подписването на документа. \"Сега имаме 716 000 милиона одобрени, за да им дадем най-добрите самолети, кораби, танкове и ракети\", добави Тръмп.   Приемането на бюджета за отбрана идва след като американската Камара на представителите му даде път с 359 гласа за и 54 против, а по-късно проектът бе одобрен с положителен вот на 87 от 100-те членове на сената.   По този начин, NDAA включва увеличение с 16,000 милиона в сравнение с предходната година, за да се превърне в най-високия годишен военен бюджет в историята, както бе наречен от Джеймс Матис, ръководителят на Пентагона. От друга страна, Тръмп успя да го подпише преди 1 октомври - началото на финансовата година - което не беше се случвало в САЩ. от 1996 г. насам.   Според NDAA, Министерството на отбраната и други програми за отбраната извън Пентагона ще имат на разположение на около 639 000 милиона, а около 69 000 милиона са отпуснати за операциите на американските въоръжени сили извън границите на страната. Бюджетът включва също така увеличение с 2.6% на заплатите на войските.   Въпреки, че не отделя средства за космически сили, обявени от Тръмп, законът също включва 6300 млн поискани от президента за Европейската инициатива за възпиране, която предвижда увеличаване на американските войски в Европа за противопоставяна на т.н. \"Руска агресия\".   От друга страна, той включва 250 милиона долара за смъртоносна отбранителна техника в Украйна, както и 150 милиона долара за Пентагона, за да развива до 2022 година капацитета си за справяне с конвенционална атака, в отговор на напредъка в Русия и Китай, по-специално заради новите им свръхзвукови оръжия.   Текстът забранява закупуването на телекомуникационно оборудване китайско производство, както и участието на Китайската народна армия в морски учения RIMPAC в продължение на най-малко четири години. Освен това забранява доставката на изтребители F-35 за Турция, след като Анкара придоби руските противовъздушни системи S-400 и арестува американския пастор Андрю Брънсън, както и забранява военното сътрудничество с Русия.   По-конкретно тазгодишният NDAA замразява изпълнението на Договора за отворено небе с Русия, цитирайки по подразбиране Москва. Споразумението, подписано през 1992 г. и в сила от 2002 г., позволява да се извършват инспекционни полети над други страни, подписали споразумението, за да се насърчи прозрачността, сигурността и доверието между държавите.", "date": "2018.08.15", "title": "Тръмп подписа най-високия бюджет за отбрана в историята на САЩ"}
{"url": "http://www.classa.bg/%D1%81%D0%B2%D1%8F%D1%82/item/385489-%D0%B1%D0%B8%D0%BB%D1%8F%D0%BD%D0%B0-%D0%B3%D0%B0%D0%B2%D0%B0%D0%B7%D0%BE%D0%B2%D0%B0-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D1%81-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%B3%D0%B5%D0%BD%D1%83%D0%B0", "text": "Водещата на „Тази сутрин\" по bTV Биляна Гавазова се изгаври жестоко с жертвите след срутването на магистрален мост в Генуа. „Най-малко 35 са загиналите, но по-важното е, че български шофьор на ТИР е оцелял\", заяви Гавазова, докато коментираше трагедията. По този начин тя поруга паметта на загиналите, тъй като това, че те не са българи, не означава, че не трябва да скърбим за тях и да сме съпричастни към мъката на Италия, отбелязва Петел бг.", "date": "2018.08.15", "title": "Биляна Гавазова се изгаври жестоко с жертвите от трагедията в Генуа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385490-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B4%D0%B5%D0%BC%D0%B8-%D1%80%D0%BE%D1%83%D0%B7", "text": "По време на предишната си фотосесия в Ибиса \"британската Кардашиян\", както наричат Деми Роуз, бе нагорещила мрежата, но този път тя направо взе ума на феновете с изрязания си бански костюм, който скриваше твърде малко от пищните й форми.      Красавицата бе облякла черен бански костюм, в който демонстрира зрелищен задник.      Но V-образната форма на банския приковаваше не по-малко вниманието и върху изключителните й разголени гърди.      Косите си моделката бе решила да са под формата на две френски плитки, които падат на раменете, а гримът е сведен до минимум, за да не скрие природната красота.     И след това изненадващо Деми си постави допълнителна мрежеста дреха с мъниста по цялата дължина - без никаква практическа употреба, но визията й придоби още по-ясно изразен еротичен нюанс.      По думите на Деми Роуз, тя няма да се задоволи само с работата на модела.      Хубавицата иска да се премести в Америка и да стане актриса, поради което вече посещава курсове.          ", "date": "2018.08.15", "title": "Горещата моделка Деми Роуз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385491-%D0%B3%D0%BE%D0%BB%D1%8F%D0%BC%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D0%B5", "text": "Днес църквата чества Успение Богородично - моментът, в който Пресветата Дева Мария се е възнесла на небето с тялото си. Самата дума „успение\" в превод от гръцки означава „заспиване\".       Според църковното предание Божията Майка починала на 64-годишна възраст. То разказва още, че да се простят с нея по чуден начин, водени от Светия Дух, всички апостоли, които проповядвали на различни места, се събрали при нея, за да се простят. Църквата учи, че молитвите на Богороица за нас, християните, са много силни.      Затова, вярващите се обръщат в трудни моменти към нея. Народът нарича 15 август Голяма Богородица за разлика от Малка Богородица на 8 септемви, когато се отбелязва Нейното раждание. Според традиция след литургията в храмовете се прави т. нар. възношение – въздигане на хляба, наричан панагия, което от гръцки означава пресвета. По време на този ритуал свещеникът издига високо в ръцете си хляб и казва благодарствени молитви към Пресвета Богородица от името на всички верни. Този ден се почита както от православните, така и от католиците. По дългогодишна традиция в България на Голяма Богородица, но по стар стил на 28 септември, са ромските сгледи на моми. Едно от местата, където се събиат роми от цяла България, за да покажат дъщерите си, станали вече моми са задомяване, е край Бачковския манастир. Счита се, че празникът \"Успение на Пресветата Богородица\" е установен от Апостолите. Разказите за чудесното възнасяне в плът на Божията Майка на небето се отнасят към IV век; за него споменават блаж. Августин и Йероним, а Иерусалимският патриарх Ювеналий (420-458) утвърждава пред император Маркиан достоверността на тези разкази. Денят на празнуване на успение е установен от император Маврикий (592-602). Блажената кончина на Света Богородица е прославена в каноните на св. Козма Майумски и св. Йоан Дамаскин. От далечни времена празникът се предшества от пост, който съединява в себе си два древни поста: някога едни християни са постили преди празника Преображение Господне, а други - преди Успение на Пресветата Богородица. Константинополският събор, свикан през XII век, по времето на патриарх Лука, определя, всички християни да спазват Успенски пост - от първи до петнадесети август. Празникът продължава девет дни; неговото отдаяние се извършва на 23 август.    Имен ден празнуват всички с имената: Мара, Мария, Марийка, Мари, Марин, Мариян, Марияна, Мариана, Мариан, Маша, Мика, Мира, Мариета, Мариела, Марио, Преслав, Преслава, Деспина", "date": "2018.08.15", "title": "Голяма Богородица е!"}
{"url": "http://www.classa.bg/%D1%81%D0%B2%D1%8F%D1%82/item/385492-f-35-%D0%B8-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%B8%D0%B3%D1%80%D0%B0-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89", "text": "Кризисният разрив между Турция и САЩ вече обхвана и военното сътрудничество между двете страни-членки на НАТО. Американският президент Доналд Тръмп подписа указ за военния бюджет на САЩ, в който се предвижда временно спиране на трансфера на 100 изтребителя F-35 на територията на Турция. Решението идва в контекста на серия от финансови и търговски санкции, които Вашингтон наложи на Анкара заради ареста на американския пастор Андрю Брънсън по обвинения в тероризъм. Ходът на Тръмп представлява сериозен удар върху турската страна, след като миналата седмица американският президент реши да повиши двойно вносните мита на алуминия и стоманата от Турция. Правителството в Анкара планираше да придобие изтребителите в течение на следващото десетилетие, с което да се превърне в третия по големина оператор на F-35 в света. Спирането на трансфера обаче ще доведе до затруднения и за Съединените щати. Няколко ключови компоненти от бойния самолет се произвеждат от турски компании . От Пентагона предупреждават, че процедурата по търсене и одобрение на нови доставчици на мястото на турските фирми би отнело 2 години. Нещо повече, основната база за поправка на двигателите и цялостна поддръжка на F-35 се намира в гр. Ескишехир, в северозападна Турция. Американският пастор Андрю Брънсън беше арестуван преди близо 2 години по време на мащабната операция на турските специални служби след неуспешния опит за военен преврат. Брънсън живее в Турция от повече от 20 години, а според турската полиция - той е имал връзки с лицата, организирали опита за сваляне на режима на Реджеп Тайип Ердоган. Първоначално се очакваше, че администрацията на Тръмп ще успее да се споразумее с Ердоган за освобождаването на Брънсън, без да се стига до ескалация на напрежението. Преговорите между двете страни обаче се провалиха през последния месец. Сега американският президент Доналд Тръмп, който се ангажира лично в опита за подобряване на отношенията между САЩ и Турция, се чувства подведен и иска възмезди, коментират анализатори, цитирани във Foreign Policy. \" Тръмп наистина искаше да постигне пробив с Турция. Във всеки случай, участваше лично в усилията за сближаване на двете страни. Сега вижда, че турците се отричат от споразумение, което вече са договорили с него. Затова американската позиция идва като ултиматум \", казва Арън Стайн, експерт по въпросите на Турция към Атлантическия съвет.     Турският президент Реджеп Тайип Ердоган предупреди, че наказателните мерки на Тръмп спрямо страната му ще доведат до ответни щети за Съединените щати. \"Във време, в което злото продължава да се прокрадва по света, едностранните действия срещу Турция от страна на САЩ - наш съюзник от десетилетия - служат само за подриване на американските интереси и сигурност\", написа Ердоган преди дни в статия, публикувана в \"Ню Йорк Таймс\". \" Ако тази тенденция на едностранчивост и неуважение не се промени, ще се наложи да започнем да търсим нови приятели и съюзници \", се казва в статията на Ердоган. Засега негативните последици се търпят предимно от Анкара. Увеличаването на митническите ставки за внос на алуминий и стомана, което на практика изолира Турция от американския пазар, доведе до срив на турската лира преди дни. Изваждането на Турция от програмата за F-35 обаче не се посрещна с единодушие в САЩ. Сред критиците се оказа и министърът на отбраната Джеймс Матис. Анкара е критично важен геополитически партньор на САЩ в рамките на НАТО. Авиобазата Инджирлик в Южна Турция е ключова площадка за военните операции в Близкия Изток, особено във връзка с войната срещу групировката \"Ислямска държава\". В Инджирлик се намират и американските запаси от атомни бомби B61 - оръжия, които стоят в основата на стратегията за ядрено възпиране в Европа. Анкара е основен партньор във възстановяването на Сирия, докато западните страни, Русия и Иран се борят за политически контрол в страната, съсипана от гражданската война. Продажбата на F-35 на Турция е особено конфликтна тема, тъй като Анкара планира и покупка на последното поколение на руската система за противоракетна отбрана С-400. Интеграцията на руските зенитно-ракетни комплекси с F-35 или въздушната защита на НАТО може да доведе до компрометиране на военните тайни, пазени стриктно от САЩ и съюзниците. Трудният характер на двамата лидери Тръмп и Ердоган затруднява допълнително опитите за успокояване на напрежението. Актът на Тръмп блокира временно трансфера на F-35 към Турция, докато Пентагонът не представи оценка на влиянието. Докладът трябва да анализира цялостните отношения между САЩ и Турция, като по-конкретно се спре върху влиянието върху американските военни операции от авиобаза Инджирлик. Американският Конгрес изисква от Пентагона да оцени и последиците, които биха произтекли от планираната сделка между Турция и Русия за покупка на системата С-400. Предложение за поправка в закона за отбранителния бюджет, който би трябвало да се разглежда през следващите няколко седмици, предвижда изрична забрана за финансиране на трансфера.", "date": "2018.08.15", "title": "F-35 и опасната игра между Турция и САЩ"}
{"url": "http://www.classa.bg/%D1%81%D0%B2%D1%8F%D1%82/item/385483-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2%D1%81%D0%B8%D1%87%D0%BA%D0%B8-%D1%81%D0%B4%D0%B5%D0%BB%D0%BA%D0%B8-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-pdvsa-%D1%89%D0%B5-%D1%81%D0%B5-%D0%B8%D0%B7%D0%B2%D1%8A%D1%80%D1%88%D0%B2%D0%B0%D1%82-%D0%B2-%D0%BF%D0%B5%D1%82%D1%80%D0%BE-%D0%BE%D1%82-20-%D0%B0%D0%B2%D0%B3%D1%83%D1%81%D1%82", "text": "Венецуелският президент Николас Мадуро обяви, че от 20 август в страната му ще има две монетарни и счетоводни единици: боливар и петро. Националната валута ще бъде свързана с тази крипто валута, която ще отбележи референтната стойност за Petróleos de Venezuela (PDVSA).   \"Това е реалната икономика, която Венецуела ще има, закрепена към истинската стойност на международната валута\", подчерта Мадуро по време на среща с икономическия си кабинет. Там той съобщи, че системата на заплатите и цената на стоките и услугите също ще бъдат закотвени за петрола.   \"Тази система напълно ще сложи край на спекулациите с венецуелската валута\", заяви Мадуро, подчертавайки, че подобна мярка, като част от програмата за икономическо възстановяване на Венецуела, представлява \"фундаментална промяна\" в паричния модел на държавата.   Според президента, Централната банка на Венецуела (BCV) ще започне да публикува реалната цена на боливарската валута спрямо петрото и международната валута. Освен това той обяви за неработен следващия понеделник, ден, в който ще влезе в сила и новият \"паричен конус\", който ще премахне пет нули от сегашната стойност на боливара.   От друга страна, той обяви план за решаване на \"деформацията\" около венецуелския бензин, считан за най-евтиния в света, факт, който според президента причинява загуба от милиарди долари годишно от контрабандата му към Колумбия.   \"Както бензинът, така и другите въглеводороди трябва да бъдат поставени на международна цена, за да се спре контрабандата\", каза президентът.   Мадуро обаче изясни, че хората, които регистрират своите автомобили преди този петък, ще могат да се възползват от субсидия за бензин.   \"Тези, които не се регистрират в това национално преброяване на транспорта, ще трябва да купуват бензин на международна цена\", заяви президентът, заявявайки, че тази субсидия ще остане в сила за двугодишен период на адаптация.", "date": "2018.08.15", "title": "Венецуела: Всички сделки на петролната компания PDVSA ще се извършват в Петро от 20 август"}
{"url": "http://www.classa.bg/%D1%81%D0%B2%D1%8F%D1%82/item/385484-%D1%80%D1%83%D1%81%D0%B8%D1%8F-%D1%81%D0%B2%D0%B0%D0%BB%D0%B8-%D0%BE%D1%89%D0%B5-%D0%BF%D0%B5%D1%82-%D0%B4%D1%80%D0%BE%D0%BD%D0%B0-%D0%B4%D0%BE-%D0%BD%D0%B5%D0%B9%D0%BD%D0%B0%D1%82%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0-%D1%85%D0%BC%D0%B5%D0%B9%D0%BC%D0%B8%D0%BC-%D0%B2-%D1%81%D0%B8%D1%80%D0%B8%D1%8F", "text": "Пет безпилотни самолети са били свалени в последните 24 часа от руските системи за противовъздушна отбрана около базата Хмеймим в Сирия, потвърди Руския център за примиряване на воюващите страни в Сирия.   Стана ясно, че устройствата са излетели към руската авиобаза от демилитаризираната зона на Идлиб, контролирана от незаконни въоръжени групи и от околностите на град Алепо.   Военните информираха, че въпреки интензификацията през последните седмици на такива безпилотни нападения, не са настъпили жертви, наранявания или материални щети. Подобна атака, с два дрона, беше регистрирана и в предишния ден.   По-рано тази година, Министерството на отбраната на Русия предупреди, че този вид атаки са възможни за терористите, само чрез инженерни решения, получени от технологично развити страни, поради техния обхват и сложност.", "date": "2018.08.15", "title": "Русия свали още пет дрона до нейната въздушна база Хмеймим в Сирия"}
{"url": "http://www.classa.bg/%D1%81%D0%B2%D1%8F%D1%82/item/385485-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA-%D0%BE%D1%82%D0%BA%D1%80%D0%B0%D0%B4%D0%B2%D0%B0%D1%82-%D0%BA%D0%B0%D1%80%D1%82%D0%B8%D0%BD%D0%B0-%D0%B7%D0%B0-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B8-%D1%8F-%D1%81%D0%BA%D1%80%D0%B8%D0%B2%D0%B0%D1%82-%D0%B4%D0%BE-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8", "text": "Преди повече от три десетилетия една американска двойка е откраднала произведение на изкуството, оценено на повече от 100 милиона долара, успявайки да избяга, без да оставя никакви следи. Властите все още не са в състояние да разкрият как са постигнали този подвиг.   На сутринта от 29 ноември, 1985 г., Джери и Рита Алтер откраднали картината \"Жена-охра\" на холандския художник Вилем де Кунинг, изложена в Музея на изкуствата в университета на Аризона, в град Туксън. Един от двамата престъпници извадил картината от рамката, докато другият разсейвал охраната и когато открили кражбата, авторите й вече били избягали.   Полицията и ФБР разследват случая в продължение на години, но не намерили следи от престъпниците, а само графично описание, направено въз основа на версиите на свидетели. Почти 31 години по-късно, роднина на Алтер наел антикваря Дейвид Ван Аукер да оцени всички произведения на изкуството в дома на вече починалата двойка.   Очевидно Джери и Рита са имали слабост към изкуството, тъй като в дома им имало няколко произведения. Ван Аукер купил всички предмети на изкуството от къщата на Алтер за $ 2 000 и ги изложил в магазина си за антики. Там той започва да чува коментари от посетители за оригиналността на картината и дори един от тях му предлага 200 000 долара. Когато проучва онлайн, антикварят открил, че тази работа е била открадната и се свързал с музея на университета в Аризона, където картината се върнала миналата година.   Джери и Рита са били познати от съседите си като любезни и несоциални, но заслужаващи уважение хора. Те никога не са канили чужденци в къщата си и обичали да пътуват в чужбина, а техните роднини не знаели как финансират ваканциите си със заплата на учители. След смъртта на Рита, близките й открили по банковата й сметка повече от един милион долара и никой не знае откъде идват тези ресурси.   Една от уликите, че Алтер биха могли да са авторите на кражбата на \"Дама охра\", идва от семейна снимка, където Джери и Рита са облечени с дрехи, подобни на описаните в полицейските доклади. Друг подозрителен детайл на двойката е, че в дневника си те не записали нищо за деня на кражбата на картината, въпреки че иначе редовно пишели за всеки ден.   Най-накрая, през 2011 г., една година преди смъртта си, Джери публикувал книга за историята на кражба на смарагд от музей, но странно всички подробности за тази кражба са много подобни на обстоятелствата, при които е извършена кражбата на картината на Де Коонинг.", "date": "2018.08.15", "title": "Никой не знае как: Открадват картина за 100 милиона долара и я скриват до смъртта си"}
{"url": "http://www.classa.bg/%D1%81%D0%B2%D1%8F%D1%82/item/385486-%D0%BA%D0%B8%D0%BC-%D0%B4%D0%BE%D1%82%D0%BA%D0%BE%D0%BC-%D1%81%D1%8A%D0%B2%D0%B5%D1%82%D0%B2%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B7%D0%BB%D0%B0%D1%82%D0%BE-%D0%B8-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%BF%D1%80%D0%B5%D0%B4%D0%B2%D0%B8%D0%B4-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%8F-%D1%81%D1%80%D0%B8%D0%B2-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Ким Дотком, основател на вече забранения сайт за изтегляне на файлове Мегаъплоуд, призова да се оставят доларите настрана, защото щатският долар е обречен на обезценяване и съветва да се инвестира в злато и криптовалути.   В серия от туитове, бизнесменът твърди, че огромният американски дълг ще унищожи американската икономика и ще доведе до глобален икономически колапс. \"Повярвайте ми, купувайте злато и криптовалути, вашите долари ще загубят стойност и, с разпадането на американската икономика, всички стари валути ще се сринат\", пише той.   Според Ким, дългът на САЩ вече се превръща в \"неуправляем\": \"Всеки, който смята, че дългът може да бъде решен с икономически растеж или отпечатване на повече долари, е идиот. Американската империя ще стане неплатежоспособна\".   Той цитира също руския финансов министър Антон Силуанов, според когото неговата държава е намалила инвестициите си в американски активи, като е взела предвид долара като \"рисков инструмент за извършване на плащания\". И накрая, Ким призова да се обърне внимание на и момента, в който Китай започва да се отървава от американските си съкровищни бонове.", "date": "2018.08.15", "title": "Ким Дотком съветва купуване на злато и криптовалута предвид предстоящия \"срив\" на американската икономика."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385480-%D1%84%D0%BE%D0%BD%D0%B4-%D0%BD%D0%B0-%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-%D0%BD%D0%B0%D0%B4-417-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B3%D1%80%D0%B0%D0%B4%D1%81%D0%BA%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B8-%D0%B1%D0%B8%D0%B7%D0%BD%D0%B5%D1%81", "text": "С избора на финансови посредници на Фонда за градско развитие и Фонда за ускоряване и начално финансиране  Фондът на фондовете успешно предоставя за инвестиции над 35% от средствата, които управлява през настоящия програмен период. Това обяви Светослава Георгиева, изпълнителен директор на \"Фонд мениджър на финансовите инструменти\" АД (или Фонд на фондовете). Фондът има стратегическата цел да управлява финансовите инструменти от оперативни програми, финансирани със средства от европейските структурни инвестиционни фондове. Това са почти 1,2 млрд. лева под формата на финансови инструменти. „Чрез тези инструменти по нов начин се управляват средствата от европейския бюджет“, посочи Георгиева. С избора на финансови посредници от Фонда на фондовете, ще се управляват средства за над 417 млн. лева  – 353,3 млн. лева за Фонда за градско развитие (ФГР) и 64,7 млн. лева за Фонда за ускоряване и начално финансиране (ФУНФ), информира Светослава Георгиева. Тя уточни, че ФГР е финансов инструмент, финансиран от ОП „Региони в растеж“ 2014 – 2020, и е пръдължение на инициативата JESSICA от предишния програмен период, като този път географският обхват и средствата са пет пъти повече – 353,3 млн. лева. От своя страна финансовите посредници имат за ангажимент да осигурят допълнителен частен капитал в размер най-малко над 40% от финансирането. По този начин сумата, която ще достигне до крайните получатели за изпълнение на проекти за градска среда, се очаква да е близо 600 млн. лева. Ресурсът ще е насочен към жизненоважни проекти, средствата ще се възпроизведат с привличане на частен капитал, ще се рециклират и ще се връщат обратно в икономиката. Повече пари по проекти на общините „В предходния период седем общини попадаха в обхвата на този тип финансиране, а сега те са 39, освен това ще се финансират и проекти за развитие на културното наследство и туризма на територията на цялата страна“, посочи изпълнителният директор на Фонда на фондовете. Средствата по Фонда за градско развитие са разделени в три подфонда за регионите – Юг, който ще разполага със 135,5 млн. лева, и София – 87,4 млн. лева, като посредниците, които ще управляват средствата за тези два региона, са Обединение \"Фонд за устойчиви градове\", което включва ОББ, Фонд ФЛАГ, Фонд за устойчиво градско развитие и Българска консултантска организация. За регион Север, който ще управлява 130,4 млн.лева, посредник е \"Регионален фонд за градско развитие\", собственост на Сосиете Женерал (мажоритарен акционер), \"Елана Инвестмънт\", \"Елана Холдинг\" \"Бокал Адвайзърс\". Средствата от ФГР ще предоставят заеми с вградени гаранции, насочени към широк кръг потенциални крайни получатели: общини и общински предприятия, частни фирми, публично-частни партньорства, физически лица и др. С тях ще се подкрепят проекти, с които се подобрява градската среда, стимулиращи икономическия растеж в регионите, както и такива, с които се изпълнява енергийна ефективност. От Фонда на фондовете припомниха, че с подобни проекти от предходния програмен период се обновиха софийският парк „Възраждане“, ремонтира се Централният градски парк в Стара Загора и се извърши реконструкция на „Юнашки салон“ във Варна. В подкрепа на предприемачите По втория финансов инструмент – Фонд за ускоряване и начално финансиране, се възлага управлението на 64,7 млн. лева, с които ще се стимулира развитието на стартъп екосистемата в България. Средствата са предназначени за стартиращи компании и развитие на предприемачеството, подкрепен по линия на оперативна програма \"Иновации и конкурентоспособност\", като по него също се създават два подфонда. Първият, в който ще има 27 млн. лева, ще е за финансиране на предприемачи в най-ранен етап на развитие и с тези средства са за проекти на над 200 предприятия под формата на дялови и квазидялови инвестиции в капитала на фирмите, които ще са от 25 хил. до 1 млн. евро. Бъдещите финансови посредници ще предоставят и менторство на компаниите, в които инвестират. Фондът ще се управлява от Обединение „АД-Венчърс“. Участници в обединението са Клийнтех България, Мета Венчърс (Италия), Франческа Натали, Анна Амати, Марияна Хамънова – Рондини и Христо Балинов. Вторият фонд ще е с ресурс от 37 млн. лева, които са за стартъпи, които са постигнали известен напредък в бизнеса си. Той ще се управлява от „Некст Тех Венчърс“ с участници Константин Петров, Златолина Мукова, Йордан Зарев, Александър Терзийски. Изборът е паднал върху тях заради опита им в дялово инвестиране с международна експертиза. Към Фонда за ускоряване и начално финансиране има и допълнителен ресурс от 35,7 млн. лева. Процедурата обаче за избор на фонд мениджър ще бъде обявена отново през тази есен, защото само един кандидат е отговарял на условията. „Целта е да има конкуренция, за да се постигнат най-благоприятни оферти“, аргументира са Светослава Георгиева. В отговор на въпрос изпълнителният директор на фонда съобщи, че по Фондовете за градско развитие публичният ресурс ще се предоставя при по-ниски лихви, това ще важи и за частното финансиране от страна на банките. Кредитите ще могат да се разсрочват до 20 години, ще има две години гратисен период. Едно от условията на Фонда на фондовете е самоучастието на фонд мениджърите, като се допуска от 5 до 15% самоучастие. Контрол на финансовите посредници От Фонда на фондовете обещават да контролират дейността на финансовите посредници и вече разполагат с изградена експертиза в познаването на този тип инвестиране на пазара. „Поне един път в годината ще се проверяват финансовите посредници. На случаен принцип ще се избира кой от крайните получатели също да проверяваме“, каза Светослава Георгиева.", "date": "2018.08.15", "title": "Фонд на фондовете предоставя над 417 млн. лева за градско развитие и бизнес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385481-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%B5%D1%82%D0%B5%D1%86%D1%8A%D1%82-%D0%B5-%D0%B5%D0%B4%D0%B8%D0%BD", "text": "Една история от Варна, която показва как точно чудодейства премиерът и лидер на ГЕРБ   Премиерът Бойко Борисов бе във Варна през уикенда. От неговите уста полетяха ред новини към ушите на българския народ, но за масовата публика бе енигма как точно се случи това. А начинът бе доста по-интересен от самите новини. Премиерът отдели безценни минути на журналистите край нови инфраструктурни съоръжения в квартал “Аспарухово”. За кратко време трябваше да отчете огромната благодат, която се стича напоследък към града. “Първо владиката да каже…”, даде началото на пресконференция, на която журналистите се тълпяха край него на крак. “Аз сърдечно благодаря на г-н министър-председателя”, каза владиката Йоан, строен до премиера.      Последва култов диалог, който протече приблизително така: Йоан благодари за изключителната помощ, която Борисов оказва на пресветата църква – пари за новия храм “Св. Прокопий Варненски” и за ремонт на покрива на Катедралата; двамата се уточняват за какво къде са дадени парите, защото Борисов се обърква; след малко пак се уточняват, понеже премиерът пак се обърква. “В молитвения си дълг към тези хора да благодарим…”, лее нонстоп признателност Йоан. Но Борисов го прекъсва, иска да разбере как вървят всички църковни ремонти: “А за „Владислав Варненчик“?…”. За Катедралния храм и “Свети Прокопий”, уточнява трети път Йоан. Борисов явно иска да чуе, че пари е дал за църква “Владислав Варненчик”, обаче не получава потвърждение. Йоан млъква и разговорът продължава за истинското житейско чудо тия дни във Варна – удължаването на булевард “Васил Левски”. Конспектът от похвали е наситен, затова премиерът бързо минава към парк-музея “Владислав Варненчик”, където тъкмо е попил прелюбопитна история – за драматичната битка при Варна: “И между другото бяхме на музея… Ще направим паркинг там… “Владислав Варненчик”… За съжаление много поляци, румънци, хървати, чехи го посещават, огромен брой туристи, а малко българи… А всъщност хиляда четеристотин и коя година е била…”, декламира Борисов прясно наученото, в опит да се сети за датата на сражението. “Четиридесет и четвърта”, помага журналистка. “Да, да…Станала е тази голяма битка, кралят е загинал тука. 20 хилядна срещу 60 хилядна армия са се били…Така че историята е много интересна”, разказва Борисов. И отново се сеща за “църквата „Владислав Варненчик”. Чрез нея иска да покаже колко много е важен полско-унгарският крал за българите. “И църква има на негово име, нали?”, обръща се той към Йоан. Владиката мъдро замижава Какво ли да каже? Църква “Владислав Варненчик” няма, никога не е имало, на никого не му е хрумвало да вдига – нито във Варна, нито другаде из родината. Владислав Ягело е католик, не е светец, идея за храм на името му може да се появи само в доста пренатоварена от труд и жеги глава. За булевард “Васил Левски” нещата не са чак толкова розови. Премиерът се бе заклел няколко пъти месеци по-рано, че съоръжението ще е готово за една година, тоест до 15 август – тазгодишния Ден на Варна. Обаче дори с просто око се вижда, че предстои още поне година работа. “Изключително сложно съоръжение. Малко им се карах, че се бавят…”, казва Борисов по адрес на строителите. И изведнъж върху репортерите се стоварва 100-годишна вълна – която може да ни залее, но благодарение на вездесъщите управленски действия ще се размине. Всъщност, с “вълната” Борисов иска да каже, че в средата на булеварда ще тече канал, проектиран да поеме най-голямото количество вода, която се е стичало през последните 100 години (научен метод за измерване на риска, който е силно дискусионен като точност, но това е друга тема). И понеже цялата тази работа била много сложна, нормално било да има забавяне в строителството: “Така че, нека да го направят качествено, за да не стане някоя беля”. А всъщност истината е, че булевард “Левски” не се строи бавно – трасето преминава под три булеварда, освен канала се правят локални платна и т.н.; оптималният срок е 24 месеца, колкото пише в документите; сърце Борисово обаче не трае, многократно се бе хвалил, че строителството ще приключи бързо. “Както съм им се накарал, до 3-4 месеца ще го завършат”, е най-новият срок. Издирва се хилядолетна вълна Разговорът продължава за триумфите по магистрала “Хемус” и многобройните още проекти във Варна. Успехите са неоспорими, но все нещо е зациклило, репортерите питат за него. “Водопроводи подменяме, канализации, тролеи се местят, сръдкава работа (пипкава – бел. авт. ), както казваме ние, шопите…”, обобщава духовито Борисов. “И спартаклиите ще ги видим сега тука”, бърза да се похвали с поредния благодат – този път върху футболен клуб. Журналистка обаче се вълнува от злободневия – как така новорегистрирана компютърна фирма е спечелила търг за диагностика на чума по животните. “От вас чувам. Да караме едно по едно. Понеже вчера колегите от Нова телевизия ме питаха тука за плаж, който щял да бъде вземан, даван на хотели и подобни лъжи”, отклонява темата Борисов. Искрено е възмутен от лъжите, личи си –как пък може толкова много да се лъже в тази България? Репортерката обаче все така си настоява за чумата. Борисов се сопва: “Добре, момент, ще стигнеме, де… Ще проверя, утре ще ме видите и пак ще ме питате… Как да ви кажа нещо, което не знам?!..”. И сръдкаво разказва за плажа, който всъщност бил “камъняци” – там ще се строи единствено общинско рибарско пристанище, хладилници ще има, прясна риба, щастие за домакини, рай за ресторанти… Истината обаче пак е малко по-различна – притеснения за хотели не е имало, страховете са, че върху въпросния терен не бива да се строи, защото според регистрите е плаж; и щом няма пясък, а “камъняци”, държавата трябва да си оправи регистрите, за да не нарушава самата тя законите. Отговор по тия дребнотемия няма, но докато говори, Борисов вади отнейде фотос на бъдещото пристанище – става ясно, че наистина следва конспект и се е подготвил добре. Репортерката с чумата проявява нечуван инат и пак си повдига въпроса. “Добре, задайте ми го сега”, казва театрално Борисов. Всъщност той няма против да му го зададат, просто не ще заради него да пропусне набелязаните теми. “Вчера бях на военно учение и дет се вика, не съм се прибирал. Утре ще отговоря, и то официално. Ако са направили такъв заход или такава работа, ще анулирам конкурса и ще ги изгоня… Такива гадове не искам всеки ден да се обяснявам… Как е възможно!?…”, гневи се Борисов за чумата. Незнайните “гадове”, които го саботират периодично, пак са се появили. Няколко часа по-късно търгът е спрян, уволнени гадове обаче няма. Не се е разбрало кои са, чумата така и не ги е тръшнала. “Гадовете” не бяха уточнени поименно и през есента, когато Борисов пак се оплака от тях, припомняйки протестите през 2013 г. Но как да ги припомни, след като следваше да посочи коалиционните си партньори Сидеров и Каракачанов, водили навремето митингите срещу ГЕРБ? Импровизираната пресконференция завършва с размишления колко много Борисов обича да гледа американски филми вечер. И със заключението, че дори в голяма държава като САЩ не се знае кой е ченге, кой – бандит. Следователно – да не се тревожим чак толкова за екшъна с Митьо Очите. Малко по-късно Борисов пощипва бузки на дечица в сини фланелки, те му ръкопляскат. Край новопостроено игрище го очаква надпис “Благодарим ви, г-н Борисов, че спасихте „Спартак Варна” – признателност за отпуснатите 1.4 млн. лв. за ремонт на клубния стадион. Малка подробност – игрището, на което се развива действието, е на километри от базата на “Спартак”; клубът все още не е спасен, а проекточудото “нов стадион” бе буквално разсечено от настоящото такова “нов булевард” – защото “Васил Левски” мина директно през трибуните му. Късно вечер премиерът държи реч на празника на военноморския ни флот. “Дунав и Черно море стават зона на изключителен конфликт”, казва той. Мъдро наставлява, че никой не бива да допуска война. Енигма е за какъв конфликт на Дунав иде реч. Но това няма значение, защото за нас, българите, светецът е един и всички знаем, че не би допуснал да ни се случи нещо лошо.  ", "date": "2018.08.15", "title": "В църквата на Бойко Борисов светецът е един"}
{"url": "http://www.classa.bg/%D1%81%D0%B2%D1%8F%D1%82/item/385482-silver-lake-%D0%B8-goldman-sachs-%D1%81%D1%8A%D0%B2%D0%B5%D1%82%D0%B2%D0%B0%D1%82-%D0%BC%D1%8A%D1%81%D0%BA-%D0%B7%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-tesla-%D0%BE%D1%82-%D1%84%D0%BE%D0%BD%D0%B4%D0%BE%D0%B2%D0%B8%D1%8F-%D0%BF%D0%B0%D0%B7%D0%B0%D1%80", "text": "Предприемачът и изобретател Елон Мъск разкри с кого работи, за да реализира плана си за излизане на компанията Tesla от борсата.   \"Развълнуван съм да работя със Silver Lake и Goldman Sachs като финансови съветници, както и Wachtell, Lipton, Rosen & Katz и Munger, Tolles & Олсън като юридически съветници по предложението да изтегля Tesla от борсата\", туитна Елон Мъск, основател и главен изпълнителен директор на Tesla.   В понеделник бе съобщено, че Саудитския публичен инвестиционен фонд (PIF) води преговори с борда на производителя на електроавтомобили в САЩ, от когото наскоро придоби 5% от акциите, за да стане част от евентуално споразумение, чрез което производителят на електрическите автомобили ще стане собственост на затворена група от инвеститори.   Мъск призна в блога си за преговори с PIF, добавяйки, че \"поддържа дискусии и с още няколко инвеститори, защото винаги е искал фирмата да продължи да има широка база от инвеститори.\" Миналия вторник бизнесменът обяви, че смята да изтегли компанията от фондовия пазар на цена 420 долара на акция.", "date": "2018.08.15", "title": "Silver Lake и Goldman Sachs съветват Мъск за изтеглянето на Tesla от фондовия пазар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385487-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B2-%D0%BA%D0%BE%D0%B9-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B3%D1%80%D0%B0%D0%B4-%D1%83%D1%87%D0%B5%D0%BD%D0%B8%D1%87%D0%BA%D0%B8%D1%82%D0%B5-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D1%8F%D0%B2%D0%B0%D1%82-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D0%B8-%D0%BA%D1%8A%D0%B4%D0%B5-%D1%81%D0%B0-%D0%BD%D0%B0%D0%B9-%D1%86%D0%B5%D0%BB%D0%BE%D0%BC%D1%8A%D0%B4%D1%80%D0%B5%D0%BD%D0%B8", "text": "Над 7000 аборта по желание са направени през първите шест месеца на годината. Това значи, че средно около 40 жени на ден се подлагат на тази процедура, показват данните на Националния център по обществено здраве и анализи (НЦОЗА), цитирани от „Телеграф“. Общо прекъснатите бременности през този период са почти 12 000.     През последните няколко години най-често жените между 20 и 29 години избират аборта пред бебето. От началото на тази година, обаче, това решение по-често са взимали над 30-годишните. Според експертите, в повече от половината случаи тези дами вече имат едно или две деца, което е основна причина за решението им.   Представителките на другата възрастова група пък поставят ученето и кариерата си на първо място сред приоритетите и затова най-често решават да прекъснат бременността си.   Значителен е и броят на бременните ученички. Близо 600 млади момичета на възраст между 15 и 19 години са избрали да премахнат плода. Непълнолетните абортирали са 15.      Причината за ръста на млади момичета, които се подлагат на подобни процедури, е резкият спад на възрастовата граница за първи полов контакт. Според статистиката, страната ни е на една от челните позиции по този показател, като 29% от младите хора споделят, че са имали първи сексуален контакт на 13 години и по-рано.   Най-много бременни и тийнейджърки са регистрирани в Бургас – 60. Най-малко са в Монтана. Там не е регистриран нито един аборт на малолетна, а забременелите ученички, подложили се на процедурата, са само 2. Всъщност в северозападния град за целия период от началото на годината са извършени едва три аборта по избор. Първенец при бременните деца под 15 години е Пазарджик, където са извършени шест такива аборта.", "date": "2018.08.15", "title": "Установиха в кой български град ученичките забременяват най-често и къде са най-целомъдрени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385474-%D1%82%D0%B0%D0%B7%D0%B8-%D0%BD%D0%B0%D1%88%D0%B0-%D0%BD%D0%B5%D0%B8%D0%B7%D0%B6%D0%B8%D0%B2%D1%8F%D0%BD%D0%B0-%D0%B1%D0%BE%D0%BB%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Работата стана дебела. Както винаги, когато става дума за т.н.“македонски въпрос“. Който е чел внимателно Иван Михайлов би трябвало да е наясно.У нас се започна с „Буря в чаша вода на границата с Македония“, мина се през „Харна ли ви е македонската наденица, а“ или позакъснели информации, че Зоран Заев е „русофоб, финансиран от Сорос, израсъл политически чрез неговите НПО-та,човек от поддръжниците на Хилари Клинтън“, които се появиха след изказване на македонския премиер относно характера на Илинденско-Преображенското въстание. Той го определи за македонско и това взриви мислещите българи. Политически реакции на лидера на БСП Корнелия Нинова и на президента Румен Радев, които открито посочиха, че е „недопустимо и неприемливо евроатлантическата перспектива на Македония да става за сметка на българската история, идентичност и суверенитет. Не може дълготрайните интереси на страната да стават жертва на мимолетен политически ПР-и“. /президент Радев/ всъщност поставиха въпрос дали са адекватни отговорите на правителството ни на, меко казано, непремерени и дори зловредни словоизлияния или действия на лидери на други държави, които засягат наши интереси. В случая на Зоран Заев, който впоследствие във фейса /модерен е човекът!/ се постара да замаже гафа си с „оставям суетата си настрана и правя всичко възможно искрено да изграждам приятелство. България е партньор на Македония“. Извинение без да уточнява характера на въстанието? Може, ама не е сигурно. Както не е сигурно дали ще намерят наистина начин изградените според нашия прословут Договор за добросъседство с Македония комисии да се разберат за „обсебването на ключови моменти от българската история“. Политиците, за да им се „махнат от главата“, оставиха историците да си спорят и разменят на моменти нелицеприятни становища и то без надежда за изход от натрупани десетилетия неразбирателства по историческата истина. За една година, едно заседание и никаква информация освен състава на нашите представители. В същото време един твърди, че „само големият Кеворк Кеворкян е извисил глас“ за начина, по който бе подписан договорът ни с Македония и неговата непрецизирана според нашите национални интереси целесъобразност. Особено в стратегически аспект. Друг, отново във фейса, стига до „престанете да упражнявате красноречието си срещу Заев“, защото „той прави достатъчно, за да подобри максимално българо-македонските отношения“. Дори да се загърбят слухове из цяла София, че този фейс-човек, иначе учен, е също „рожба на Сорос“, трудно може да се приеме език, който се използва за заплаха като „спрете, защото ще започнем поименно. Радев, ти си първият, нали знаеш?“ Ставало въпрос само за ранга му, но с предупреждение да не „слугуват на Москва“. Ами да, то и Евълин Фаркас /и не само той/, бивш заместник-министър на отбраната на САЩ, приветства договорите на Македония със съседите й, защото „могат да се разглеждат като отговор на двете страни срещу руския президент Владимир Путин“. Препоръчал Скопие да „продължи борбата с корупцията и путинизма“. Коментарите са излишни, както се казва. Този Путин е някакъв свърх-човек, който върти около пръста си цял свят и е отговорен за всичко, което се случва на международната сцена. Да му се ненадява човек! Но ако се върнем в „нашия си сос“, няма как да не приемем, че откровенията на Зоран Заев за Илинденско-Преображенското въстание наистина са „стрес-тест“ за управляващите ни, които обаче реагираха в стил „а вие защо биете негрите в Америка“. Както се казва, след дъжд качулка се получи след като премиерът ни обърна внимание, че ще си „спомни тези думи на Заев, когато дойде време да си кажем думата за ЕС“. Това кога и при какъв ЕС? След 2025г? И тогава ще управляват Заев и Борисов? Да се извинява БСП, нали е наследник на БКП, а последната има вина за онези нещастни за държавата ни събития в Пиринска Македония през 1946г?. Натиск от Москва, Коминтерн, няма значение. Няма значение, защото това и сега е практика, но вече западна. Няма значение и промяната в политиките ни относно Македония след 60-те години. Няма значение, че тези призиви към „Позитано“ се отправят или от бивши членове на БКП, или от съпричастни в миналото си към различни специални служби „наши хора“. То и бивши наши външни министри лишиха България от председателство на Съвета за сигурност на ООН и го предоставиха на Полша, „защото в МВнР нямаме експертен капацитет“. Някои го припомниха, защото намериха връзка с настоящи ситуации. Да, ситуацията в Македония никак не е лесна, особено за Зоран Заев. Не само време не му стига, за да изпълни поети ангажименти. И като кмет имаше антибългарски изказвания, но в суматохата от потоците нелюбезни медийни прояви към България тогава, това не впечатляваше. Неговата Струмица, изконна българска земя, каквото и да твърдят на Вардара, се разви като град с европейски вид и благодарение на българите от Петрич и околността / и не само!/. В Скопие едва сега се осъзнава какви клаузи има в договора с Гърция за името и сигналът бе подаден след реакциите в София за „Илинденското въстание е македонско“ /Зоран Заев/. В чл.7 пишело нещо като „Илинденското въстание би могло да бъди гръцко-македонско, но в никакъв случай наше, македонско“ / поради наследството на този регион от антиката/. Съобщава ни го наш експерт за Македония, който открито застана на страната на Зоран Заев при събитията около подписването на нашия договор с Македония и този с Гърция. Защото „наш приоритет е бързото приобщаване на Македония към НАТО“. Така де, сега защо се притеснява, че „почне ли преговорният процес нещата отиват на зле за нас“? Тогава реагира не само Кеворк Кеворкян, но и наши академици, анализатори и журналисти, които предупреждаваха, че „бързата кучка слепи ги ражда“, защото бързината да се подпише /под натиск заради членство в НАТО/ нашият Договор не даде друга възможност освен да се стъпи изцяло върху договорките от 1999г между премиерите тогава Костов и Любчо Георгивски. Не само времената са други. Осъзнаване настъпи и след като излезе на бял свят Договорът с Гърция, който се оказа далеч по-конкретен и защитаващ подробно, дори в битов план, /непознато за нас!/ гръцки интереси.      Трупани също години, но подписани с перспектива за бъдещи недоразумения. Според гръцките разбирания. И отнасящи се и до наши интереси, включително исторически в Егейска Македония. За нас оставна утехата, че македонско-гръцкия договор се подписа недалеч от гроба на цар Самуил, на земя, която е била в наши граници през Първото и Второто наше царство. Това само ние си го знаем. Днес да ни се казва, че „България няма съседи-приятели и наши врагове са и Сърбия, и Гърция“ не звучи много дипломатично, нали? Казва го евродепутат, който за пореден път реши да се прави на „барабар Петко с мъжете“ и спомена нещо за разстрели на онези, които причинили и атентата през 1925г на „Св.Неделя“.И докато ние се замеряме на високо ниво с непремерени изрази, в Скопие обиждат не само премиера си, но и наши политици, които го призоваха да си мери приказките. Разбира се, без да се засяга нашия премиер. Той е приятел, дали? Вече е видно, че казусът с името на Македония наистина не е към своя край, а „съществува опасност от връщане в изходна позиция“. Опозицията и в Македония, и в Гърция е „на нож“ с управляващите относно подписания договор за името. Зоран Заев има сигурна подкрепа само от албанските партии за неговия референдум за името, където успя да прокара въпроса с „ченгел“ – „членство в НАТО и ЕС и подкрепа на договора за името с Гърция“. Другото са договорки зад кулиси, кешови плащания, осигуряване на постове и натиск на западни посланици. Които непрекъснато привиждат сянката на Москва, за да оправдаят своята роля в региона. И военните бази, които никнат като гъби на Балканите след „Бондстийл“ в Косово. Останаха ли руски интереси на Балканите или е достатъчна Сърбия и РСръбска в Босна и Херцеговина? И един само Георге Иванов, президент все още на Македония, който не само не одобрява Договора с Гърци за името, не само не подписва онзи законопроект, който превръща албанският език в държавнотворен, но си позволява, представете си, да откаже среща с главнокомандващия силите на НАТО в Европа или директор за европейските партньори на НАТО. Има си идеи и принципи този президент, а ние помним предишни, които или претърпяха атентат, или загинаха при самолетна катастрофа. Но преди това постави цветя пред паметника на Гоце Делчев в Благоевград. Не е целесъобразно да си затваряме очите пред факта, че в Скопие има достатъчно количество македонски граждани, които считат, че „на София трябва да й е ясно,че желанието на македонците за братска близост с българите не означава да приемат тезите за българския характер на македонския народ“. Да атакуваме с позиции какво мислят за „гръцкия характер на хората и земите в Егейска Македония“ или да искаме „замразяване на договора ни с Македония“? Защото е „хартия без покритие при такива изказвания“? Обица на ухото трябва да са ни реакциите, които се получиха след изказването на Зоран Заев за Илинденско-Преображенското въстание. Болката за каузата Македония не е изживяна, въпреки десетилетията на „един народ в две държави“. Единомислието на политическите сили при обсъждане в Народното събрание на Договора ни с Македония се оказа краткосрочно. Защото една искра е нужна, за да се проумее, че неизпипани стратегически документи като договори или позиции по-често взривяват обществото, отколкото да носят търсени дивиденти. Зоран Заев определено е направил отстъпки в интерес на Атина, за да ускори процеса за присъединяване към НАТО и ЕС, но сега се пече на огън, който няма да се угаси дори и ако получи повече „да“ на референдума. На Балканите е известно как се броят гласове при избори или се печелят референдуми. Още повече, че той наистина до този момент не е печелил с партията си избори. А за онези, които привиждат непрекъснато „дългата ръка на Кремъл“, би трябвало да им се „светне“, че стара практика на великите е да имат „свои хора“ т.е. „хора за влияние“ във всички политически сили, организации, включително НПО-та, институции и ….научни среди. Зарибяват се младите. За другите е късно. Те са учили история. Която, колкото и да е била идеологически манипулирана, оставала е вярна на националните интереси на България. Иначе трябва да сме приятели с всички на Балканите, стига подадените ръце да са чисти. А външно да си търси експерти, за да не се оправдава с миналото ни.", "date": "2018.08.15", "title": "Тази наша неизживяна болка Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385475-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B1%D1%81%D0%BF-%D1%80%D0%B0%D0%B4%D0%B5%D0%B2-%D1%81%D0%B5-%D0%B7%D0%B0%D1%8F%D0%B2%D1%8F%D0%B2%D0%B0-%D0%BA%D0%B0%D1%82%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BE%D0%BF%D0%BE%D0%BD%D0%B5%D0%BD%D1%82,-%D0%B0-%D0%BD%D0%B5-%D0%BA%D0%B0%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B3%D0%BB%D0%B0%D0%B2%D0%B0", "text": "Зам.-председателят на ГЕРБ бе категоричен, че не прави чест на Румен Радев непрекъснато да се изказва негативно както за премиера Борисов, така и за ГЕРБ     Президентът на БСП Румен Радев се заявява като политически опонент, а не като държавен глава. С военния си манталитет той показва, че не зачита правовия ред в страната. Това коментира председателят на ПГ на ГЕРБ и заместник-председател на партията Цветан Цветанов преди откриването на пътя Велико Търново – Горна Оряховица през Арбанаси, съобщиха от пресцентъра на партията. Цветан Цветанов бе категоричен, че не прави чест на Румен Радев непрекъснато да се изказва негативно както за премиера Борисов, така и за ГЕРБ. „Той трябва да работи на надпартийно ниво и да допринася за утвърждаването на позицията на България като сериозен фактор на Балканите, което бе постигнато по време на председателството на Съвета на ЕС\", коментира той. Във връзка с думите на Радев, че ГЕРБ саботира модернизацията на армията Цветанов напомни, че именно правителството на ГЕРБ през годините е работило изключително усилено и е влагало сериозни средства в модернизацията. „Кабинетът „Орешарски\" направи само една среща, касаеща модернизацията на армията, и тя беше с представители на „Грипен\", каза още зам.-председателят на ГЕРБ. Цветанов подчерта, че БСП трябва да дават сериозни обяснения за това как са финансирани техните предизборни кампании, защото досега посланията от техния лагер са доста противоречиви. „В един момент бе направен опит Митьо „Очите\" да бъде пришит на ГЕРБ. Напомням, че докато аз бях министър директорът на ОД на МВР – Бургас Милен Димитров бе човекът, който извърши много сериозна оперативна дейност, която в крайна смета доведе до осъждането на Митьо „Очите\". Когато обаче кабинетът „Орешарски\" дойде да власт - Димитров бе уволнен\", разказа председателят на ПГ на ГЕРБ. По-късно в присъствието на регионалния министър Николай Нанков, великотърновския кмет Даниел Панов и горнооряховския му колега Добромир Добрев, на народния представител инж. Клавдия Ганчева, както и на областния управител проф. Любомира Попова бе отворена за движение пътната отсечка Велико Търново - Горна Оряховица през Арбанаси. „Благодаря на министър Нанков за изпълнените ангажименти, които поема при честите си посещения във Великотърновския регион. Благодаря и на изпълнителите на този проект, които спазиха срока на изпълнение и утре миряните ще посетят спокойно арбанашкия манастир „Свето Успение Богородично\", тъй като новият път е безопасен и напълно обновен\", посочи Цветанов. Отсечката бе ремонтирана на два етапа със средства от бюджета на МРРБ. Пълна рехабилитация на пътя се осъществява за първи път от повече от 40 години. Извършено е преасфалтиране, оформено е пътно отводняване, а където теренът позволява пътят е и разширен. Отсечката между старата столица и Горна Оряховица се ползва средно от 7000 автомобила на ден.", "date": "2018.08.15", "title": "Цветанов: Президентът на БСП Радев се заявява като политически опонент, а не като държавен глава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385476-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%BE%D0%B1%D1%81%D1%8A%D0%B4%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8", "text": "Очаква се на заседанието да бъде прието постановление за определяне размера на линията на бедност за страната за 2019 г. и постановление за одобряване на допълнителни трансфери за държавните висши училища и за БАН за 2018 г.", "date": "2018.08.15", "title": "Правителството ще обсъди Националната програма за реформи"}
{"url": "http://www.classa.bg/%D1%81%D0%B2%D1%8F%D1%82/item/385477-%D0%BF%D1%83%D1%82%D0%B8%D0%BD-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Путин заявява това в телеграма до Ким по случай отбелязваното на 15 август освобождение на двете Кореи през Втората световна война. \"Готов съм да се срещна с Вас в най-скоро време за обсъждане на актуални въпроси от двустранните отношения и важни регионални въпроси\", се казва в телеграмата. В нея Путин заявява още, че отношенията между Русия и КНДР са с \"приятелски и конструктивен характер\" и изразява увереност, че Москва и Пхенян ще могат \"да развиват взаимноизгодно сътрудничество, включително осъществяване на тристранни програми с участието на Русия, КНДР и Република Корея\". По-рано Путин отправи покана към Ким да посети Русия. Според руския президент лидерът на КНДР може да дойде на Източния икономически форум през септември във Владивосток, но може да направи и отделна визита.", "date": "2018.08.15", "title": "Путин е готов да се срещне с Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/385478-%D0%BB%D0%B0%D0%B2%D1%80%D0%BE%D0%B2-%D0%B4%D0%BD%D0%B8%D1%82%D0%B5-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D1%81%D0%B0-%D0%BF%D1%80%D0%B5%D0%B1%D1%80%D0%BE%D0%B5%D0%BD%D0%B8", "text": "Дните на долара, като стандартна валута в международната търговия, са преброени. Това заяви руският външен министър Сергей Лавров, цитиран от агенция „Ройтерс“, след среща с турския си колега Мевлют Чавушоглу в Анкара. Първият дипломат на Русия съобщи, че Москва обсъжда възможността за използване на национални валути при двустранната търговия с Турция, Китай и Иран. Външният министър също заяви, че наложените от Вашингтон повишени вносни мита и икономически санкции спрямо Анкара и Москва са нечестно средство в глобалната търговия. В края на миналата седмица валутната криза в Турция рязко се задълбочи, след като стана ясно, че няма надежда за скорошно разрешаване на споровете между Анкара и Вашингтон. В рамките само на ден лирата загуби най-малко 14% от стойността си, а десетки обменни бюра в мегаполиса Истанбул затвориха врати или обменяха до 100 долара, защото нямат наличности на местната валута, съобщават световните агенции. Това е най-големият спад на националната валута на Турция от финансовата криза през 2001 г. насам. ", "date": "2018.08.15", "title": "Лавров: Дните на долара са преброени"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/385479-%D1%83%D1%87%D0%B5%D0%BD%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BA%D0%BB%D0%B5%D1%82%D0%BA%D0%B8%D1%82%D0%B5-%D0%B2-%D1%82%D0%B5%D0%BB%D0%B0%D1%82%D0%B0-%D0%BD%D0%B8-%D0%BD%D0%B5-%D1%81%D0%B0-%D1%87%D0%BE%D0%B2%D0%B5%D1%88%D0%BA%D0%B8", "text": "От всички клетки в човешкото тяло само 43 на сто са човешки. Останалите? Това са микроскопични колонизатори. Разбирането на тази скрита област от нашето тяло – на човешките микробиоти (микрофлора), стремително променят представите ни за различните болести – от алергиите до болестта на Паркинсон, съобщава Би Би Си. Някои медици дори си задават въпроса: какво означава „да бъдеш човек” и в търсене на отговора намират нови методи за лечение. „Те са изключително важни за здравето, коментира професор Рут Лей, директор на департамента по микробиотични изследвания в института „Макс Планк”. Вашето тяло съществува не само за вас”, добавя тя. Колкото и старателно да се миете, всяко ъгълче и всяка гънка във вашето тяло във всеки един момент е обилно населена с микроскопични създания.     Сред тях са бактерии, вируси, гъбички, архибактерии, които обикновено погрешно се квалифицират като бактерии. Най-много тези същества живеят в тъмните и сумрачни дълбини на нашите черва, където няма достъп на кислород. „Вие сте повече микроби, отколкото човек”, казва в беседата си в Би Би Си професор Роб Найт от Калифорнийския университет в Сан Диего. Преди изследователите мислиха, че на всяка човешка клетка в организма се падат по десет микроорганизми. „Тази оценка е преразгледана. Сега съотношението е по-скоро едно към едно, поради което считаме, че ако преизчислим клетките, то всеки от нас е на 43 % човек”, обяснява професорът. Но от гледна точка на генетиката ние се намираме в още по-уязвимо положение. Геномът на човека – това е пълен комплект от генетични инструкции, които има у всеки от нас. Състои се от 20 000 инструкции, които се наричат гени. Но ако се прибавят всички гени на живеещите в нас микроорганизми ще получим резултат от порядъка на 20 милиона. „Ние не сме с един геном, гените на нашата микрофлора по същността си представляват втори геном, който допълва работата на нашия собствен, казва професор Саркис Мазманян от Калифорнийския технически университет. Аз считам, че хора ни правят съчетанието на собствената ни ДНК и ДНК на микробите в нашите черва. Би било наивно да се мисли, че такова количество микроби в нашето тяло не взаимодейства по никакъв начин с организма ни и не влияе на работата му. Учените изследват ролята на микробиотите в храносмилането, в регулирането на имунната система, защитата от болести и изработката на витамини. „Ние откриваме, че тези крехки микроорганизми могат напълно да преобразят нашето здраве. До неотдавна не можехме да си го представим”, казва професор Найт. Това е нов подход към света на микроорганизмите – досега човечеството главно се бореше с тях. След битката с микробите Антибиотиците и ваксините – оръжията на човечеството към такава напаст, като вируса на едрата шарка или златистият стафилокок. Те са спасили много животи. Само че редица изследователи са обезпокоени, че в борбата си с вредните микроби човечеството е могло да нанесе необратими вреди на обитаващите вътре в организмите полезни бактерии. „През последните 50 години ние извършихме забележителна работа по унищожаването на инфекциозните болести, казва професор Лей. Но в същото време ние видяхме и огромен застрашаващ ръст на автоимунните и алергичните заболявания”. „Задачата при работата с микробиота е в това да разберем по какъв начин неговото изменение, настъпило като резултат от успеха ни в борбата с патогените, водят към развитието на цели нови категории болести, с които ще трябва да се справяме, счита ученият. Състоянието на микрофлората учените свързват и с други болести. Например – с възпаление на стомаха, болестта на Паркинсон, с ефективността на лекарствата срещу рак и дори – с аутизма и депресиите. Още един пример – затлъстяването. Гените и диетите безусловно имат тук своята роля, но каква е ролята миклофлората в стомаха? Тук темата става по-сложна Ако ядеш само бургери и шоколади, то такава диета ще повиши риска от затлъстяване и ще повлияе на това какви микроорганизми живеят във вашата храносмилателна система. Много от страдащите от затлъстяване хора не знаят, че в тях живеят „лоши” бактерии, които метаболизират храната по такъв начин, че затлъстяването се усложнява. Но откъде човек да знае за това? Професор Найт направил експеримент с мишки, отгледани в идеални санитарни условия. От раждането си те никога не били влизали в контакт с микроби. „Успяхме да докажем, че ако от слаби или пищни хора вземем и присадим бактерии от изпражненията им на мишки, то мишките затлъстяват или стават слаби в зависимост от това чии бактерии сме им присадили”, коментира Найт. Когато на мишките, получили бактерии от страдащи от затлъстяване хора, добавяли бактерии от слаби, гризачите започвали да отслабват. „Това е достатъчно удивително, нали? Сега въпросът е по какъв начин всичко това може да се приложи при човека”, казва Найт. Прилагането на микроби в качеството им на лекарство към настоящия момент дават големи надежди на медиците. Залежи от информация В кеймбриджкия институт „Сенгер” се срещам с д-р Тревор Лоли, който се опитва да отгледа в лабораторни условия пълна микрофлора както на здрави, така и на болни хора. „При болните например могат да отсъстват някои микроби. Задачата е да ги върнем в организма”, обяснява ученият. Към настоящия момент се появяват все повече свидетелства за това, че възстановяването на микрофлората на болния може да го доведе до ремисия, например при случаите на язвен колит. „Аз мисля, че за повечето болести, които ние изучаваме, скоро ще бъдат намерени конкретни смеси от микроби, които ще се дават на пациентите”, уверен е Лоли. Лечението с микроби като направление в медицината се намира на ранни етапи на развитие, но учените мислят, че скоро регулярният мониторинг на състоянието на микрофлората ще стане обикновена всекидневна рутина. Това ще даде огромно количество информация за нашето здраве. „Удивително е като си помислиш, че във всяка чаена лъжичка от нашите изпражнения се съдържа повече генетична информация за микробите, колкото може да се помести на DVD, казва ученият. Всеки път, когато вие, така да се каже, изхвърляте тези данни, те просто се отмиват без следа”. „Ние виждаме решението така: в недалечно бъдеще всеки път, когато вие ще измивате тоалетната чиния, тя ще прави нещо като мигновен анализ и ще ви съобщава добре ли сте или не. Смятам, че това ще промени всичко”, вярва изследователят.  ", "date": "2018.08.15", "title": "Учени: Повече от половината от клетките в телата ни не са човешки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385473-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%BD%D0%B5-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82,-%D1%87%D0%B5-%D0%B6%D0%B8%D0%B2%D0%BE%D1%82%D1%8A%D1%82-%D0%B8%D0%BC-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B5-%D1%81-e%D0%B2%D1%80%D0%BE%D1%82%D0%BE,-%D1%89%D0%B5-%D0%B5-%D1%81%D0%B0%D0%BC%D0%BE-%D1%81-50", "text": "Бившата еврокомисарка, която се спаси на пост в Световната банка насред мандата си – Кристалина Георгиева, зове българите да не се притесняват, че животът им ще поскъпне от влизането в Еврозоната, защото това поскъпване щяло да бъде само 50%. „Разбирам ги българските граждани, това е и притеснението какво ще стане с цените. Аз смятам, че това притеснение не трябва особено много да си го слагаме на сърце, защото нашите цени на практика с връзването на лева към еврото – те са в евро, само че 50% по-ниски. Ще станат от левове към евро „едно към едно“, обясни банкерката в интервю по БНР. „Ние имаме шанса да бъдем от една много голяма фамилия на по-богати от нас граждани. Така, както когато си купувате жилище, е хубаво да си купите жилище в по-богатия квартал, за да има хубави улици, добри училища, по същия начин нашата банкова система се присъединява към по-голямата система. Не казвам, че ще бъде лесно, в по-бурно море, в което ще плуваме, е хубаво да бъдем на по-голям кораб“, препоръча Георгиева.     „Имаме години, докато сме в чакалнята на Еврозоната. Еврозоната и еврото не е панацея, ако си мислим, че с нея можем да си решим проблемите на образованието, явно грешим“, предупреди тя и призова за реформи особено в тази сфера. „Икономиката на света се променя много бързо, както сме тръгнали, ще се разделим на хората, които могат да пишат алгоритми, и на хората, на които им изчезват професиите от написаните алгоритми“, предрече още световната банкерка. Кристалина Георгиева предупреди още, че лихвите ще растат плавно в следващите години, така че хората с кредити да си направят сметката. Вчера Георгиева представи на премиера Бойко Борисов новоназначения постоянен представител на Световната банка за България, Чешката република и Словакия Фабрицио Дзарконе. Той пристигна в България на 1 август, за да поеме новия пост. ", "date": "2018.08.15", "title": "Кристалина: Българите да не се притесняват, че животът им ще поскъпне с eврото, ще е само с 50%"}
{"url": "http://www.classa.bg/%D1%81%D0%B2%D1%8F%D1%82/item/385468-%D1%82%D0%B0%D0%B9%D0%BD%D0%B8-%D0%B7%D0%B0%D0%BF%D0%B8%D1%81%D0%B8-%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D1%80%D0%B8%D1%81%D1%83%D0%B2%D0%B0%D1%82-%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%BE%D0%B1%D1%80%D0%B0%D0%B7-%D0%BD%D0%B0-%D1%82%D1%80%D1%8A%D0%BC%D0%BF", "text": "Бившата президентска съветничка Омароса Маниголд Нюман е остро критикувана от привърженици на президента Доналд Тръмп и експерти по национална сигурност заради тайните аудиозаписи, които е направила в Белия дом, включително на нейното уволнение от ръководителя на президентската администрация Джон Кели в строго охраняваната Кризисна стая. Маниголд Нюман каза в неделя в телевизионното предаване „Среща с пресата“ на Ен Би Си, че тайно е записала няколко разговора в Белия дом, за да може евентуално да се защити. Част от разговорите й с Кели бяха излъчени в ефир. Критици осъдиха записите като сериозно нарушение на етиката и сигурността. „Кой здравомислещ човек ще сметне за допустимо тайно да записва ръководителя на администрация на Белия дом в Кризисната стая?“, отбеляза в туит Рона Макданиъл, председателка на Националния комитет на Републиканската партия. В записа, който Маниголд Нюман цитира пространно в новата си книга „Unhinged“, Кели се чува да казва, че иска да говори с Маниголд Нюман за напускането й от Белия дом. Асошиейтед прес направи независимо прослушване на записа. „През последните няколко месеца забелязах, че има някои сериозни според мен проблеми с почтеността, свързани с теб“, казва Кели и дава за пример използването от нея на служебни коли, както и „парични и други въпроси“, които за него са равносилни на престъпления, подлежащи в армията на военен съд. „Ако се разделим приятелски… можеш да гледаш на времето, прекарано тук, в Белия дом, като година в служба на нацията и после можеш без проблеми да продължиш, без да се отрази на репутацията ти“, казва той на Маниголд Нюман и добавя: „Извършени са някои сериозни законови нарушения и срещу теб може да бъдат предприети юридически действия, които се надяваме, че можем да контролираме“. Маниголд Нюман каза, че е възприела разговора като „заплаха“ и защити решението си тайно да го запише, както и други разговори в Белия дом. „Ако не разполагах с тези записи, никой в Америка нямаше да ми повярва“, каза тя. Реакцията на Белия дом беше много остра. „Самата мисъл, че член на администрацията ще внесе записващо устройство в Кризисната зала на Белия дом, показва безсрамно незачитане на нашата национална сигурност, а когато после се хвали с това по националната телевизия, това допълнително доказва липсата на достойнство и почтеност на тази недоволна бивша служителка на Белия дом“, каза в изявление говорителката на президента Сара Хъкаби Сандърс.     Омароса Маниголд Нюман и Доналд Тръмп. Снимка: от тв екрана   Кризисната зала е Център за конфиденциална информация, където се взимат най-важните външнополитически решения на държавата и на служителите не е разрешено да внасят мобилни телефони и записващи устройства. „Никога не съм чувал за по-сериозно нарушение на правилата“, каза Нед Прайс, който е работил като говорител на Съвета за национална сигурност в администрацията на Обама и допълва: „Това не е просто нетипично, това е безпрецедентно“. Прайс каза, че никой не проверява служителите за устройства при влизане в стаята, но има знак, ясно показващ, че електронните устройства са забранени. „Кризисната зала е светая светих в един обезопасен комплекс“, каза той, описвайки нарушението като част от културата на пренебрегване на правилата за сигурност в Белия дом при мандата на Тръмп. Той освен това изрази недоумение, защо Кели е решил да проведе подобна среща точно там. В книгата, която ще излезе днес, Маниголд Нюман рисува ужасяващ образ на Тръмп, съдържа и твърдения без доказателства, че съществували негови записи, в които използвал думата „негър“ по време на снимането на неговото риалити „Стажантът“, в което тя е участвала. Маниголд Нюман написа в книгата си, че тя лично не е чула записа. Но в неделя каза на Чък Тод, че по-късно, при пътуване до Лос Анджелис, успяла да чуе записа с Тръмп. „Чух гласа му съвсем ясно, както сега чувам вас“, каза тя в шоуто. От Белия дом вече са се опитвали да дискредитират книгата. Сандърс я нарече „пропита с лъжи и фалшиви обвинения“, а в събота Тръмп нарече Маниголд Нюман „отрепка“. Катрина Пиърсън, съветничка на на кампанията по преизбирането на Тръмп, работила и като говорител на кампанията му през 2016 г., каза, че никога не е чувала Тръмп да използва такъв обиден език, какъвто Маниголд Нюман описва. Тя каза в изявление, че изпитва „съжаление към Омароса, че се излага така, измисляйки непристойни лъжи и изопачава нещата, само за да добие популярност и да се облагодетелства чрез продажба на книги за сметка на истината. Наистина „Смахната работа“ (както би могло да се преведе заглавието на книгата – б.ред.) Юридическата съветничка на Белия дом Келиан Конуей също постави под въпрос доверието към Маниголд Нюман в интервю в неделя за предаването „Тази седмица“ на Ей Би Си. „За пръв път покрай тази книга чух, че Омароса твърди онези ужасни неща за президента“, каза тя, отбелязвайки, че Маниголд Нюман е „се е изказвала възторжено за Доналд Тръмп като бизнесмен, звезда в „Стажантът“, кандидат и всъщност като президент на САЩ“. Маниголд Нюман наистина е била предан защитник на президента в продължение на години, включително отклонявайки, като най-високопоставената чернокожа служителка в Белия дом, обвиненията, че той е расист. Но сега тя казва, че е била „използвана“ от Тръмп, нарича го „мошеник“, който „се маскира като човек, който е готов да се ангажира с различни общности“, а всъщност „наистина е расист“. „Аз бях съучастничка на този Бял дом, който лъже нацията“, каза тя и добави: „Що се отнася до Доналд Тръмп – не знаех що за човек е“.", "date": "2018.08.15", "title": "Тайни записи от Белия дом рисуват ужасяващ образ на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385469-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BD%D0%B5%D1%80%D1%8A%D0%BA%D0%BE%D1%82%D0%B2%D0%BE%D1%80%D0%BD%D0%B8%D1%8F-%D0%BE%D0%B1%D1%80%D0%B0%D0%B7-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%BE%D1%82-%D0%B5%D0%B4%D0%B5%D1%81%D0%B0-%D0%B2-%D1%86%D0%B0%D1%80%D0%B8%D0%B3%D1%80%D0%B0%D0%B4", "text": "  Евсевий, епископ на Кесария палестинска, един от първите историци на древната християнска църква, разказва: “Божествеността на нашия Господ и Спасител Иисус Христос заради своята чудотворна сила, прославяна между всички, привличала към Него с надежда за изцеряване от болести и различни страдания безбройно множество люде, дори и чуждестранници, които живеели далече от Юдея. По тая причина и цар Авгар, който с голяма слава управлявал народите, които живеели зад река Ефрат, но пострадал от тежка болест, неизличима с човешки средства, щом чул за името и чудесата на Иисус, едногласно от всички потвърждавани, веднага Му пратил писмо, с което Го молел да го изцери. Макар Спасителят тогава и да не отишъл пре Авгар, Той обаче го удостоил със собствено писмо, в което обещал да му прати едного от Своите ученици, за да го изцери от болестта и да спаси както него, така и всички близки нему люде. Не много след това обещанието било изпълнено.”     “Ще представя и писмено свидетелство за това – казва Евсевий, - взето из архивата на Едеса, която тогава била царствен град. В книжата на тази архива, в които е записано както старото, така и всичко, извършено при Авгар, се съхранява и това свидетелство. Да изслушаме самите писма, които извлякохме из архивата и буквално преведохме от сирийски език. Те са следните: “Авгар, едески владетел, приветства Иисуса, благия Спасител, който се явил в йерусалимската страна. Аз чух за Тебе и Твоите изцерявания, че Ти ги извършваш без всякакви лекарства и треви. Говорят, че Ти на слепи даваш зрение, на хромите – да ходят, очистваш прокажените, изгонваш нечистите духове, изцеряваш страдащите от дълговременна болест и възкресяваш мъртви. Като чух това да Тебе, аз си рекох, че Ти или си Бог, слязъл от небето, или си Син Божий. И тъй, аз счетох за нужно да те моля с това писмо: посети ме и ме изцери от болестта, от която страдам няколко години! Аз също чух, че юдеите негодуват против Тебе и искат да ти причинят зло. Моят град, макар да не е голям, е прекрасен и в него за двама ни ще има достатъчно място.” Така писал Авгар, когато Божествената светлина само малко го била озарила.” Писмото си Авгар пратил до Спасителя по живописеца Ананий, комуто поръчал да снеме образ от Христа, в случай че Христос няма да дойде при него. Анания предал писмото и взел да разглежда лицето на Спасителя. И понеже поради многото народ не е могъл да дойде близо до Него, той застанал на един камък, откъдето устремил погледа си към Христа, държейки в ръка хартия, на която искал да изпише лицето Му. Но усилията му били напразни поради променливостта на божествената, неизобразима и непостижима слава и благодат на Христовото лице. Но Сърцеведът видял желанието на Ананий, повикал го при Себе Си, поискал вода, умил се, взел една кърпа за лице, обърсал се с нея и изведнъж на тоя убрус се отразило Неговото лице – изписал се Неговият “неръкотворен образ”. Господ дал убруса на Ананий, като му казал: “Иди и предай това на оногова, който те е пратил.” Заедно с образа Спасителя пратил на Авгар писмо, което Евсевий ни предава в своята история. Ето съдържанието на Христовото писмо до Авгар: “Блажен си ти, Авгаре, че си повярвал в Мене, без да Ме видиш. Защото е писано за Мене, че които са Ме видели, няма да повярват в Мене, за да могат невиделите Ме и да повярват и да бъдат живи. Ти Ми пишеш да дойда при тебе. Но Мене Ми предстои да извърша тук всичко, за което съм пратен, и след това да се възнеса при Оногова, Който Ме е пратил. А когато се възнеса, ще ти пратя едного от Моите ученици, който ще те излекува от болестта и ще дарува живот и на тебе, и на другите с тебе.” Авгар с благоволение приел от Анания неръкотворния образ на Спасителя още тогава се изцерил от своята главна болест, която оставила впрочем следи по лицето му. Но после и от това го избавил Тадей, един от 70-те апостоли, пратен в Едеса след Христовото възнесение. “Тия актове, буквално преведени от сирийски, струва ми се – говори Евсевий, - се поместват тук не без полза за читателите.” Авгар оказвал дълбоко благоговение към образа, като заповядал да го оставят в Едеса над градските порти и заповядал, всички минаващи през тия порти да се покланят на образа. В 944 г. императорите Константин Багренородни и тъстът му Роман Лакапин, движими от християнско благочестие, купили неръкотворния образ и го пренесли в Цариград, като го поставили в храма “Св. София”. Това пренасяне на неръкотворния образ се празнува на 16 август.", "date": "2018.08.15", "title": "Пренасяне неръкотворния образ Господен от Едеса в Цариград"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385470-15-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "718 г. - Арабите свалят обсадата на Константинопол.     797 г. - Византийският император Константин VI е ослепен от регентката Ирина Атинянката.   1002 г. - Българската армия под командването на цар Самуил превзема Адрианопол (Одрин).   1248 г. - Започва строителството на Кьолнската катедрала, предназначена да съхранява мощите на Тримата влъхви.   1534 г. - Създаден е орденът \"Общество на Исус\" от Игнаций Лойола и няколко негови съмишленици в Париж.   1570 г. - Открит е възстановеният акведукт Аква Вирг в Рим.   1856 г. - В Шумен е организирано първото театрално представление в България - Михаил Мишкоед от Сава Доброплодни.   1866 г. - Лихтенщайн получава независимост.   1914 г. - В действие е пуснат Панамският канал, който е открит официално 6 години по-късно.   1945 г. - Втора световна война: Японският император Хирохито обявява безусловната капитулация на Япония.   1947 г. - Великобритания предоставя на Индия и Пакистан статут на независими държави.   1948 г. - Състои се церемонията по основаване на Република Корея.   1960 г. - Република Конго обявява своята независимост от Франция.   1969 г. - В Бетъл, щата Ню Йорк, започва легендарният фестивал за музика и изкуства Удсток, на който се събират 800 000 души.   1981 г. - Започва втората международна асамблея \"Знаме на мира - София\".   1990 г. - Президентът Михаил Горбачов възстановява съветското гражданство на писателя Александър Солженицин.   1998 г. - В град Омаг е извършен най-големия терористичен бомбен атентат след началото на конфликта в Северна Ирландия, при който загиват 28 души, а 220 са тежко ранени.   2001 г. - Астрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка.  ", "date": "2018.08.15", "title": "15 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385471-%D0%B3%D0%B8%D1%88%D0%B5%D1%82%D0%BE-%D0%BD%D0%B5-%D1%80%D0%B0%D0%B1%D0%BE%D1%82%D0%B8-%D1%81-%D0%B3%D1%80%D0%B0%D0%B6%D0%B4%D0%B0%D0%BD%D0%B8", "text": "Да сринеш електронната система, от която зависи работата на всеки собственик и управител на фирма в България, не е толкова трудно. За това мероприятие не се изискват нито специални интелектуални качества, нито многогодишна подготовка в кибертерористична база в Северна Корея. Достатъчно е да оставиш Търговския регистър на \"отговорно\" пазене под контрола на лица, чийто най-значим принос към държавното строителство е партийната им книжка. Провалът ще се случи от само себе си, въпрос на време. Всичко започна през март с една дребна, но достатъчно некадърна поправка в Закона за счетоводството (в стил  \"да облекчим малкия и средния бизнес\" ), която доведе до близо 6-месечен хаос в Търговския регистър и забавяния с по 2-4 седмици на заявления със срок \"от днес за утре\". Вписванията на спешни запори, прехвърлянето на дружествени дялове, включването или изключването на членове на управителни съвети, свикванията на общо събрание на акционерите, регистрирането на нови фирми, нотариалните сделки - всяка от тези процедури зависи от работата на регистъра, а забавянията се санкционират за сметка на търговците. В някои от случаите става дума за разпореждания с активи за милиони, някои от случаите не търпят отлагане поради риск от загуба на значителни суми. Нито оплакванията от бизнеса, нито молбите за помощ от самите служители на Агенцията по вписванията не доведоха до промяна.     Само до преди година Борисов заплашваше с уволнение всеки министър, който \"не прегърне идеята за намаляване на опашките за гишетата\". Ако на това му се казва административна реформа и професионално електронно управление, мерси...   Е, сега не само подаването на заявления, а дори проверката за актуалното състояние на дружествата в сайта на Търговския регистър е невъзможна - този път поради технически причини. Хардуерният срив е само капката, която преля последната чаша търпение. Стигна се до абсурдната ситуация, в която  юристи призоваха търговците да спрат да сключват сделки помежду си до второ нареждане ... Всички останали са свободни да се редят на опашки пред гишетата на Агенцията по вписванията насред август. И да бъдат така добри да си плащат по двойна тарифа заради внасянето на заявленията \"на хартия\". Сривове и технически проблеми в Търговския регистър е имало и досега. Никога обаче блокирането му не е продължавало толкова дълго време, без адекватно обяснение за причините и без наказания за виновните. Няма изненада за липсата на разбиране за проблема от страна на Народното събрание - от 240 народни представители в 44 Народно събрание, само 30 притежават диплома по висше юридическо образование. 12,5% от хората, които пишат и поправят законите на Република България, са формално квалифицирани да изпълняват тази дейност. Поне се предполага, че разбират какво гласуват и осъзнават практическите последици от решенията си. Една дузина от депутатите-юристи са възпитаници на Софийския университет. Останалите (с едно изключение*) идват от всевъзможни правни факултети из страната - от ЮЗУ и ВТУ до Бургаския свободен университет. Като за без пари - толкова. Настрана оставяме спекулациите за пъкления план за прикриване на следи на фирми с огромни заеми. Далеч сме от мисълта, че правосъдният министър Цецка Цачева собственоръчно е предизвикала късо съединение в сървърното помещение на Агенцията по вписванията. Но когато за 6 месеца са допуснати 2 срива от подобен мащаб в толкова важна система, все някой трябва да се замисли дали не е прескочил нивото на личната си некомпетентност. Само до преди година Борисов заплашваше с уволнение всеки министър, който \"не прегърне идеята за намаляване на опашките за гишетата\". Ако на това му се казва административна реформа и професионално електронно управление, мерси, ресто.", "date": "2018.08.15", "title": "Гишето не работи с граждани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385472-%D0%BA%D0%B0%D0%BA-%D0%B4%D0%B0-%D1%80%D0%B5%D0%B0%D0%B3%D0%B8%D1%80%D0%B0%D0%BC%D0%B5,-%D0%BA%D0%BE%D0%B3%D0%B0%D1%82%D0%BE-%D0%B4%D1%80%D1%83%D0%B3%D0%B8-%D1%85%D0%BE%D1%80%D0%B0-%D0%B8%D0%BC%D0%B0%D1%82-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F", "text": "На никого не му е приятно, когато някой друг се изявява, прави готини неща или хване, че блесне с нещо. Какъв българин сте, ако в такива кофти ситуации не се опитате максимално много да омаловажите чуждия успех, докато бодете пресолен домат на пейката пред блока и коментирате международното положение с нормални хора като съседите? Така де - те пият ракия всяка вечер с вас, а не се правят на интересни да имат кариери, амбиции и постижения. Ясно е, че няма как някой да е по-умен, по-хубав, по-кадърен и по-голям разбирач от вас. Освен това правенето на готини неща като това да имаш професионална реализация, образование, хоби, да се занимаваш с благотворителност, спорт и да общуваш с умни хора в същината си няма никакъв смисъл, ако човек не изкарва пари от тях и няма кола, и пари в сак в багажника на колата. То успехът се измерва в пари, не в някакви изгъзици. Тоест, какво ще се прави толкова тоя на много отворен и интересен, като само се развива и усъвършенства? Ето как да реагираме, в случай че около нас хора вземат, че постигнат нещо в тоя живот или пък блеснат за момент: Никак. Не реагираме никак. Все едно нищо не се е случило. Просто си пием мастиката и си качваме холестерола с бирени пръчки, както във всеки друг нормален ден. Това е най-доброто. Ако все пак стане дума за постиженията им, защото някой е дръзнал да ги коментира, игнорираме чутото или рязко сменяме темата. Все едно не чуваме какво се говори, дори това да не изглежда логично и адекватно. К'во ти пука? Опитваме се се да омаловажим фактите, колкото и трудно да е това. Обясняваме, например, че стипендията от „Харвард\" не е лошо нещо, но и лято на Слънчака, вместо учене и потене залудо, не е за изхвърляне и ние залагаме на второто.  Защо да се мъчи човек, веднъж се живее? Иначе който, както си прецени, разбира се. Заявяваме, че само арогантни и егоцентрични хора имат такива успехи, останалите нормални хора сме скромни и добри. Обясняваме им, че не може така да имат постижения, защото това наранява чувствата на околните, кара ги да изпитват негативни емоции.     Успехът в България се измерва в пари, не в някакви изгъзици   Все едно по този начин ги обиждат като правят някакви неща, които те не могат или не желаят да правят. Откъдя накъдя всички ще правят едно и също, а някой ще прави повече и ще се отличава? Откъдя накъдя? Започваме с „А ПЪК АЗ, КОГАТО...\" и разказваме история за себе си.  В случай, че някой около нас е срещнал любовта на живота си, умира от щастие и ще се жени, например, обясняваме, че бракът е отживелица и е за хора, които си нямат доверие, след което разказваме история за себе си, без значение дали тя има някаква смислова връзка с контекста на разговора в момента или не. Хвалим случаен човек или животно за нещо съвсем различно в присъствието на човека, който изпъква с разни неща. Изпробвана стотици пъти в човешкия опит дотук и доказано работеща тактика. Пример: Диди идва във компанията, облечена в невероятна и шармантна мега секси рокля на цветя, която събира всички мъжки погледи, женските също. Няколко хора ахват. Сега е перфектният момент да надигнем глас и да кажем: „Жоро, много ми допадат очилата ти, откъде си си взел, искам същите\". Така сменяме темата още преди да има тема. Висш пилотаж. Държим се се сякаш сме лично обидени от случилото се. Нека осанката ни издава, че просто не е редно някакви хора около нас да са по-изявени от нас в който и да било отрязък от време, в каквато и да било област. Така не може. Директно заявяваме, че това е тъпо. Ако ще да става въпрос за спасяване на деца от гладна смърт. Казваме, че това е супер тъпо и е по-яко това, което НИЕ правим в момента. И край. Или че самият човек е тъп и за нищо не става, и да не се прави на интересен. Почваме да го обиждаме за външния му вид, напомняме му, че и той ходи до тоалетната, казваме му, че каквото и да направи, за нищо не става и да не се прави. За по-възвишено се подиграваме на човека, да не звучи като директно заяждане. Няма какво да го щадим и да се офлянкваме. Директно му се присмиваме, че се занимава с някакви неща и че изобщо е жив. И така. Тъпаци, ще се различават те...", "date": "2018.08.15", "title": "Как да реагираме, когато други хора имат постижения"}
{"url": "http://www.classa.bg/%D1%81%D0%B2%D1%8F%D1%82/item/385464-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B0-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D1%85%D0%BE%D0%B4-%D0%B5-%D0%B1%D1%80%D1%8E%D0%BA%D1%81%D0%B5%D0%BB", "text": "Безсрамие, дебелоочие, корупция и дори насилие срещу демонстранти. Румънският уж социалдемократ Ливиу Драгня си е поставил амбициозни цели. Има ли кой да го спре             Направо удивително е дебелоочието, с което Ливиу Драгня се опитва да впрегне румънската държава в служба на своите лични интереси. Доказано е, че лидерът на румънската (уж) Социалдемократическа партия е корумпиран, поради което беше и осъден на първа инстанция. В момента Драгня има амбицията да е не само задкулисен кукловод в румънската политика, а и съвсем открито да вземе властта в страната. За целта обаче е нужно да бъдат променени законите, ако не и да бъде съборен президентът на страната.     Тези планове трябва да алармират европейските институции – защото са точно толкова тревожни, колкото и унгарската „нелиберална демокрация\" или тъй наречената „съдебна реформа\" в Полша. В Румъния на всичкото отгоре полицията извърши насилия срещу демонстрантите – насилия, които по никакъв начин не са съизмерими с предизвикалите ги действия на протестиращите. Австрийското европейско председателство в лицето на канцлера Курц осъди насилията в Букурещ. Да видим обаче какво следва оттук насетне. Защото по други въпроси Курц обича да се демонстрира като много енергичен човек...", "date": "2018.08.15", "title": "Събитията в Румъния са скандал. На ход е Брюксел!"}
{"url": "http://www.classa.bg/%D1%81%D0%B2%D1%8F%D1%82/item/385465-%D0%B8%D0%B4%D0%B5%D0%B8%D1%82%D0%B5-%D0%B7%D0%B0-%D1%80%D0%B0%D0%B7%D0%BC%D1%8F%D0%BD%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B8%D1%85%D0%B0-%D0%BE%D1%89%D0%B5-%D1%80%D0%B0%D0%B7%D0%BB%D0%B8%D1%87%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE", "text": "Сръбският президент Александър Вучич се отказа от намерението си за бързото постигане на сделка, с която да бъдат затоплени отношенията с Косово, след като германският канцлер Ангела Меркел заяви, че няма да има преначертаване на граници на Балканите. През изминалата година държавният глава се ангажира с план за решаване на въпроса с Косово, което се отцепи от Сърбия в края на 90-те години. Но след като Меркел отхвърли появило се в публичното пространство по-рано тази седмица предложение за разделяне на Косово на етнически принцип, Вучич заяви, че  нормализирането на отношенията с Косово ще отнеме повече от предвиденото.     „За Германия преначертаването на граници е свършено, така че как бих могъл аз да се опълча на това?“, попита Вучич репортери в Белград. „Вече е очевидно, че това ще отнеме по-дълго време, отколкото някои са планирали. Относно факта, че някои смятаха, че това може да бъде свършено за два или три месеца – забравете за това“, посочи той. Това е промяна на позицията на Белград, след като  , че е готов на компромис по отношение на определянето на сръбската граница с Косово, въпреки че според наблюдатели позициите на двете страни остават твърде далеч една от друга. Германският канцлер отхвърли всякаква възможност Сърбия да поеме контрол върху области в Косово, населени предимно с етнически сърби, посочвайки, че границите на региона са фиксирани и няма да се обсъждат никакви промени. Решаването на конфликта между Белград и Прищина е от особено значение и за двете държави, като ЕС даде да се разбере, че без споразумение с Косово Сърбия няма шансове да се присъедини към блока – което тя се надява да направи през следващите десет години. В отговор на появилото се предложение за разделяне Косово издигна свое, което предвиждаше разширяването на региона по-навътре на сръбска територия, обхващайки още три общини. Според косовския президент Хашим Тачи подобно преначертаване на балканските граници би могло да сложи край на напрежението между двете страни. В интервю за Ройтерс, публикувано по едно и също време с изказването на Вучич, държавният глава заяви, че ще представи плана си на своя сръбски колега по време на предстоящата им среща в Брюксел през септември. „Със сигурност сега е моментът за поправяне на границата между Косово и Сърбия, която е дълга около 400 км“, каза Тачи. По думите му това ще спомогне за избягването на междуетнически проблеми и създаването на автономни региони като Република Сръбска в Босна и Херцеговина. В интервюто си Тачи не уточни какво ще получи Белград в замяна на своите територии, но на свой ред отхвърли възможността за разделяне на Косово. Дълбокото разминаване в позициите на двамата президенти бе подчертано и от думите на Тачи, че Западът ще подкрепи споразумение между него и Вучич, което би могло да бъде постигнато до февруари 2019 г.", "date": "2018.08.15", "title": "Идеите за размяна на територии задълбочиха още различията между Сърбия и Косово"}
{"url": "http://www.classa.bg/%D1%81%D0%B2%D1%8F%D1%82/item/385466-dow-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D1%80%D1%8A%D1%81%D1%82-%D0%BE%D1%82-%D0%BD%D0%B0%D0%B4-100-%D0%BF%D1%83%D0%BD%D0%BA%D1%82%D0%B0-%D1%81%D0%BB%D0%B5%D0%B4-%D1%83%D1%81%D0%BF%D0%BE%D0%BA%D0%BE%D0%B5%D0%BD%D0%B8%D0%B5-%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "Wall Street завърши борсовата сесия във вторник на зелена територия, след като турската лира успя да се оттласне от рекордното дъно, до което достигна през последните седмици. Индексът на сините чипове  Dow Jones industrial average  се увеличи с 0,45% до 25 299,92 пункта, което сложи край на четиридневната серия от спадове на показателя.     По-голям ръст отчете по-широкият измерител  S&P 500 , който нарасна с 0,64% до 2839,96 пункта, както и технологичният бенчмарк  Nasdaq composite , който се покачи с 0,65% до 7870,89 пункта. Технологичният сектор допринесе за ръстовете, като акциите на  Apple  and  Amazon  се покачиха със съответно с 0,4% и 1,2%. Междувременно банковите книжа също отбелязаха поскъпване – тези на  Goldman Sachs ,  Citigroup  и  Morgan Stanley  се увеличиха с над 1%.     Междувременно  лирата  поскъпна с 8% до 6,35 лири за долар, след като турската валута отбеляза рекордно ниска стойност от 7,24 лири за долар в понеделник. Валутата е под напрежение в последно време, отбелязвайки спад от 33% от началото на годината. Последното понижение се дължи на разрасналия се конфликт между Вашингтон и Анкара във връзка със задържания в Турция американски пастор Андрю Брънсън, обвинен в съпричастност към опита за преврат в Турция от 2016 г. Според главния пазарен стратег на FBN Securities Джеръми Клайн понижението в американските акции, свързано с Турция, ще бъде краткотрайно. „Турция не е член на Европейския съюз или на еврозоната, така че е по-малко обвързана с европейските банки, което означава по-малко проблеми за нас“, заяви Клайн. Доходността по американските държавни ценни книжа  отбеляза леко покачване след стабилизирането на лирата. Доходността по  10-годишните облигации  достигна 2,891%, а тази по  30-годишните ценни книжа  се покачи до 3,058%. Междувременно цената на  петрола  остава без промяна. Фючърсите върху американския лек суров петрол  WTI  поевтиняват минимално от 0,01% до 67,19 долара за барел. Цената на международния бенчмарк  Брент  също спада с 0,01% до ниво от 72,60 долара за барел. Златото  от своя страна се намира на зелена територия с ръст от 0,22% до 1201,50 долара за тройунция.", "date": "2018.08.15", "title": "Dow завърши с ръст от над 100 пункта след успокоение на ситуацията в Турция"}
{"url": "http://www.classa.bg/%D1%81%D0%B2%D1%8F%D1%82/item/385467-%D0%B4%D0%BE%D0%B3%D0%BE%D0%B2%D0%BE%D1%80%D0%B8,-%E2%80%9E%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8%E2%80%9C-%D0%B8-%D0%BD%D0%B0%D0%B5%D0%BC%D0%BD%D0%B8%D1%86%D0%B8-%D1%80%D1%83%D1%81%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D1%81%D1%82%D1%8A%D0%BF%D0%B2%D0%B0-%D0%B2-%D0%B0%D1%84%D1%80%D0%B8%D0%BA%D0%B0", "text": "Инвестиции, оръжейни продажби, командировани „съветници“ или наемници – след години на безразличие Русия започва мащабно завръщане на африканския континент, където става партньор и конкурент на европейците, а също и на Китай. Светлина върху действията на Москва в Африка хвърли на 30 юли убийството на трима руски журналисти в Централноафриканската република – те разследваха на място дейността на наемниците от всяващата страх руска частна военна компания „Вагнер“, проявила се вече и в Сирия. От началото на годината Русия изпрати в ЦАР петима офицери и 170 цивилни инструктори (наемници от „Вагнер“ според някои експерти), достави оръжия на тамошната армия, след като си издейства изключение от ембаргото на ООН, и охранява сега президента, чийто съветник по сигурността е руснак. Доставки на оръжия в Камерун за войната му срещу джихадистите от „Боко харам“, военно партньорство с ДР Конго, Буркина Фасо, Уганда и Ангола, сътрудничество в сферата на мирния атом със Судан, в минната индустрия – със Зимбабве и в алуминия – с Гвинея: от три години насам Русия неспирно засилва позициите си в Африка и през последните месеци тенденцията изглежда се задълбочава. Същевременно Русия разширява партньорските си връзки, които вече не се свеждат до традиционните Алжир, Мароко, Египет и Южна Африка – федерацията търси съюзници в Субсахарска Африка, където доскоро почти не присъстваше. „Африка все още е на последно място сред външнополитическите приоритети на Русия, но постепенно придобива все по-голямо значение“, изтъква историкът Дмитрий Бондаренко от Руската академия на науките. Договорите вземат връх над идеологията Съветският съюз поддържа десетилетия наред много активно присъствие на континента в рамките на идеологическата си война със Запада, подкрепя африканските освободителни движения, а след деколонизацията изпраща на място десетки хиляди съветници.     Според анализатори на снимки от личната страница на президента на ЦАР Фостен-Арканж Туадера се откриват руски военни инструктори   Покрай разпадането на СССР, икономическите трудности и вътрешнополитическите борби в Русия през 90-те Москва изоставя позициите си в Африка. По липса на средства се затварят все повече посолства и консулства, програмите за подпомагане се спират, отношенията се свиват като шагренова кожа. Едва през 2000-те Кремъл започва да възстановява мрежите си; лека-полека се връща на континента, търсейки и нови партньори, доколкото идеологията е изместена от сделки и продажби на оръжия. През 2006 г. например президентът Владимир Путин прави посещения в Алжир, Южна Африка и Мароко. Три години по-късно приемникът му за един мандат Дмитрий Медведев с делегация, включваща 400 руски бизнесмени, подписва ред договори по време на обиколка из Египет, Ангола, Намибия и Нигерия. И вече през март т. г. първият дипломат на Русия Сергей Лавров обикаля пет африкански държави, а през май многобройни представители на континента участват в Санктпетербургския икономически форум, традиционно място за срещи на руските делови среди. Русия се ръководи най-вече от икономически интереси, а стремежът на африканските държави е да се сдобият „с още един партньор, сиреч нов канал за инвестиции и развитие, и с подкрепата на една могъща страна на международната сцена“, обяснява руският аналитик Евгений Корендясов, бивш посланик в няколко африкански страни. „Сериозна алтернатива“ Русия не е колонизирала в миналото Африка, съответно се надява въпреки известното взаимно подценяване да се представи като алтернатива на европейските държави и Китай за африканските страни, мнозина от чиито лидери са следвали в съветски университети. И най-добър пример за това е ЦАР, защото никога не е била близка до Съветския съюз по време на Студената война, но днес търси помощта на Русия, за да подсили войските си, трудно издържащи напора на въоръжените групировки. „След 2014 г. и анексията на Крим Русия се противопоставя на Запада и открито демонстрира желание отново да стане световна сила. И съответно няма как да пренебрегва един от регионите на планетата“, посочва Бондаренко. Според него Москва цели да постигне в Африка не толкова икономически резултати, колкото „политически напредък“. „По-рано страните, с които Западът не искаше да сътрудничи, като Судан или Зимбабве, можеха да се обърнат само към Китай. Но Русия вече представлява сериозна алтернатива“, отбелязва той. По думите му „преди нещата стояха другояче и това може осезаемо да промени геополитическия ред на (африканския) континент“.", "date": "2018.08.15", "title": "Договори, „съветници“ и наемници: Русия отново стъпва в Африка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385463-%D0%BB%D1%8F%D1%82%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B1%D1%83%D1%82%D0%B0%D1%84%D0%BE%D1%80%D0%B8%D1%8F", "text": "За някои политици в България думата \"отпуск\" явно е неприлична. И започва да кипи една имитация на дейност, в която приятното се съчетава с полезното           Както се казва - разни хора, разни нрави. В Германия всички знаят кога канцлерката е в отпуск, но не и какво прави през това време. Попитана миналия месец какви са плановете ѝ, тя каза, че с нетърпение очаква почивката си, но (както винаги) няма да съобщава подробности за нея. По-важно е, че докато е в отпуск, германската канцлерка не говори всеки ден пред репортери, не пише във Фейсбук и въобще не занимава никого със себе си.   Българските политици са винаги на работа   В България човек може да остане с впечатлението, че някои политици са на работа, дори когато са в отпуск. Особено за онези, които са на власт, самата дума „отпуск\" изглежда е неприлична. И няма как да е иначе, след като самият премиер обявява: „Тази година, както и през последните 17, няма да излизам в отпуск\". Посланието е ясно: народът трябва да вижда и да чува, че властта никога не се отпуска и не спира да се грижи за него. И се започва една имитация на дейност, в която приятното се съчетава с полезното. Като по предварително изготвен график министри и всякакви управленци с повод и без повод се редуват по медиите. Явно обаче делата им ги задържат все край морето, та изявите им са съсредоточени на изток от линията Тутракан-Малко Търново. Тази бутафория е доста плоска, а понякога и много смешна. Както е известно, например, българската еврокомисарка отговаря за цифровата икономика и цифровото общество. Което не ѝ попречи да даде началото на \"Световен симпозиум по мановия мед\" в Царево и да „открие ключовия дискусионен панел\" за опрашването. Тя, разбира се, отчита дейност на друго място, но явно е силно повлияна от стила на излъчилото я правителство. Не ѝ отстъпва министърката на туризма, която сигурно няма време за сън от неуморни лични проверки по морето (както зимата – по планините). Тук възможностите за оправдаване на непрекъснатите разходки (и самото съществуване на министерството) са неизброими: плажове, чадъри, спасители, чистота на водата, заведения, къмпинги... Това лято с трайното си присъствие в новините се запомни разкритието, че един 4-звезден хотел няма сифони в баните. По същите места и на същото поприще (но като че ли в обратна посока) се изявява и един от вицепремиерите. На пресконференция в Бургас, откъдето е родом, той отчете затваряне на две заведения като резултат от борбата с шума, която по думите му „е борба с новата чума на 21 век\".   Поддържане на пропагандния огън   Демонстрацията на грижа за народа не е единствен мотив за лятната политическа активност. Задължително е освен това пропагандният огън да се поддържа непрекъснато, за да не би електоратът да се отпусне и да забрави за партийните идеи. А трябва и веднага да се реагира на всякакви непредвидени събития, както и непрекъснато да се дава отпор на противника. Затова явно в постоянна готовност чакат дежурни говорители по всички въпроси. Като това се отнася не само за управляващите, а и за опозицията. Точно за нея началото на отпускарския сезон се оказа трудно. Тъкмо бе нанесла медийния удар с „десетките хиляди на Бузлуджа\" и новата си „Визия за България\", и не щеш ли стана инфекцията с истанбулския арест на бургаския съветник с Ролс-Ройса. Та се наложи цяла пресконференция на „Позитано\" да доказва, че той бил давал само по 70 лева и че БСП няма „черна каса\". Което не бе лесна задача, след като от местната партийна организация издайнически вече бяха съобщили, че не помнят по колко е давал – дали 20, дали 30, или 50 хиляди. В това отношение в управляващата партия цари много по-добра организация - без неподготвени изказвания. Затова и нейните дежурни не бият път до София, а се включват по телевизията директно от Морската градина в Бургас или пристанището на Варна.   Лидерски дебат   Но главните роли все пак се изпълняват от лидерите. Председателката на социалистите е избрала да присъства само духом чрез почти всекидневни „включвания\" по злободневни въпроси във Фейсбук. В това отношение тя все по-неприкрито се прави на Доналд Тръмп. Трябва само да поработи за повече краткост и да съкрати поетичните отклонения, но с остротата на езика и доста хлабавата връзка с действителността го докарва. Иначе в изявите ѝ се забелязва известно раздвоение между левите и дясно-консервативно-националистическите идеи, с все по-видим стремеж да се прави и на Виктор Орбан.     Премиерът и лидер на управляващата партия залага на личното присъствие и на вече изпитаните форми. Вероятно поради липса на достатъчно ленти за рязане (само две – на санирани сгради и на един газов „лупинг\"), той набляга на почти всекидневни „инспекции\" на място, съпътствани от хвалби и обещания по традиционните теми: магистрали, строителство, ремонти, ръст на икономиката, бюджета и доходите, спад на контрабандата и т.н.. Прави впечатление, че в неизменно присъстващата компания от репортери премиерът е отново във форма и пак пълни рубриката „Цитат на деня\". Като например: „Ердоган каза, че през България ще минава всичко без емигранти\". Или: „Китайският премиер като видя тракийското злато, не можем да го дръпнем от витрината. И сега ходи и го разправя по цял свят\". За какво е удобно лятото? Иначе работата си тече. Даже някои от най-важните, но по-неудобни работи е най-добре да се свършат през лятото – за да няма излишен шум. Като например да се обяви, че най-скъпата поръчка за строителство на пътно съоръжение отива пак при обичайните печеливши. Или че милионите за поддържане на т.н. студен резерв (най-сладката хапка в енергетиката) отиват при обичайно абонираните, чиито ТЕЦ-ове при нормални условия не биха могли или въобще не би трябвало да работят. Както и внезапно да се налее половин милиард за ремонт на язовири, без каквато и да било обосновка и сметка за конкретните обекти и нужните разходи, на държавна фирма, която не само няма нужната експертиза, но е прочута главно с пълната липса на прозрачност. Лятото е най-подходящо и за публикуване на имуществените декларации на политиците. Една от които отразява продължаващото забогатяване на депутат от ДПС (който не стъпва в парламента и в тоя смисъл е в постоянен отпуск), на чиято внезапност никой не обръща внимание – нито повечето от медиите, нито съответните органи, нито останалите партии. Впрочем, в Истанбул заедно със съветника от БСП с Ролс-Ройса беше арестуван и бивш депутат от ДПС. А и следите на споменатите милиони за енергийни и за хидроинженерни нужди също водят към тази партия. От нея обаче не се чува нито дума. Нея тази лятна политическа бутафория изобщо не я засяга. Тя е над тия работи. Разни хора, разни нрави.", "date": "2018.08.15", "title": "Лятна политическа бутафория"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385458-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес е добре да прекарате целия ден с близките си хора - да излезете на чист въздух сред природата, да се разходите, да играете и дори да спорите заедно. Ценете това време, защото рядко имате възможност да сте заедно. Помощ от приятел не чакайте, дори ако ви е обещал милиони в заем. Въобще не е желателно да взимате заеми. В крайна сметка, отпускът е пред вас, а работата е минимална. ТЕЛЕЦ ( 21 април - 21 май )  Препоръчва се, да се съсредоточите върху материалната сфера, за да не изпаднете във фалит. Ако се изправите пред някои спешни и глобални задачи, изпълнете ги веднага. Ще трябва да защитите своята гледна точка в семейството. Ако това не е първият случай, когато доказвате вашата правота, тогава има надежда, ситуацията да се обърне във ваша полза. БЛИЗНАЦИ ( 22 май - 21 Юни ) Очакват ви важни, но приятни новини за човек, когото наистина обичате. Но не е необходимо да правите прибързани заключения и освен това да ги изразявате пред любимия човек. В материален план, денят е добър, само избягвайте скъпите покупки. Бизнесмените, ще имат шанс да разширят бизнеса си.   РАК ( 22 юни - 23 юли ) Не препоръчително да се захващате със сто неща наведнъж, в противен случай всичките ви сили ще отидат на вятъра. Грешки могат да възникнат във финансовите сметки, но в любовта, напротив, всичко ще е точно. Новият ви избраник, на срещата ще дойде точно на време, а също ще признае чувствата си. Само не се опитвайте да „играете“ и хитрувате\", защото сами може да попаднете накрая в капана. ЛЪВ ( 24 юли - 23 август ) Още от сутринта, ще се чувствате уморени и разбити. В морален план, наистина сте претоварени. Но от физическият труд, не трябва да се отказвате. Той ще ви донесе повече ползи, отколкото интелектуалната работа. Денят е благоприятен, за борба с вредните навици. ДЕВА ( 24-ти август - 23 септември ) Очаква ви труден ден, така че не трябва да разчитате на лесни успехи. Тестовете в любовта могат да бъдат преодолени само по един начин, с компромиси. Един добър ден за големи покупки, които ще се окажат качествени и полезни. Вечерта, може леко да се изнервите, заради близък роднина. ВЕЗНИ( 24 септември - 23 октомври) Лесно ще отгатвате желанията на близките, което ще ви е от полза. Ще може да реализирате вашите мечти, ако не сте твърде необщителни и мрачни. Настойчивост ще ви бъде необходима, по отношение на професионалните въпроси. Когато общувате с колеги, пазете дистанция, в противен случай конфликтът е неизбежен.   СКОРПИОН ( 24 октомври - 22 Ноември ) Не се препоръчва да давате сила на емоциите си, в противен случай много от ситуациите в живота, ще се окажат не по силите ви. За творческите си планове, не говорете, особено с колеги и приятели. Може да се срещнете с хора, които отдавна не сте виждали - те ще ви дадат нови идеи. В храната, трябва да ограничите, мазните и солени продукти.   СТРЕЛЕЦ ( 23 Ноември - 21 Декември ) Днес, ще се ядосвате на себе си, че сте пропуснали много възможности в миналото. Ако имате надеждни приятели, тогава може съвместно да правите планове в работата. Във финансовата сфера, всичко ще бъде наред. Ще върнете стар дълг и ще ви предложат взаимноизгодно сътрудничество. Възможни са новини от приятел, живеещ в чужбина. КОЗИРОГ (22 Декември - 20 януари ) Очаква ви плодотворен ден, особено ако от ранно сутринта се заемете активно с работа. Не отлагайте за бъдеще, дори и малките дела, също така не заемайте пари на нови познати. Благоприятни ще бъдат пътуванията по лични въпроси. Най-важното е, да вземете някой близък човек с вас, може да се нуждаете от помощ.  ВОДОЛЕЙ ( 21 януари -  19  февруари ) Днес в много случаи, ще ви помага интуицията, въпреки че е по-добре да разчитате на опита и натрупаното знание. Правилното решение в личния ви живот, ще дойде спонтанно. Вечерта може да попаднете в конфликтна ситуация, ако не слушате близките си. Задайте си конкретна цел, за да не загубите шанса за успех.   РИБИ ( 20 февруари - 20 март ) Не е препоръчително да се самозалъгвате, ако искате да спечелите доверието на личностите, от които се интересувате. Неблагоприятни обстоятелства на работното място, са възможни за тези, чиято цел е кариерното развитие. Укрепете имунната си система, ако често боледувате от настинки. Наблегнете на витамините и спортните упражнения.", "date": "2018.08.15", "title": "Дневен хороскоп 15 август"}
{"url": "http://www.classa.bg/%D1%81%D0%B2%D1%8F%D1%82/item/385459-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D1%81-metoo,-%D0%BA%D0%BE%D0%B3%D0%B0%D1%82%D0%BE-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%BA%D0%B0-%D0%B1%D1%8A%D0%B4%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%BC%D1%8A%D0%B6", "text": "Случаят изглежда като добре познатата история за сексуален тормоз, но обърната с главата надолу. Авитал Ронел, световноизвестна професорка по германска и сравнителна литература в Нюйоркския университет, е обвинена за това, че е упражнявала сексуален тормоз върху бившия студент на университета Нимрод Рейтман. След 11-месечно разследване властите установяват, че професор Ронел, описвана от колегите си като \"една от съвсем малкото истински звезди на съвременната философия\", е отговорна за сексуален тормоз - и вербален, и физически спрямо бившия й възпитаник. Университетът намира преподавателката си за отговорна за тормоза и я отстранява от следващата учебна година.  Според документите от разследването целият тормоз е продължил в рамките на 3 години като в служебната комуникация помежду им тя се обръща към него с редица ласкави, но определено непрофесионални обръщения като \"Сладко пухкаво бебе\", \"най-обичаният от мен\", \"моят поразителен и красив Нимрод\" и други. Също така той свидетелства за това, че тя го целувала често, докосвала го доста повече от приемливото, карала го дори да спи в леглото й, държала го за ръка и му пишела редовно. А когато той отказал това да продължава, тя заявява, че повече няма да работи с него, ако продължава със същото поведение. Интересното в случая е, че 32-годишният в момента Нимрод Рейтман е гей и дори вече е омъжен, а проф. Ронел отдавна е обявила, че харесва жени.  Случаят идва в среда, доминирана от движението срещу сексуалното насилие срещу жените #MeToo и повдига важен въпрос за феминистките - каква трябва да е реакцията, когато една от тях самите (проф. Ронел е активна в борбата си за правата на жените) бъде въвлечена в такъв скандал като обвиняема. Скоро след като университетът взе окончателното решение по казуса тази пролет, група учени от цял свят, включително изтъкнати феминистки и защитнички на правата на жените, изпратиха отворено писмо до образователната институция, в което защитават професор Ронел. Джудит Бътлър, автор на книгата \"Gender Trouble\" и една от най-влиятелните феминистки в научните среди към момента, беше на първо място в списъка с подписалите се в защита на обвинената професорка. \"Въпреки че нямаме достъп до поверителните материали по случая, всички сме работили в продължение на много години в непосредствена близост с професор Ронел. Всички сме виждали връзката й със студентите, а някои от нас са запознати и с личността, която е води тази злонамерена кампания срещу нея\", се казва в писмото. Там също се обръща внимание на постиженията в науката на проф. Ронел, нейното принципно благородство и уважението, което си е спечелила в световен мащаб - неща, които тежат на фона на по-голямата картина. Според критиците на писмото, защитаващо репутацията на професорката, написаното в него носи ехото на предишни защити спрямо могъщи мъже, злоупотребявали със служебното си положение.  Самата Ронел отрича каквито и да е обвинения в сексуален тормоз. \"Нашите комуникации, за които Рейтман сега твърди, че представляват сексуален тормоз, са били между двама възрастни - и двамата хомосексуални, които споделят еврейски корени както и увлечение по цветистата и пищна комуникация, възникнала от общия ни бекграунд и чувствителност. Тези съобщения бяха желани, на тях се отговаряше и бяха окуражавани от него в период от три години\", коментира тя случая пред New York Times. Рейтман подава жалбата си срещу бившата си наставничка две години, след като завършва Нюйоркския университет, обвинявайки я в сексуален тормоз, сексуално насилие, преследване и отмъщение. През май университетът установи, че професор Ронел е виновна по обвиненията за сексуален тормоз и я е осведомил за другите твърдения срещу нея. Рейтман и адвокатът му сега подготвят и дело срещу професорката. И неговата, и нейната версия за историята обаче носят със себе си ехото на други случаи на обвинения в сексуален тормоз. Според спомените на младия мъж той е бил уплашен от наставничката си и от властта, която тя имала над него и академичното му бъдеще. Често обаче нейното поведение го карало да се чувства насилен. От другата страна - проф. Ронел твърди, че Рейтман отчаяно търсел вниманието и насоките й. Проблемите реално започват през 2012 г., преди официално младият мъж да започне следването си в университета. Професор Ронел го поканила да остане с нея в Париж за няколко дни. В деня, в който той пристигнал, тя го помолил да я почете поезия в спалнята й, докато прави следобедна си дрямка.  \"Това вече беше червена лампа за мен. Но също си помислих: \"Добре, тук си вече, по-добре не прави скандали\". Впоследствие тя го вкарала в леглото си, започнала да го докосва и да го целува. На другия ден той поставил проблема и двамата се изяснили. В Ню Йорк обаче нещата продължили. През октомври 2012 г. по време на урагана Санди тя се появила пред вратата на апартамента му, тъй като при нея нямало ток. Успяла да го убеди, че няма нищо лошо в това да спят в едно легло, а когато легнали, тя отново започнала да го опипва и целува. Ронел отрича всички твърдения за контакт от сексуален характер. По нейни думи тя останала само две нощи в апартамента на Рейтман и то след негова покана. Разследването в крайна сметка заключва, че няма достатъчно доказателства за това, че професор Ронел действително е извършила сексуално посегателство срещу студента си, най-вече защото няма свидетели на нито една от ситуациите. Имейлите й обаче потвърждават версията за сексуалния тормоз. В един от тях тя пише:  \"Събудих се с лека треска и болки в гърлото. Ще се постарая много да не те целувам, докато ситуацията с гърлото не стигне до безопасно решение. Определено няма да ми е лесно!\" В други свои писма към него тя описва почти сексуални фантазии между тях двамата. В своя защита професорката твърди, че не е имала представа, че този тип комуникация представлява толкова голямо неудобство за вече бившия й студент. Според Рейтман обаче тя започнала да се държи отмъстително, когато той се оплакал от поведението й спрямо него. Тя си отмъщавала, пишейки му проформа препоръки за работа, с което застрашавала кариерното му развитие. Разследването обаче открило, че препоръките, които той е получил, са съпоставими с тези, които тя писала и на други свои студенти. А в крайна сметка той все пак успява да си осигури след това стаж. Интересният момент е, когато проф. Ронел и тези, които я подкрепят, се опитват да дискредитират обвиняващия я по познати начини. Задава се въпроса защо чак сега е подал жалбата си и още повече - защо е поддържал такава интимност с нея, при все че му е било толкова неприятно. Даян Дейвис, председател на катедрата по реторика в Тексаския университет, която също е подписала писмото до университета, подкрепящо професор Ронел, коментира, че едно от най-тревожните неща е употребата на \"Член IX\", който най-често се използва от активистите за правата на жените. А сега е насочен именно срещу феминистка. Според нея законите за защита от сексуално насилие в този случай са извъртени по неуместен начин и дори обърнати срещу самите себе си. Самият Член IX е въведен в правилника на Нюйоркския университет като отговор на сексуалното насилие срещу студентки. В по-голямата си част обаче той защитава правата на мъже студенти от мъже агресори. В крайна сметка обаче и двете страни по случая се чувстват малко или много ощетени.  От една страна, Рейтман се оказва в центъра на един мащабен дебат за сексуалното насилие, при това използван като аргумент за гледна точка, която сам той не защитава. От друга, професор Ронел се оказва сравнявана с някои от големите \"хищници\" в Холивуд, което е тотален контрапункт на всичко, за което се е борила тя в професионалната си кариера.", "date": "2018.08.15", "title": "Какво става с #MeToo, когато феминистка бъде обвинена в сексуално насилие над мъж"}
{"url": "http://www.classa.bg/%D1%81%D0%B2%D1%8F%D1%82/item/385460-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D0%B0%D1%80%D0%B0%D0%B1%D1%81%D0%BA%D0%B8%D1%8F-%D1%81%D0%B2%D1%8F%D1%82", "text": "В сегашната криза Ердоган спешно се нуждае от съюзници. Личността на турския президент обаче поляризира и разделя целия арабски свят. Подкрепа и солидарност оттам явно няма да има.           Президентът Ердоган смята, че турската лира се е сринала най-вече поради наличието на фалшиви новини в интернет. В началото на седмицата той заяви, че разпространяването на такива новини е равнозначно на държавна измяна, нарече авторите на подобни съдържания \"икономически терористи\" и ги обяви за \"предатели\". Преди това вътрешното министерство оповести, че ще цензурира критични коментари в социалните медии. А ето и резултатите дотук: От 7 август досега са били идентифицирани 346 потребителски профила, в които по провокативен начин бил коментиран сривът на турската лира.     Политологът от Центъра за турски изследвания и интеграционни проучвания в Есен Юнус Улусой предполага, че тези изявления на Ердоган допадат на неговите привърженици. За разлика от предишни икономически кризи този път Ердоган като нищо би могъл да убеди част от населението, че чужда суперсила е обявила \"икономическа война\" на Турция и иска да дестабилизира страната. \"Ердоган ще заложи на тази карта, въпреки че причините за кризата са вътре в самата Турция\", казва Улусой.   Отношението на арабите е нееднозначно   Според него обаче, в дългосрочна перспектива Ердоган няма да има задоволително обяснение за срива на турската лира. Турският президент винаги се е хвалил, че именно на него се дължи забележителният икономически ръст. Сега обаче се случва точно обратното. \"В момента турците все още не усещат кризата сериозно, но скоро и това ще стане. Голяма част от тях навярно ще загубят работните си места, а доходите им ще се свият от високата инфлация\", казва политологът. Открит въпрос е дали и тогава Ердоган ще успее да обедини електората около себе си. Арабският свят също следи с напрежение кризата в Турция. Живеещият в Лондон блогър Мохамед Юмех писа в Туитър, че арабите имат нееднозначно отношение към Ердоган. \"Едни го смятат за диктатор, спечелил избори, които навярно не са били изцяло демократични. А други искат да му подражават, но в различна среда\". Явлението „Ердоган\" е интересно както за демократите, така и за автократично настроените араби. Личността на турския президент разделя и поляризира обществото не само в Турция, но и в арабския свят. За Ердоган се оказва благоприятно това, че в лицето на Доналд Тръмп сега си намери не само могъщ противник, но и политик, който смята икономическите санкции за легитимен инструмент на политиката, поради което ги прилага масово. Колумнистът Абдел Бари Атуан пише в интернет, че Тръмп е настроил широки слоеве от арабския свят срещу себе си: \"Както шиитите, така и сунитите са зле настроени към неговото правителство, а и към неговата страна\", четем в „Rai al-youm\". С други думи – водещите ислямски държави – като например Турция или Иран, които спадат към различни религиозни лагери, биха могли да се обединят срещу Тръмп.   \"Един срещу друг са застанали един голям и един малък Тръмп\"   Коментаторът на излизащия в Бейрут и Лондон вестник \"Ал Хаят\" Хазим ал-Амин гледа на нещата другояче. „Изявлението на Ердоган, че американците имали долара, а турците - своя Бог – е твърде странно. То нарежда Ердоган в редиците на политическите популисти, които залагат повече на религиозни изявления, отколкото на разумната политика\", каза той. Според него, към същата група спадат още Доналд Тръмп, Бенямин Нетаняху, Владимир Путин и Али Хаменей „Всички те искат поне отчасти да заместят политиката с религия\".   Eрдоган на посещение при приятели: Катар, ноември 2017   Хазим ал-Амин твърди още, че в отношенията между Турция и САЩ сега са застанали един срещу друг един голям и един малък Тръмп. Затова \"катастрофата е неизбежна\", пише той. Юнус Улусой смята, че в момента Ердоган не може да отстъпи пред американските искания за освобождаването на пастор Ендрю Брънсън, защото това би означавало турският президент да претърпи унижение, каквото един ориенталски патриарх не може да си позволи. Подобно решение, според Улусой, е възможно само в дългосрочен план.   Не особено активни икономически връзки   В икономическо отношение Турция не може да разчита напълно на арабската солидарност, казва Мустафа Елабад, директор на Центъра за регионални и стратегически изследвания в Кайро. \"Често пъти турско-арабското партньорство бива надценявано. Турция изнася за арабския свят предимно обикновени стоки, които не изискват голяма допълнителна преработка\", казва той. Най-близкият съюзник на Турция в арабския свят е Катар. Турция е разположила там свои войски. Тесните връзки между двете страни се заздравиха допълнително през миналата година, когато Турция мощно подкрепи Катар след наложения на страната бойкот от коалицията около Саудитска Арабия. Тогава Турция снабдяваше Катар с всички стоки от първа необходимост. \"Не е ясно обаче доколко Катар ще може да подкрепи Турция. Малката страна е заета със собствената си криза\", пише вестник „Вашингтон Пост\". Турция поддържа връзки и с други държави от Персийския залив, включително и със Саудитска Арабия, но те са по-скоро скромни. \"Търговските взаимоотношения между Турция и Саудитска Арабия изобщо не могат да се сравняват с търговските отношения на Саудитска Арабия с държавите от ЕС\", казва Мустафа Елабад. „Арабските държави няма да окажат подкрепа на Турция в сегашната криза\", казва той.", "date": "2018.08.15", "title": "Турция не може да разчита на подкрепа от арабския свят"}
{"url": "http://www.classa.bg/%D1%81%D0%B2%D1%8F%D1%82/item/385461-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%BD%D0%BE%D0%B2%D0%B8%D1%8F%D1%82-%D0%B3%D0%BE%D0%BB%D1%8F%D0%BC-%D0%B8%D0%B7%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%B3%D0%B0%D0%B7", "text": "В черноморската акватория на Румъния през 2012 г. бяха открити големи залежи на газ. Смяташе се, че страната може да стане един от големите износители в региона и да конкурира \"Газпром\".  Оправдаха ли се тези очаквания?             \"Дойчландрадио\" припомня в свой репортаж за големите газови находища, открити през 2012 г. от американския енергиен концерн \"Ексон Мобил\" и румънско-австрийския \"ОМФ-Петром\". Тогава веднага се заговори за потенциала на Румъния да се превърне във водещ износител на газ в региона и в конкурент на руския гигант \"Газпром\", посочва изданието. По-нататък рерортажът ни отвежда на брега на Черно море, където румънският рибар Йонел Ириак охлажда улова си с лед. Рано сутринта мъжът е извадил от водата 200 килограма скумрия и сардини – „Твърде малко\", оплаква се той. „Вятърът се обърна. Дойде от Запад. Наричаме го „вятърът на бедността\". Вчера хванах двойно повече риба.\", посочва той пред \"Дойчландрадио. Йонел Ириак също е чувал за залежите от природен газ в румънския шелф на Черно море. Обикновените хора като него са се надявали цените на газта да паднат. Но все още нищо от това не е станало реалност. Защо?     Години наред румънското правителство не е могло да договори условията по финансирането и добива на природния газ. „Позволяваха си да отлагат вземането на решение, защото запасите от газ на сушата покриваха енергийните нужди на страната,\" четем по-нататък в публикацията. Само че днес това вече не е така и идущата зима Румъния ще трябва да се отоплява с газ, закупен от \"Газпром\". Край на руския монопол?   Румъния не е единствената страна на Балканите, която разчита на \"Газпром\" – България и Унгария са изцяло зависими от руския концерн, посочва изданието. Газовите находища в Черно море могат да променят това положение, смята енергийната експертка Отилия Нуту. „Газпром няма да има такъв контрол над цените. Досега компанията договаряше цените в зависимост от това как всяка от страните-клиентки се разбира с режима на Путин\", посочва Нуту пред \"Дойчландрадио\". За да се отърве от руския монопол, с пари от ЕС Румъния започна строежа на газопровода БРУА. Той ще свързва страните от Източна и Централна Европа с румънските газови находища. „Газопроводът, по който ще минава газ за Унгария и България, ще влезе в експлоатация през 2020 г.\", заяви преди време румънският министър на енергетиката Тома Петку. Но за да добие природния газ от морското дъно, на Румъния ще ѝ трябва съдействие от чужбина, четем още в публикацията. На помощ биха могли да се притекат гигантите „Ексон Мобил\" и „ОМВ-Петром\". Само че малко преди да излезе в лятна ваканция, румънският парламент прие нов закон, който предвижда налагането на данък от близо 50 процента върху приходите от газ. Тази стъпка ядоса потенциалните инвеститори „Ексон Мобил\" и „ОМВ-Петром\", отбелязва изданието и припомня, че румънският президент все още може да наложи вето върху закона. Според енергийната експертка Отилия Нуту, точно такива действия от страна на румънските управници са във вреда на страната и от полза за Русия. „Непредвидимостта на нашата политика е добре дошла за Русия. Ами ако инвеститорите решат да се оттеглят в последния момент? В Москва сигурно ще си кажат, че сме ги отпратили от глупост или заради корупция\", посочва експертката за \"Дойчландфунк\".  ", "date": "2018.08.15", "title": "Ще стане ли Румъния новият голям износител на газ?"}
{"url": "http://www.classa.bg/%D1%81%D0%B2%D1%8F%D1%82/item/385462-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B2-%D0%B8%D1%81%D0%BF%D0%B0%D0%BD%D0%B8%D1%8F", "text": "От едри и дребни кражби до пране на пари, рекет, сводничество и източване на застраховки - т. нар. \"руска мафия\" действа в цяла Европа, но е особено активна в Испания. Кои са престъпните групи,  които влизат в нея?             Специалната испанска прокуратура за борба срещу организираната престъпност съобщи на 13 август, че започва разследване по делото срещу трима арестувани в началото на месеца граждани от Грузия и Армения. Става дума за Лаше Баратели, Ираклий Пипия и Артьом Саргисян. Говорител на прокуратурата заяви за ДВ, че последните арести са нова страница от \"сагата в борбата срещу руската мафия в Испания\". А началото на тази \"сага\" беше поставено през 1990-те години, когато в Испания за първи път се появиха татуирани мъже с червени сака и златни гривни на врата, които се опитваха да се установят там след падането на Желязната завеса. Те говореха на различни езици. Обединяваше ги само това, че идват от страните на бившия Съветски съюз. По традиция испанците назоваваха това пространство Русия, игнорирайки съветската топонимия. Това обяснява и факта, че към \"руската мафия\" в Испания се причисляват не само представителите на организираните руски престъпни групировки, а и криминални групи от всички постсъветски републики.     Представител на прокуратурата казва, че \"руската мафия\" в Испания е представена най-вече от пришълци от Грузия. Според него, грузинските групировки, действащи из цяла Европа, \"проявяват особена активност\". На тяхна сметка например са 60 процента от квартирните кражби. При това през последните години в Испания бяха арестувани стотина грузински крадци. Техният лидер Кахабер Шушанашвили доскоро преживяваше в Мадрид. Сега той е в затвора. Осъден е на 16 години лишаване от свобода.   Членовете на \"руската мафия\" в Испания активно се занимават и с пране на пари Що се отнася до последните арестувани, то по данни на прокуратурата, те се пристигнали в Испания за \"координирането на престъпните действия\", след като през юни 2018 година властите са задържали 129 пришълци от Армения и са разрушили \"бизнеса\" на грузинските и арменски престъпни кланове. Бизнесът се състоял в това, че арменците претопявали откраднати от грузинците бижута в златни синджири, за да ги препродават на черния пазар. Прането на пари   Испанците причисляват към \"руската мафия\" и представителити на руските организирани престъпни групировки. За последните 25 години много от тях се настаниха в Испания. Един от първите осъдени беше \"лидерът\" на Ореховската престъпна групировка Сергей Буторин. Нито той, нито членовене на неговата групировка не са се занимавали с престъпна дейност на Пиринейския полуостров, но по навик са носели оръжие, за което са и осъдени. Ако членовете на тази московска престъпна група са се укривали от руското правосъдие, то колегите им от други престъпни групировки са се занимавали с пране на пари. Шампион в това отношение е Генадий Петров, който е един от \"авторитетите\" на Тамбовската престъпна групировка. Чрез мрежа от фирми-пощенски кутии, той е изпрал около 60 милиона евро. През 2008 година Петров беше арестуван. Следствието и процесът срещу него се проточиха 10 години. Разследването установи, че той е имал връзки с висши политици и сътрудници на тайните служби в Русия. Присъдата все още не е произнесена, тъй като по преценка на прокурорите, делото е много сложно. Продължава и разследването срещу Измайловската престъпна групировка, която действа в Марбея.   С паспорти от ЕС   Престъпните кланове от Литва, която е член на ЕС, бяха сред първите, установили се в югоизточна Испания. Първият съдебен процес срещу Панежевската групировка се проведе още през 2001 година.Тази организирана престъпна групировка се занимава с рекет, сводничество и кражби на коли, които по-късно продава в балтийските държави и в Русия. През 2012 година беше разкрита и друга престъпна група от Шауля в състав от девет души. В продължение на 10 години престъпниците са експлоатирали свои съотечественици при брането на портокали и са извършвали грабежи в курортите.   В затвора \"Вилена\" излежават присъди много членове на \"руската мафия\"   Прокуратурата отбелязва особената жестокост на литовските групировки. Те трошели с чукове коленете на подчинените си, за да си присвоят застраховката за трудови травми, които гастарбайтерите уж били получили по време на работа. Клеймото \"руска мафия\"   Любопитно е, че испанците причисляват литовците и кавказците към \"руската мафия\". Мадридският социолог Висенте Сабала обяснява този феномен с това, че не става дума за някаква утвърдена традиция, цялото съветско и постсъветско пространство да бъде наричано Русия. В хода на разследванията правоохранителните органи неведнъж се убеждават, че много престъпници от държавите на бившия Съветски съюз са интегрирани в престъпния свят на Русия. Те се ползват с \"авторитет\" в престъпните среди, извършват престъпления на нейна територия, притежават руски паспорти и са лежали в руски затвори. Има и още една причина. Социологът смята, че испанските специални чести и правоохранителните органи са заитересувани от популяризиране на своите успехи. Затова им е много удобно да употребяват израза \"руска мафия\". Самият израз буди огромен интерес сред испанците. Става въпрос за \"популяризиране на марката\". През последните десетилетия \"руската мафия\" е един от главните герои не само в съдебните хроники, но и в множество филми и телевизионни сериали, заключава социологът Висенте Сабала.", "date": "2018.08.15", "title": "По следите на \"руската мафия\" в Испания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385454-%D1%85%D0%BE%D0%BB%D0%B8-%D0%B1%D0%B5%D1%80%D0%B8-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0", "text": "51-годишната известна американска актриса публикува гореща снимка в навечерието на рождения си ден и доказа, че все още е в зашеметяваща форма.      Печелилата Оскар актриса сподели фотографията с надпис \"Мързелива неделя\". На снимката тя по бикини като на голото си тяло е поставила само мокра прилепнала блузка.      Жената-котка демонстрира плосък корем, еластичен гръден кош и тънка талия. И е очевидно, че въпреки възрастта, може да претендира за титла секс символ и да притесни по-младите конкурентки.     Звездата вече има 3 милиона абонати в Instagram, които й написаха много комплименти.      Включително те питаха, каква е тайната на нейната \"божествена\" красота. Холи разказа, че всичко е свързано с тренировки и усъвършенстване на тялото. И направо не е за вярване, че сърцето на тази невероятна жена не е заето от никого.", "date": "2018.08.15", "title": "Холи Бери се пусна гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385455-%D0%BD%D0%B8%D0%BA%D0%BE%D0%BB-%D0%BE%D1%82%D0%B2%D1%8A%D1%80%D0%BD%D0%B0-%D0%BD%D0%B0-%D0%B3%D1%80%D0%B8%D1%88%D0%BE", "text": "Половинката на Григор Димитров - Никол Шерцингер отвърна на българина,  Тя публикува снимка в социалната мрежа с друга голяма музикална звезда - Рики Мартин, към която добави следния текст: \"Даваме най-доброто от себе си. Обичам те, Рики Мартин\".  ", "date": "2018.08.15", "title": "Никол отвърна на Гришо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385456-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D0%BD%D0%B0-14-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "Състезателката от ММА Пейдж Ванзант разказа, че е изпитвала дълбок срам след групово изнасилване, заради което тя не можела да разкаже за инцидента на родителите си, съобщава The Guardian. Спортистката била изнасилена от няколко момчета по време на парти. В интервю за изданието, Вансант признава, че майка й и баща й не са знаели нищо в течение на дълго време. Тя също така си спомня как един от изнасилвачите й написал на следващия ден, че ще публикува видео в интернет, ако разкаже на някого за случилото се.      След тази нощ, в училище започнали да се надсмиват над Пейдж, да я наричат леко момиче. По това време тя носела фамилното име Sletton, което тийнейджърите променили в Slutton (от английската дума slut - \"уличница\"). По-късно тя промени името си на Ванзант.      За изнасилването младата жена пише в автобиографията си, извадки, от която бяха публикувани през април. 14-годишното тогава момиче отишло на парти в американския щат Орегон, където тя била напита и изнасилена от няколко момчета. Пейдж отбелязва, че е искала да разкаже историята си, за да стане защитничка на жертвите на сексуално насилие и тормоз.      Тя се състезава в UFC шампионата. По време на кариерата си, тя е изиграла 11 борби, като е спечелила седем победи и е загубила четири пъти.", "date": "2018.08.15", "title": "Изнасилена на 14 години разказва...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385457-%D0%BC%D0%BB%D0%B0%D0%B4%D0%B0-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%BA%D0%B0-%D1%80%D0%B5%D1%88%D0%B8-%D0%B4%D0%B0-%D0%BE%D0%B1%D0%B8%D0%BA%D0%BE%D0%BB%D0%B8-%D1%81%D0%B2%D0%B5%D1%82%D0%B0,-%D0%BD%D0%BE", "text": "Мария Матус Тенорио обичаше да пее и да свири на синтезатор. На 25 години тя осъзнава, че трябва да пътува по света и да покаже творчеството си на хората. И го направи. От Мексико тя отиде в Коста Рика, пише DailyStar.      Там мексиканката с филипинско-белгийски произход се срещна с британка, с която по-късно стана приятелка, и заедно разглеждаха страната в продължение на една седмица. Един ден обаче двама мъже ги нападнаха и се опитаха да ги ограбят. Инцидентът стана на плажа. Приятелката на Мария успя да избяга от крадците и да повика за помощ.      Но Мария не можа да направи нищо. Двамата бандити я заведоха на тихо място и я изнасилиха. След това решиха да я удавят. Тялото на момичето бе намерено на плажа.       Полицията успя да задържи след преследване извергите - Ескивал Сердас и Бенавидс Мендоса.", "date": "2018.08.15", "title": "Млада музикантка реши да обиколи света, но..."}
