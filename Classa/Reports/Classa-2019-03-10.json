{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393450-%D0%B4%D0%BD%D0%B5%D1%81,-%D0%B8%D1%81%D0%BA%D0%B0%D0%BC%D0%B5-%D0%BF%D1%80%D0%BE%D1%88%D0%BA%D0%B0", "text": "Сирни заговезни (Поклади) или Прощална неделя е празник на всеобщото опрощение.  Той е винаги седем седмици преди ВЕЛИКДЕН.       На този ден Църквата призовава вярващите да пречистят душите си, да изпълнят с мир и любов сърцата си, за да посрещнат Възкръсналия Христос. Така те следват предупреждението на Иисус Христос: \"Ако не простите на човеците прегрешенията им, и вашият Отец няма да прости съгрешенията ви\". В неделя се палят огньове (клади) и след като прегорят, се прескачат за здраве. После около тях се играят хора и се пеят песни. Затова празникът се нарича и Поклади. В някои краища на България е разпространен обичаят оратници (огруглици) - това са факли от слама, които всеки стопанин завърта около главата си и по този начин прогонва бълхите от къщата.      Много популярен е и обичаят хвърляне на стрели (още известни като бутарници или бутурници). Всеки ерген изстрелва с простичък, направен от самия него, лък (подострена пръчка, на върха на която е стрелата на която има специална дупка за да се закрепи успоредно на пръчката и по-голямо дърво или сопа с която се удря пръчката) запалена стрела в двора на момата, която си е харесал. Обикновено това продължава до късна доба на Заговезни. Семейството на момата стои будно, за да гаси пламъците, докато тя самата събира стрелите. Която мома събере най-много стрели от двора си, тя е най-лична и най-харесвана.      За трапезата на Заговезни се приготвят баница със сирене, варени яйца, варено жито, халва с ядки. Прието е да се извършва и обичаят хамкане: на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде жив и здрав през цялата година.      На Сирни Заговезни по-младите обикалят по-стари роднини и близки - свекър, свекърва, тъст и тъща, кумове, по-възрастни братя и сестри и искат прошка и целуват ръка на домакините, като изричат традиционните думи на прошката: \"Прощавай, мале, тате\". \"Просто да ти е, Господ да прощава\" пък е задължителният отговор.      Затова празникът е познат още и като Прошка. Според традицията по-възрастен не може да иска прошка от по-млад член от семейството. В седмицата преди Сирни Заговезни в някои тракийски селища тръгват кукерски дружини. Маскирани мъже, облечени с кожи и накичени със звънци, обикалят по домовете, разиграват комични сценки и благославят за здраве и плодородие. В групата обикновено има водач, наричан \"хаджия\", и \"кукерска булка\" или \"баба\" - мъж, облечен в парцаливи женски дрехи и с парцалено бебе в ръце.Обредността на Сирница е подчинена на подготовката за великденския пост, който трае 49 дни. Затова и носи идеята за \"последно облажаване\". За последно може да се хапват млечни храни. Забраната за сватби след Сирни Заговезни също е символична. Постът не означава само вегетарианство. Сексът също е строго забранен. Постенето е своеобразна магия, която трябва да предизвика плодородието. В традицията той означава временна смърт, след която задължително следва ново раждане. Така се символизира вечният кръговрат, завъртане на цикъла от безплодие към плодовитост. На трапезата като блажни се ядат само млечни и яйчени ястия, затова е наречен Сирни заговезни - последната неделя преди Великия пост, т. нар. Прощална неделя, защото в този ден всеки иска и дава прошка за волни или неволни обиди, недобри помисли и намерения спрямо своите близки и познати. Православната църква почита паметта на Света мъченица Галина. Имен ден празнуват: Галина, Галя, Галин, Галена и производните им. Според някои от вярванията името Галина произхожда от старинното \"гал\", което означава мургав и здрав. В древността мургавите хора са били по-тачени, защото бледността била смятана за болестно състояние. Някои източници посочват, че името има гръцки произход - Galini означава тишина, а старобългарската му версия означава покой, безветрие. Съществува и версия, че Галина произлиза от глагола \"галя\". Което пък води към версията, че \"галя\" идва от символа за майчината любов и закрила. Независимо от произхода обаче, според народните вярвания, всеки който носи това име, ще бъде обичан.      ", "date": "2019.03.10", "title": "Днес, искаме прошка!"}
{"url": "http://www.classa.bg/%D1%81%D0%B2%D1%8F%D1%82/item/393445-%D1%80%D1%83%D1%81%D0%BA%D0%B8%D1%8F%D1%82-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%BD%D0%B0-%D0%B4%D1%80%D0%BE%D0%BD%D0%BE%D0%B2%D0%B5-%D1%89%D0%B5-%D0%B7%D0%B0%D0%B2%D1%8A%D1%80%D1%88%D0%B8-%D1%82%D0%B5%D1%81%D1%82%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8", "text": "Министерството на отбраната на Русия обяви, че правителствените тестове на противовъздушната артилерийска система Деривация – ПВО, ще се проведат тази година и се очаква да бъдат завършени през ноември. Новата роботизирана система за противовъздушна отбрана е снабдена с 57-милиметрови оръдия и може да се използва за сваляне на ракети въздух-земя, крилати ракети, безпилотни самолети, военни самолети и хеликоптери, както и множество ракетни установки, сухопътни цели и такива, които са на повърхността на водата. Деривация - ПВО разполага с база на пехотното воинско превозно средство БМП-3 и безпилотен боен модул, който гарантира откриването и атаката на цели, дори ако противовъздушната система е в движение или плаваща. Използват се пет вида снаряди, основният от които е програмиран дистанционно, за да бъде взривен близо до целта. Новата руска система за противовъздушна отбрана беше изложена за първи път на Военен международен технически форум Армия 2018.", "date": "2019.03.10", "title": "Руският \"разрушител на дронове\" ще завърши тестовете през ноември"}
{"url": "http://www.classa.bg/%D1%81%D0%B2%D1%8F%D1%82/item/393446-%D1%82%D1%80%D1%8A%D0%BC%D0%BF-%D0%B7%D0%B0%D0%B1%D1%80%D0%B0%D0%B2%D0%B8-%D0%BC%D0%B5%D0%BB%D0%B0%D0%BD%D0%B8%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B8%D0%B5%D0%BC%D0%B0-%D0%BD%D0%B0-%D1%87%D0%B5%D1%88%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B3%D0%B0", "text": "Американският президент Доналд Тръмп изостави съпругата си Мелания, когато се готвеше да позира за официалната снимка по време на приема на чешкия премиер Андрей Бабиш и съпругата му Моника Бабисова в Белия дом. Това ясно се вижда в клип, публикуван в Twitter.   Записът започва в момента, в който гостите излизат от автомобила и поздравят домакините. След това първата американска дама напредва няколко крачки за официалната снимка заедно с Бабисова, но Тръмп и Бабис вече се отправят към сградата. Това изненадва съпругите им, които свиват рамене и с усмивка ги следват. Жестът на американския президент не остава незабелязан от потребителите на интернет, получавайки критики от много от тях. Според Нюзуик, по време на срещата си Тръмп и Бабиш са се занимавали с въпроси по търговията, Организацията на Северноатлантическия договор (НАТО), Сирия и киберсигурността. Не за първи път обитателят на Белия дом нарушава протокола на подобно събитие. Миналия юли, в замъка Уиндзор, Тръмп застана пред кралица Елизабет II, докато се готвеха да направят преглед на кралската стража, по време на официално посещение в Обединеното кралство.", "date": "2019.03.10", "title": "Тръмп забрави Мелания по време на приема на чешкия премиер и неговата съпруга"}
{"url": "http://www.classa.bg/%D1%81%D0%B2%D1%8F%D1%82/item/393447-%D0%B7%D0%B4%D1%80%D0%B0%D0%B2%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D1%81-%D0%BA%D0%BE%D1%80%D1%82%D0%B5%D0%B6%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Мантинелата на междущатска магистрала в щата Алабама (САЩ), не позволи на автомобил да се вреже в кортежа на президента Доналд Тръмп в петък сутринта, съобщиха местните медии. Фактът бе заснет на видео от случаен свидетел.   На записа първо се вижда преминаване на групата от 10 офицери на мотоциклети, последвани от няколко превозни средства от кортежа, включително и лимузината на президента. Точно в този момент една кола, която се движи в противоположната лента, се блъска в разделителната бариера, чиято здравина предотврати фронтален сблъсък с кортежа. За инцидента се води разследване.", "date": "2019.03.10", "title": "Здрава мантинела предотврати челен сблъсък с кортежа на Тръмп"}
{"url": "http://www.classa.bg/%D1%81%D0%B2%D1%8F%D1%82/item/393448-%D0%B7%D0%B0%D1%80%D0%B0%D0%B7%D0%B0%D1%82%D0%B0-%D0%BF%D0%BB%D1%8A%D0%B7%D0%BD%D0%B0-%D1%81%D0%B0%D0%BC%D0%BE%D0%BF%D1%80%D0%BE%D0%B2%D1%8A%D0%B7%D0%B3%D0%BB%D0%B0%D1%81%D0%B8%D0%BB-%D1%81%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B8-%D0%B2-%D0%B5%D0%BA%D0%B2%D0%B0%D0%B4%D0%BE%D1%80", "text": "Луис Монта, \"човекът от народа\", както той сам определя - обяви себе си за \"временен президент\" на Еквадор, на събитие в Плаза Гранде в Кито, пред двореца Каронделет, седалище на президентството на страната. Монта се присъединява към колумбиеца Алехандро Муньос и бразилеца Жозе де Абреу, които се обявиха за лидери на своите страни, като пародия на това, което се случва във Венецуела, след като на 23 януари Хуан Гуайдо се самопровъзгласи за \"натоварен за президент\" . Монта, в интервю, в което хуморът не липсва, казва, че се е обявил за президент \"пред лицето на очевидната липса на лидерство на сегашното правителство при вземането на решения, което е навредило на населението през последните две години\". Той го прави и \"заради предателството от страна на сегашния президент, Ленин Морено, на народа, на политическото движение и на кампанията, която го доведе на власт през 2017 г.\" Самопровъзгласеният президент заяви, че сред основните му действия е повторното активиране на \"социалните програми, така че огромното мнозинство от хората в неравностойно положение да могат отново да мечтаят за достъп до образование и здраве\". В този смисъл той уверява, че ще възстанови на работните им места \"работниците от публичния сектор, които са уволнени\". Тази сряда Националната синдикална организация на работниците на Министерството на общественото здраве (OSUNTRAMSA) съобщи, че около 3000 служители от здравния сектор са били освободени от длъжностите си. Интервюираният предложи също \"програма за ваксиниране срещу предателство\": \"Всички новородени, деца, млади хора ще трябва да бъдат ваксинирани, за да се освободим от предатели, това е фундаментално\", казва той. В допълнение, самопровъзгласилият се президент на Еквадор обсъжда със своя екип \"провеждане на предсрочните избори\". \"Имам подкрепата на всички хора от Еквадор, огромното мнозинство, което присъстваше на площада, изрази подкрепата си и нуждата от трансцендентална и дълбока промяна в правителството\", завърши той. Монта отбелязва, че \"временният президент\" на Колумбия веднага е изразил подкрепата си. Тази подкрепа го кара да се почувства \"легитимен президент\" на Еквадор. Въпреки това той очаква признаване от Съединените щати, Организацията на американските държави (ОАД) и от генералния секретар, Луис Алмагро. \"Те вече са го направили за други страни, затова изискваме те да ни дадат цялата си подкрепа, за да можем да продължим да работим, отсега нататък, с легитимност\", казва той.", "date": "2019.03.10", "title": "Заразата плъзна: Самопровъзгласил се \"президент\" и в Еквадор"}
{"url": "http://www.classa.bg/%D1%81%D0%B2%D1%8F%D1%82/item/393449-%D0%BD%D0%B0%D1%80%D0%B0%D1%81%D1%82%D0%B2%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2-%D0%B0%D1%80%D0%BA%D1%82%D0%B8%D0%BA%D0%B0", "text": "Конфликтът между САЩ и Русия за господство в Арктика се засилва. От Пентагона казват, че ще променят оперативните си планове за противодействие на влиянието на славянската страна в региона. Москва, от своя страна, предупреждава, че това е област на стратегическите й интереси и не възнамерява да се откаже от нея.   В този контекст руското правителство разработи навигационни правила за северния морски път за военни кораби на чужди държави. Съгласно плана, за преминаването е необходимо да се уведомява 45 дни предварително и е задължително присъствието на поне един руски пилот. Москва си запазва правото да откаже достъп до маршрута, а в случай на неразрешено пътуване могат да се приложат извънредни мерки, като задържане или дори физическо отстраняване на кораба. Русия твърди, че тези мерки реагират на засилването на военната дейност на други страни в Арктика. В момента в северните ширини има ледоразбивачи от Русия, САЩ, Швеция, Германия, Южна Корея и Китай. Също така Русия възнамерява да защитава своите национални интереси в зоната на крайбрежните води, което е важно и от гледна точка на контрола върху търговското корабоплаване. Слоевете от лед изчезват малко по малко, което прави този маршрут все по-приятен и привлекателен за доставката на стоки. Смята се, че в бъдеще това може да се окаже алтернатива дори на Суецкия канал. По този начин пътуването от Европа към Азия би могло да бъде с около 10 дни по-кратко, което би донесло много финансови предимства.   Вашингтон не пренебрегва тези ползи. В този смисъл командирът на американския флот. в Европа и Африка, Джеймс Фогго, заяви, че Вашингтон няма да допусне господството на Русия и Китай в Арктика. Според САЩ тези води не принадлежат на никого и всички държави от Арктическия съвет трябва да имат достъп. Също така, Пентагонът наскоро обяви, че е актуализирал плановете си в района, за да се противопостави на Москва и Пекин.   Русия, от своя страна, счита, че северният морски маршрут исторически е част от националната транспортна и комуникационна система. Според руското министерство на отбраната, ситуацията в Арктика е под контрол, но всеки акт на агресия от страна на НАТО ще получи силен отговор.", "date": "2019.03.10", "title": "Нараства напрежението между САЩ и Русия за влияние в Арктика"}
{"url": "http://www.classa.bg/%D1%81%D0%B2%D1%8F%D1%82/item/393441-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D1%8A%D0%B1%D0%BB%D0%B8%D0%BD-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2%D1%8A%D0%B2-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D1%82%D0%BE%D0%BB%D0%B8%D1%86%D0%B0", "text": "Благодарение на Брекзит Дъблин е напът да се превърне във финансова столица, привличайки банки, инвестиционни фондове и правни кантори, базирани във Великобритания и загрижени да останат в Европейския съюз след 29 март. Британската Hermes Investment Management, която управлява активи за 33,5 милиарда британски лири (38 милиарда евро), е една от компаниите, решили да се установят в Ирландия.         «Всички наши клиенти мислят, че правим верния избор, при липсата на сигурност», казва Каръл Мейхън, директорката на фирмата за Ирландия.  «Започнахме да планираме Брекзит още от референдума през 2016 година», доверява тя. Ирландия се опасява заради тесните си икономически връзки с Великобритания, че може да плати тежка цена за Брекзит, най-вече ако се стигне до развод без споразумение. При това положение всеки «дивидент Брекзит» е повече от добре дошъл, въпреки че страната по никакъв начин не желае да се хвали с тези косвени печалби. «Ние не искаме да се опитваме да извличаме печалба от трудностите на някой друг», заяви неотдавна ирландският държавен министър за финансовите услуги Майкъл Д’Арси. «Винаги обаче съм подчертавал, че ако британски компании изпаднат в затруднено положение заради Брекзит, Ирландия би могла да бъде част от решението.» Според проучване на EY (фирмата за професионални услуги Ernst & Young с централа в Лондон) Дъблин е на първо място в предпочитанията на финансовите компании, искащи да се установят в ЕС, пред Амстердам, Франкфурт и Париж. EY е преброила 27 фирми, които са се ангажирали да преместят свои служители или дейности в ирландската столица от 2016 година. Сред тях е гигантът Bank of America Merrill Lynch, който през декември сля британския и ирландския си клон и превърна Дъблин в своя «главен банков център в Европа».     Данъци, език и разстояние През януари британската банка Barclays получи зелена светлина от съда да прехвърли 190 милиарда евро активи в ирландския си филиал. Според британски съдебни документи банката иска по този начин да запази възможност да предлага инвестиционни услуги в ЕС. Финансовият център на Дъблин, няколко комплекса от сгради близо до центъра на града, е доста скромен в сравнение с Лондонското сити и десетките му небостъргачи. Той обаче може да се разшири значително, когато Великобритания действително напусне ЕС, по подобие на това, което се случи със старите докове при идването на американските технологични гиганти Facebook, Google и LinkedIn. Данъкът за компаниите е само 12,5% в Ирландия, която ще бъде единствената английскоговоряща страна в съюза след излизането на Великобритания. И Дъблин е само на един час път със самолет от Лондон. Ирландският премиер Лио Варадкар, който обикновено придобива мрачен израз на лицето, когато стане въпрос за Брекзит, не се поколеба да похвали страната си в реч този месец като «уникална входна врата към Европейския съюз и общия му пазар». Ако обаче активите, струпани в Ирландия би трябвало да се увеличат, то последиците за заетостта изглеждат негативни, особено като се има предвид, че Брекзит би трябвало да остави без работа още 55 000 души, според прогнозите на министерството на финансите.  Barclays, между другото, предвижда да създаде само 150 работни места в Дъблин. Дейвид Карти, управляващ директор за Ирландия на правната фирма DLA Piper, прогнозира, че Лондон в крайна сметка ще остане главният център за голям брой финансови групи. Въпреки че те «ще могат да имат стратегии или важни аспекти от бизнеса си извън Лондон — в Дъблин или другаде».    /БТА//Джоузеф Стенсън, агенция Франс прес      ", "date": "2019.03.10", "title": "В резултат на Брекзит Дъблин се превръща във финансова столица"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393442-e%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B2%D1%8A%D1%80%D0%B2%D0%B8-%D0%BD%D0%B0%D0%B7%D0%B0%D0%B4", "text": "Преди седем години европейските лидери се споразумяха да защитят от кризи банките на Стария континент, като поставят по-голяма част от сектора под надзора на ЕС, а сега националните правителства и регулаторни органи подкопават тези усилия. Европейските правителства се договориха през 2012 година да създадат банков съюз с единен надзорен орган и система за оздравяване за всички системообразуващи банки в еврозоната. Все още обаче липсват големи парчета от проекта. Сред тях са Европейска схема за гарантиране на депозитите, която ще защитава спестяванията на гражданите еднакво в 19-членната еврозона и ще бъде в подкрепа на националните гаранции. Липсва и обща фискална предпазна мрежа да фалирали банки.     Резултатът е сектор, заседнал по средата между федерална система и национална регулация. Неспособна политически да завърши банковия съюз, еврозоната проявява притеснители признаци за даване на заден ход  и то така, че щетите, нанесени от следваща финансова криза, биха могли да бъдат още по-тежки. Не предвещавайки нищо добро, правителствата от Берлин до Рим помагат за спасяването на затруднени банки с парите на данъкоплатците или като използват националните прерогативи и вратички в разпоредбите на ЕС, за да заобикалят надзорните и оздравителни механизми, които те са създали в Европейската централна банка (ЕЦБ).     Това обезсмисля така ценените от ЕС «еднакви правила на играта».  Също така пречи на слабите да фалират и възпрепятства трансграничните сливания и придобивания, необходими за създаването на здрави общоевропейски банки, способни да финансират икономиката на еврозоната и да се конкурират с американските и азиатските си събратя. Сред виновниците е Германия, която обича да назидава другите за бедите, свързани с риска от недобросъвестност и необходимостта безразсъдните банки да плащат за прочистване на финансовите институции, а не гражданите да покриват загубите. През последните няколко седмици германската провинция Долна Саксония предостави държавни гаранции, с благословията на Берлин, за държавните германски спестовни банки с цел да бъде спасена затруднената Nord LB, която е обременена от лоши кредити на транспортни компании. Nord LB се представи най-зле на тестовете за устойчивост, проведени от Европейския банков орган миналата година. Същевременно италианското популистко правителство, съставено от извънсистемни партии, който поеха ангажимента да прекратят практиката данъкоплатците да спасяват банките, подкрепи с държавна гаранция усилията да бъде спасена затруднената Banca Carige. Десетата по големина кредитна институция на страната бе поставена под временно управление от надзорните органи на ЕЦБ. Дори ако такава държавна помощ е разрешена от еврокомисаря по конкуренцията, тя предизвика безпокойство от двойния стандарт при изпълнението на правилата и използването на вратички, за да се избегне засягането на политически влиятелни акционери и да се накарат  притежатели на облигации с преимуществени права да поемат загубите. Друг аспект на протекционизъм в банковия сектор е усилието да се предпазят националните първенци, а не да се позволи на пазарните сили да имат преимущество. Берлин отказва да коментира непрекъснатите информации в медиите, че се опитва да уреди брак по неволя между два германски гиганта — Deutsche Bank и Commerzbank, в която притежава 15% . Такова мега сливане може да създаде банка, която е «прекалено голяма», за да фалира, увеличавайки риска за данъкоплатците.  В същото време Берлин е първостепенен нарушител в ограничаването на свободата на трансграничните чуждестранни банк, които имат подразделения в Германия. С вързани ръце Банкерите, които говориха на финансовата среща на върха, организирана от POLITICO в Париж миналия месец, бяха изключително критични по въпроса за пречките, с които се сблъскат при правенето на бизнес. Те намекнаха, че националните регулатори връзват ръцете на техните транснационални банкови групи, като им пречат да прехвърлят капитал и ликвидност през границите в рамките на европейския пазар. Има конфликт между ЕС и националното равнище, каза Филип Ейм, заместник главен изпълнителен директор на Societe Generale, третата по големина френска банка по активи. «Не е възможно да почувстваме ползите от тази консолидация, ако възприемаме потоците между всяка част от банковия съюз като външни потоци.» Жан-Пиер Мюстие, главен изпълнителен директор на италианската UniCredit, която притежава банки в Германия, Австрия, Румъния и България, каза, че правомощията на Единния надзорен механизъм и Единния оздравителен механизъм на ЕЦБ трябва да бъдат разширени, така че едни  и същи разпоредби да важат еднакво за всички. Европа се нуждае от по-големи банки за финансирането на малки и средни предприятия, каза той. « Нужно е да гарантираме, че банковият сектор е възприеман като един сектор. Финансовият отчет в Германия и Италия трябва да означават едно и също нещо,» допълни той. Не всички новини са лоши. Единният надзорен орган на ЕЦБ за големите системообразуващи банки помогна да се повишат стандартите и прозрачността в еврозоната, засилвайки доверието на пазара в банковата система, а евродепутатите съвсем неотдавна одобриха нови правила за третирането на просрочените кредити. Някои линии от графиката обаче сочат в грешната посока. Италианско правителство отправи предизвикателство към  бюджетните правила на ЕС, а това даде основание на т.н. Ханзейски съюз, съставен от малки, държави, привърженички на консервативните бюджетни правила, да оказват съпротива на идеята за общ бюджет, фискална подкрепа или гарантиране на депозитите за валутния съюз. Северните страни, включително и Германия, продължават да поставят условя преди да се съгласят да споделят някои по-големи рискове. Първо беше банките да се освободят от наследството от лоши кредити. След това настояха банките да намалят притежаваните облигации на държавите си или да поемат покритие по рисковете от тези книжа. Сега добавиха, че европейските закони за несъстоятелност първо трябва да бъдат хармонизирани. Лидерите на ЕС поеха ангажимент през 2012 да прекъснат «порочния кръг» между банките и държавите. Йорг Кукис, държавен секретар към германското финансово министерство, подчерта на срещата, организирана от POLITICO, че ЕС е направил много съществен напредък в прекъсването на връзката «между оздравяването на банките и парите на данъкоплатците», тъй като сега всяка банка има по-големи буфери от наличен капитал, които могат да бъдат  използвани преди да се посегне към държавни средства. Има обаче много още да се свърши. Колкото е важно общоевропейското гарантиране на депозитите и фискалната предпазна мрежа за оздравяването на банките, толкова важно е и прехвърлянето на целия банков надзор на европейско равнище и подрязването на крилата на националните регулатори. Докато това не стане, ЕС няма да има истински устойчив на бури банков съюз. За съжаление изглежда ще трябва още една финансова криза преди да бъде постигната тази цел.      ", "date": "2019.03.10", "title": "Eврозоната върви назад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393443-%D0%B3%D0%B5%D0%BD%D1%81%D0%B5%D0%BA%D1%8A%D1%82-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B8-%D0%BD%D0%B0%D1%82%D0%B8%D1%81%D0%BA%D0%B0-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "  \"В някои случаи като България ратификацията беше блокирана заради опасения и недоразумения около термина \"джендър\". Аз вярвам обаче, че такива недоразумения могат да бъдат изяснени, ако надлежно бъде предоставена правилна информация и има политическа воля за това, например в Хърватия, която ратифицира Истанбулската конвенция през юни миналата година\", каза Ягланд.     Генералният секретар на Съвета на Европа Турбьорн Ягланд заяви в Загреб по повод на Международния ден на жените, 8 март, че са постигнати важни цели в областта на борбата срещу насилието спрямо жени, но е необходим по-голям напредък.   В тази връзка той похвали Хърватия за ратификацията на Конвенцията на Съвета на Европа за превенция и борба с насилието над жени и домашното насилие (Истанбулската конвенция), съобщи Хина, цитирана от БТА. \"Истанбулската конвенция изисква криминализиране и законови санкции срещу различни форми на насилие срещу жени, включително домашно насилие, преследване, сексуален тормоз и психическо насилие\", каза Ягланд, но отбеляза, че въпреки напредъка все още има проблеми по отношение на ратификацията от някои страни.   \"В някои случаи като България ратификацията беше блокирана заради опасения и недоразумения около термина \"джендър\". Аз вярвам обаче, че такива недоразумения могат да бъдат изяснени, ако надлежно бъде предоставена правилна информация и има политическа воля за това, например в Хърватия, която ратифицира Истанбулската конвенция през юни миналата година\", каза Ягланд. Той припомни, че Азербайджан и Русия все още не са подписали конвенцията, а 11 страни-членки на Съвета на Европа са я подписали, но не са я ратифицирали - Армения, България, Чешката република, Латвия, Лихтенщайн, Литва, Унгария, Молдова, Словакия, Украйна и Великобритания. \"Ние трябва да продължим да се борим за ратификацията от всички страни-членки на Съвета на Европа, защото не може жените и девойките да бъдат лишени от тяхното най-основно човешко право: живот без насилие\", заяви Ягланд и призова всички страни от Съвета на Европа да ратифицират конвенцията без забавяне.  ", "date": "2019.03.10", "title": "Генсекът на Съвета на Европа ни натиска за Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/393444-%D0%BF%D0%BB%D1%8A%D1%85-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%B4%D0%B8%D0%B0%D0%BC%D0%B0%D0%BD%D1%82%D0%B5%D0%BD%D0%B8-%D0%BE%D0%B1%D0%B5%D1%86%D0%B8-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD", "text": "Дхерадж Кумар, собственик на бижутериен магазин в индийския град Патна, е открил с помощта на камерите за наблюдение, че липсващите диамантени обеци, са откраднати от магазина му не от човек, а от плъх, съобщава местната информационна агенция.   Открил загубата на бижуто, мъжът заподозрял, че кражбата е дело от един от служителите му. Въпреки това, когато преглеждал заснетото от охранителните камери, той с изненада открил, че двойката обеци е носена от гризач, който слязъл от тавана на бижутерския магазин.   Собственикът разказа, че плъхът се върнал на покрива, след като е взел обеците, но засега не е успял да ги намери там.", "date": "2019.03.10", "title": "Плъх открадна диамантени обеци от магазин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393440-%D0%B5%D0%BA%D1%80%D0%B0%D0%BD-%D0%BC%D0%B8-%D0%B4%D0%B0%D0%B9,-%D0%B5%D0%BA%D1%80%D0%B0%D0%BD-%D0%BC%D0%B8-%D0%B4%D0%B0%D0%B9-%D0%B8-%D0%BF%D0%BE%D0%B2%D0%B5%D1%87%D0%B5-%D0%BD%D0%B5-%D0%BC%D0%B5-%D0%B3%D0%B5%D1%88%D0%B5%D0%B2-%D0%B1%D0%B8-%D0%BF%D0%BE-%D1%82%D0%B2-%D1%81%D0%B0%D0%BC%D0%BE%D1%80%D0%B5%D0%BA%D0%BB%D0%B0%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Зам.-главният прокурор Иван Гешев счупи всички рекорди по медийно участие на магистрат. Също и в дисциплината авторски ПР. По тези показатели той би шампиона на шампионите, политическия Юсейн Болт - Цветан Цветанов от националната гарнитура на ГЕРБ. Най-голям триумф обаче Гешев постигна в трибоя: шумни акции, самореклама и манипулации. Там той нанесе пълно поражение на Цветанов, за когото това се считаше за коронна дисциплина. Стореното е исторически подвиг, сравним единствено с полет до Луната с ракета с дизелов двигател. Което Гешев, по сведения на самия него, вече е сторил.     Според изданието на световни рекорди АСТЕ  и Guinness World Records класацията за световни рекорди от началото на годината досега изглежда така:   1. Иван Стоименов Гешев, първи спецкоридор, розов пояс, България 2. Цветан Генчев Цветанов, първи парламентарен и партиен отбор 3. Джордж Мане Опонг Усман Уеа, президент на Либерия, носител на „Златна топка“ и носител на приза „Най-добър футболист на Африка“.   След акциите по спасяването на Видин от атомен взрив и опожаряване и епичната операция по залавяне на трошители на надгробни плочи в „Орландовци“, се очаква прокурор Гешев да оглави и World Stupidity Awards. Журито е готово с номинацията, но очаква Гешев да отговори на въпроса: Как така сайтът Афера обяви още през ноември 2018 г., че Маринела и Ветко Арабаджиеви се укриват в къщата на Георги Семерджиев - Жоро Шопа край Барселона, а той вдяна за какво става дума едва през март 2019 г. Милите, те не подозират, че Гешев се готви да ги арестува като ОПГ за пране на пари, фалита на КТБ, взет подкуп за строителство в „Младост“, незаконно кранче във винзавод „Карнобат“, контрабанда на цигари от „Булгартабак“ и сметки с неясен произход в дубайска банка. Носител на приза на World Stupidity Awards за 2018 г. е магистратът Доналд Томпсън. В продължение на 23 години по време на съдебните заседания той е ползвал помпа за удължаване на пениса. Доказателствата били неоспорими и Томпсън е осъден на 4 години затвор ефективно. По този повод журналист си спомня:  “. Този трудно ще бъде изместен, но няма невъзможни неща за родните таланти. Както е казал генералният прокурор на Русия Юрий Чайка: \" . Ако Гешев спазва и занапред този бащински съвет, Бойко Борисов ще го номинира и за наградата „Главен прокурор“ – за цялостно творчество и принос към филмовото производство. Очаква се също след приключване на сделката по придобиване на Нова тв от бизнесмена Кирил Домусчиев, медията да бъде преименувана на Гешев тв. Домусчиев знае защо… Колеги на зам.-главния прокурор и \"без пет минути главен\" споделят, че все по-често от кабинета му се чувало:  ... Ситуацията уверено   към чичко Фройд.      ", "date": "2019.03.10", "title": "Екран ми дай, екран ми дай и повече не ме... Гешев би по тв самореклама Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393435-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%BE%D0%B4%D1%80%D0%B0%D1%82,-%D0%BA%D0%B8%D0%BF%D1%80%D0%B8%D0%B0%D0%BD,-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D0%B0%D0%BD%D0%B5%D0%BA%D1%82,-%D0%BF%D0%B0%D0%B2%D0%B5%D0%BB,-%D0%BA%D1%80%D0%B8%D1%81%D0%BA%D0%B5%D0%BD%D1%82-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D1%81-%D1%82%D1%8F%D1%85-%D0%BE%D1%82-%D0%BA%D0%BE%D1%80%D0%B8%D0%BD%D1%82", "text": "  Свети мъченик Кодрат се родил и възпитавал при следните обстоятелства. По време на жестокото гонение срещу християните от нечестиви царе и князе Христовите изповедници били подлагани на ужасни мъчения; поради това много вярващи, боейки се от непоносимите мъчения, оставяли градовете, жилищата и имуществото си. Бягайки, те се скривали в планините и пустините, за да съхранят невредима светата вяра в Христа, приемайки по-добре да живеят със зверовете, отколкото с нечестивите идолопоклонници.     В тези тежки времена една благочестива жена на име Руфина поради страх от мъченията избягала от Коринт (главният град на Ахайя, просветен от апостол Павел, бел.ред.) в пустинята и там се криела в непроходими места. По време на бягството от града Руфина била бременна и когато дошло време, родила в пустинята младенец от мъжки пол и след това, като преживяла още няколко дни, починала. Бог, Който дава храна на всяка плът, отваря ръката Си и насища всичко живо (сравни  ), не оставил осиротелия младенец, но станал баща и майка за него, възпитател и хранител. По заповед на Всевишния Бог отвисоко се спускал облак и стелейки се по земята, от него излизала сладка роса на устата на младенеца. Така облаците хранели детето като с мляко или мед дотогава, докато не поотраснал и не започнал сам да се храни с пустинни треви. Така, подобно на свети Йоан Кръстител, младенецът живеел в пустинята, пазен от Бога, наставляван и вразумявай в богопознанието ( ) от Светия Дух. Вече в юношеска възраст, той бил намерен от вярващи хора; те го завели в града, където се учел да чете книги и усвоил лечебното изкуство. Но той не толкова лекувал болестите със своите познания, колкото ги изцелявал с дадената му свише благодат. Тъй като от детство бил привикнал към пустинното безмълвие, той особено се стараел да се отдалечава от човешката суета: обичайки уединението, голяма част от живота си прекарвал в планините и пустините, отдавайки се на богомислие. Когато идвал по някаква работа в града, на всички дарявал неизброими блага, лекувайки телесните болести и с Божие слово изцелявайки душевните недъзи. Но той не задълго оставал в града, бързайки отново към приятното за него пустинно уединение, в което и се приближил към старостта. Тук, в пустинята, при него идвали, обичащи го в Христа, желаещи да се насладят на вида на светолепното му лице и да получат наставление от неговите боговдъхновени беседи; каквито били Киприан, Дионисий и Анект, Павел и Крискент, които заедно с него пострадали за Христа. Те пострадали по следния начин. По заповед на нечестивия римски император Декий* в Коринт дошъл управителят Иасон за мъчения и убийства на християните. Той залавял християните и ги хвърлял в тъмница. * Император Декий управлявал Римската империя от 249 до 251 г. Той бил един от най-жестоките гонители на християните. Бел.ред. По това време заедно със своите блажени приятели Киприан, Дионисий, Анект, Павел и Крискент бил заловен и Кодрат; те били хвърлени в тъмница с много други християни, които от по-рано били оковани във вериги. След известно време Иасон седнал в нечестивото съдилище, като заповядал да изведат християните от тъмницата и да ги доведат при него за разпит. Най-стар от тях бил свети Кодрат: като пълководец той вървял пред избраното Христово войнство, желаейки без страх да отговаря пред мъчителя за всички. Мъчителят се обърнал към светеца с такива думи: - Кодрате! Какво те е направило толкова безумен, че желаеш доброволно да се предадеш на люти мъчения? И на какво се надяваш, когато без страх избираш веригите и тъмницата, лишавайки се от отечество и приятели? Защо не се подчиняваш па царските закони, та като се поклониш на боговете, да се наслаждаваш с нас на радостите на този живот? - Никой - отговорил Кодрат, - който има здрав разум, няма да се отрече от този живот. Но тъй като този живот ни е дар от Бога, трябва повече да обичаме Дарилия, отколкото дареното, да въздаваме благодарност на великия Благодетел, като Му възнасяме хвала, водим добродетелен живот и навсякъде разпространяваме славата Му чрез нашите страдания. Не трябва толкова да обичаме този кратковременен живот и от страх да не го загубим, да отдаваме на идолите чест, подобаваща на Единия Бог! Защото кой друг Бог можем да почитаме като истинно съвършен, освен обогатилия ни от началото с вечните дарове на Своята любов? И в тези велики дарове Кого можем да познаем, освен Самия Спасител Христос? И кого можем наистина да назовем Спасител, ако не Иисуса, претърпял мъки и смърт за нас? И ние, които искаме да бъдем добродетелни, преди всичко трябва да претърпим мъки за истинната вяра и благочестие и в никакъв случай да не отпадаме от тях. Зло е намерението и греховна е молитвата на тези, които се стремят да съблазнят и прелъстят истинските ревнители на божествените тайнства. Необходимо е всеки да избира по-доброто. Да не бързаме да вървим след хората, които само външно са добродетелни, но да вникваме в самите им дела - дали те не са зли и не носят ли голяма опасност от погибел. Знай, че ние, изпълнявайки заветите на нашите отци, се насочваме към това, което е по-добро, затова не се опитвай с враждебни на нас действия да ни убедиш да се отклоним от своя път и да се отречем от Христа. За нас най-добра съветница е Божията истина, а законите на благочестието имат велика сила да убеждават; съгласни помежду си, те ни съединяват с Бога. Имайте предвид и това, че според общия закон на природата всички трябва да умрем и от този закон никой не може да бъде свободен. С настъпването на смъртния час погиват всички несправедливи дела и човешки помисли и кратковременната слава се превръща в прах. Обратното, делата, пораждани от добрия живот, носят на извършващите ги вечна слава, която надживява тяхната смърт. Така и ние, тъй като твърдо сме решили да не се отказваме от нашето намерение да пострадаме за Христа, ще оставим пример за тези, които пожелаят във всичко да ни подражават. Нали правилно мислещите и вярващите, като имат свети примери на добър живот, само за това и мислят - да им подражават и чрез това да преуспяват в съвършенство. На тези думи Иасон отговорил на светеца: - Кодрате! Ако ти почиташ Този Бог, на Чиито благодеяния се наслаждаваш от младини, то добре постъпваш, бидейки благодарен. Но гледай, проповядвайки за Христа, като човек да не унизиш божественото естество. Кодрат отговорил на управителя: - Началото на съществуването на света Бог е положил в Своята воля, сътворил е света със Слово и го утвърдил със силата на Светия Дух. Благоволилият светът да съществува е Отец, създалото го Слово е Синът, а утвърдилият го е Светият Дух.. Когато е бил създаден прекрасният свят, предназначен от Твореца за определена цел, Създателят е благоволил някой да се наслаждава на създадените от Него блага и да Го слави с благодарност. Затова Той е създал човешкия род, за да предаде на последния всичко видимо. Като вдъхнал дихание за живот в първия човек, Той го поставил в рая - място на неизказани сладости. Човекът, заедно със сътворената за него помощница, като видял многообразието на прекрасния свят, се възрадвал и получил от Бога власт да се наслаждава на райските градини. Нашите прародители, размишлявайки за това, с какво велико предназначение са въдворени от Бога в рая, решили, че следва достойно да благодарят на Създателя и Благодетеля и започнали да водят добродетелен живот, спазвайки установената от Бога за тях заповед да не вкусват от едно дърво. Но лукавият прелъстител, дяволът, подтикван от ярост, носейки лъжа на устата си и злоба в себе си, излял върху прародителите цялата отрова на злобата си, желаейки да ги лиши от райския живот: погубвайки честта им, той вложил в тях страстното желание да нарушат Божията заповед, при това с тяхното съгласие с лукавия му съвет. Впоследствие се случило това, че живеещите с Бога в рая отпаднали от Божията благодат и се лишили от рая, бидейки изгонени от него. Оттогава тези, които преди били участници в Божията слава, но вече свързани с веригите на греха, започнали да бедстват, служейки на пусти пожелания. Но Бог се смилил над Своето създание и милостиво погледнал на човешката немощ; Той благоволил, скривайки Божеството във възприетата от Него плът, да дойде при нас, окаяните и погиналите, за да ни освободи от вражеските вериги и да изведе на свобода поробените от царството на смъртта, като ги избави от гибел. Затова Той благоволил Неговото Слово, вселявайки се в края на вековете (Гал. 4:4, слав.) в пречистата утроба на Богородица-Дева, чрез въплъщението Си да се облече в целия човек. Пречистата Дева, заченала от Светия Дух, родила Бога в плът, Когото ние наричаме Христос. И Той се явил на хората като Истинен Бог, наистина облякъл се от Дева в целия човек, въстанал против вражеската сила и разпрострял пределите на Своето горно царство. Той унищожил законите на смъртта и с божествена сила разкъсал веригите й, разрушил ада, извел от него прародителите с множество произлезли от тях хора и първият, като избавил всички народи и страни от погибел, бил назован Спасител. Като отворил съкровищата на Своето милосърдие, Той пожелал те да бъдат общи за всички. Освободил всички от съблазните на мъчителя, Той пази Своето наследие свободно и невредимо от погибел. За Него нищо не е тайна: нито началото на нашето раждане, нито продължителността на нашия живот, нито смъртта и краят, нито нещо друго неизвестно, но всичко, което е установено със закон от Отца, е известно и ясно на Сина, осъществяващ Неговата воля. Той е Този Христос, Когото ние проповядваме. Той е Този, Който се е погрижил за спасението на човешкия род. Винаги и навсякъде Съществуващ, Той ни дава неизчерпаемото богатство на Своята благост, неотлъчно намирайки се около служещите Му, и им помага. Управителят, макар и да се изумявал от думите на свети Кодрат, не желаел да повярва на откриваната истина и казал: - Струва ми се, Кодрате, че ти говориш лъжа за високите неща, тъй като допускаш Бог да има чисто човешки свойства, утвърждавайки, че е могла да Го вмести утробата на Дева, Която, носейки Го в утробата Си, е родила Христа! И така ти твърдиш, че един Бог е бил видян на земята, носещ човешко тяло, а друг Истинен Бог се е намирал някъде на друго място. Тогава управителят заповядал да съблекат верния Христов раб и безмилостно да го бият с пръчка, което немилосърдните палачи изпълнили с цялата си жестокост. След това мъчителят заповядал да закачат светеца надолу с главата, да стържат тялото му с железни нокти и да опалват страдалеца, като накладат огън под него. Но той, доблестно понасяйки всичко, оставал непоколебим. Управителят се обърнал с лукави думи и към свети Киприан, опитвайки се да го склони към единомислие със себе си. Но свети Киприан, макар и да бил още млад, с не по-малко безстрашие се подготвял за мъченията. Свети Кодрат говорел на него и на другите, които заедно с него се подготвяли за мъченията и вече събличали дрехите си: - О, мои приятели и сподвижници! Помислете за това, колко много блага са ви приготвени от Господа: за благочестието - почест, за мъченичеството - прославяне, и преди всичко не забравяйте, че вие ставате достойни за милостта на Иисуса Христа, Който скоро ще ни яви Своята помощ свише. И така, сега трябва да покажем непоколебима вяра в Христа Бога. Сега настъпи времето за подвиг и затова без колебание изпълнете закона на любовта - полагайки душата си за Този, Когото обичате. Вие трябва да се покажете за пример на всички, желаещи да се удостоят със страдалчески подвиг за Христа. Послужете с вашето крепко търпение за удивление на всички, които гледат към вас. Сега ще се познае истинското различие между добрите и злите. Сега трябва особено да се погрижим за спазване на благочестието, да не се явят разногласия във вярата - придържайте се към една вяра и едно изповядване, защото скоро ще застанете пред Бога на Страшния съд. Не се отклонявайте от пътя на добродетелта, тъй като скоро ще отидете при Христа, завършили своя подвиг. Изповядвайте с добро сърце Добрия Бог; не щадете цвета на вашата младост, с намерение скоро да преминете към неостаряващия живот. Мислете, че краят е \"при вратата\" (Мат. 24:33) и че бидейки млади, по-лесно - тъй като имате телесна сила - можете да претърпите мъчения за Христа Бога. И така, смело предайте себе си на мъчения и мъжествено ги претърпете: след като победите врага, ще получите прославяне от Господа и ще бъдете причислени на небето към лика на светите мъченици Тези думи на свети Кодрат, отправени към дружината, изпълнили мъчителя с ярост: той на часа заповядал да бият, стържат и горят с огън свети Киприан, съблечен и закачен подобно на свети Кодрат. След тях подложил на същите мъчения Дионисий, Анект, Павел и накрая - Крискент. Бидейки посрамен и победен от тях, отначало мъчителят ги осъдил на разкъсване от зверовете. Когато зверовете не се докоснали до светите мъченици, той ги осъдил на посичане с меч, като заповядал преди това да ги влачат из града за краката. Когато ставало това, безчислена тълпа народ, и предимно деца, били светците с пръчки и камъни, докато не били извлечени извън града на мястото, предназначено за изпълнение на смъртното наказание. Тук светците, като поискали малко време за себе си, усърдно се помолили на Господа, след това преклонили под меча честните си глави и били посечени в десетия ден на месец март. На това място, където земята се обагрила с честната кръв на светите мъченици, потекъл чист извор, за да напомня на Коринт за страданието им. След убийството на шестимата мъченици Кодрат, Киприан, Дионисий, Анект, Павел и Крискент били измъчвани и по различен начин погубени и останалите заловени християни. Другият Дионисий бил заклан с нож, а Викторин, Виктор и Никифор (след като приемник на Иасон станал Тертий) били сложени в каменен хаван и скълцани в него. Клавдий починал след отсичане на ръцете и нозете; Диодор сам се хвърлил в приготвения за него огън и в него, като в светъл чертог, починал в мир. На Серафион била отсечена главата, Папий бил хвърлен в морето. Също и Леонид, след като претърпял множество страшни мъки от управителя Венуст, сменил Тертий, бил хвърлен в морето. На мъки за Христа се решавали и свети жени, подражавайки на свети Кодрат и пазейки в сърцата си наставленията му - Хориса, Нунерия, Василиса, Ника, Гали, Галина, Теодора и много други жени, а също и мъже. Едни от тях се преселили при Господа, бидейки посечени с меч, други били удавени във вода или убити по друг мъчителен начин. Всички те заедно със своя наставник свети Кодрат били причислени към лика на мъчениците, получили победни венци от десницата на Христа Бога, на Когото слава с Отца и Светия Дух во веки. Амин.      ", "date": "2019.03.10", "title": "Св. мъченици Кодрат, Киприан, Дионисий, Анект, Павел, Крискент и другите с тях - от Коринт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393436-10-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "241 г. пр.н.е. — Решителната победа на римляните над картагенците в Битката при Егадските острови слага край на 23-годишната Първа пуническа война. 1906 г. — Вестник \"Мир\" уличава в корупция при доставката на патрони за българската армия министър-председателя Рачо Петров, министъра на войната ген. Михаил Савов и други високопоставени държавни служители.     1848 г. — Карл Маркс е избран в Париж за президент на Комунистическата лига.     1861 г. — В САЩ са пуснати в обръщение първите банкноти.     1876 г. — Александър Бел осъществява първия успешен двупосочен разговор по телефон.     1906 г. — При най-голямата производствена авария в мина в Европа — в Северна Франция, загиват 1099 души, включително и деца-миньори.     1910 г. — В Китай е забранено робството.     1925 г. — В Пирея (Гърция) е основан футболният клуб Олимпиякос.     1943 г. — Холокостът и България: Започва депортиране на 7144 евреи от Вардарска Македония.     1947 г. — Започва парична реформа в България, регламентирана с постановление на Министерския съвет от 7 март 1946 г.     1952 г. — Генерал Фулхенсио Батиста извършва държавен преврат в Куба и застава начело на властта.     1963 г. — Официално е открит стадиона Георги Аспарухов с мач между ПФК Левски (София) и ПФК Спартак (Плевен).     1982 г. — САЩ налагат ембарго на вноса на нефт от Либия, заради подкрепата ̀и за терористични групи.        ", "date": "2019.03.10", "title": "10 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393437-%D1%80%D1%8F%D0%B7%D0%B0%D0%BD%D0%BE-%D1%83%D1%85%D0%BE-%D0%BF%D0%B0%D0%BA-%D0%B5-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%B2%D0%BE%D0%B6%D0%B4-%D0%B2-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D", "text": "След близо седем години изгнание и малко повече от уникалното световно престъпление, показно отрязване на ухото на действащ директор на АЕЦ, организираната престъпност владееща територията реши да го върне на бял кон. И макар да знаех новината още от средата на седмицата изчаках независимо потвърждение, което дойде вчера от (дез)информационната ракета носител на фондация “ “.   На 20-ти декември 2011-та г. министър енерГЕПИка поздравява Рязано ухо, скрито зад лентата на главата му, за това че се е опитал да взриви АЕЦ “Козлодуй”, чрез пренадуване на мощностите и. Това са случва в годината на взривовете в АЕЦ  “Фукушима”. На 9-ти май 2012-та г. Рязано ухо е изритан от поста на вожд в АЕЦ-а. Сега го връщат, защото политико-медийно-енерГЕПИйната мафия е жадна за нови престъпления. Ето какви заявки прави Рязано ухо през инструментите на антибългарската фондация (за по-добър преглед и прочит кликнете с мишката върху снимката):   Ресурсът на блоковете беше удължен ДВА ПЪТИ и всеки път чрез “усвояването” на много стотици милиони лева. Второто съвсем наскоро за срок от по 30 години за всеки блок. Рязано ухо заявява, че ще има ТРЕТО УДЪЛЖАВАНЕ и всички ние пак ще олекнем много яко. По сигурни данни АЕЦ “Козлодуй” вече е олекнал с над 200 милиона лева, от миналогодишната си печалба, получена за сметка на по-скъпият ток, който плащаме всички ние и бизнеса. Подробности за това ви разказах на 15-ти февруари в “ “. Слугите на антибългарската фондация, обаче, “не знаят” тази подробност и не тревожат богатите си читатели с дреболии. Същите писарушки са “забравили” за миналите геройства и новото кръщение на Рязано ухо и също ги спестяват на заблудените си читатели. Връщането на Рязано ухо е ясен сигнал за предстоящи бурни сътресения в атомната централа. Сигурно няма да ни се наложи дълго да чакаме?        ", "date": "2019.03.10", "title": "Рязано ухо пак е заместник вожд в АЕЦ “Козлодуй”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393438-%D1%81%D0%B5%D1%80%D0%B3%D0%B5%D0%B9,-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B8%D0%BB%D0%B8-%D0%B1%D1%81%D0%BF", "text": " няма такъв казус в БСП. Нито политически, още по-малко идеологически. Но, има интрига, която е създадена лично от Корнелия Нинова; вътрешнопартийна, гнусна, лицемерна и подла.    Класически случай на вътрешнопартийна диверсия. Интрига, която е пуснала пипалата си на разединение чак до основните партийни организации. Социалисти са настроени срещу други социалисти не заради някаква кауза, а „за“ или „против“ Сергей.     Всъщност, човекът, който номинира Сергей Станишев, е лично Корнелия Нинова. Номинира го и след това се отказа от него, като въвлече в тази интрига не само НС на БСП, но и цялата партия. Лично Корнелия Нинова. Номинира го още преди повече от година, издигайки неговата кандидатура за пореден мандат за председател на ПЕС на третото заседание на 49 конгрес на БСП. Корнелия Нинова лично, убедително и пламенно предложи на делегатите на конгреса да гласуват за неговата номинация. И всички делегати го направиха- единодушно. Значи(!), за президент на 36 партии на социалисти и социалдемократи в Европа, Сергей – става; но(!) за представител на БСП в ЕП – не (!), защото подкрепя Истанбулската конвенция. Все едно никой от нас не знаеше, включително Нинова, че и преди година Станишев беше апологет и лобист за приемането на тази конвенция?! Знаеше! Всички знаехме. Но това не попречи на председателката на БСП да му издигне кандидатурата и да търси безусловна подкрепа от върховния орган на БСП – конгреса. И в най-кошмарните си сънища не съм виждала, не съм предполагала, дори за части от йотата, че именно председателят на БСП ще измисли и сътвори подобна интрига, която ще гарантира поредното разделение в партията. Сигурно и брутално (днес го видях лично на конференцията на БСП в р-н „Одесос“ Варна). И то най-отвътре, най-дълбоко в душата и съвестта, отговорността и дисциплината на редовия член на БСП. Не просто партията, а ядрото и е разделено за пореден път. Безвъзвратно. Два месеца преди изборите. По волята на Нинова и още двама трима покрай нея. Абсолютно самозабравили се, самодоволни и самодостатъчни. Разделението е факт. И то е яростно. Непримиримо. И Станишев има своя принос за отношението към него. И въпреки това К.Нинова го предложи без да и мигне окото за президент на ПЕС, за пореден мандат. Най-отговорно. Днес също толкова отговорно се отмята от него, като този път, на карта е заложен самият международен авторитет на 130-годишната БСП. Седят, гледат и ни се чудят на пишман-политиката в цяла Европа, която ни отдалечава с гигантски крачки както от ПЕС, така и от социалистическия интернационал. Сагата „Станишев“ е поредната. Нека да припомним, че първи бяха 9-тимата „врагове с партийни билети“, официално посочени с пръст от председателката отново на конгрес, после 50-те и тяхното отворено писмо в защита на устава на партията. Та, тая сага не е изключение, а рецидив, грозен план за разединение и разграждане на самата тъкан, базисната идея и принципи на социалистическата партията. Политиката е заменена от интриги, заклинания, антигерб празнословие, лов на вещици и вампирски рейдове срещу „старите“ в собствените си редици, тотална деградация на социалистическата идея. Добре. Може и така. Може и аз да не съм права. Може да не разбирам. Но, при всички случаи, отговорността е редно да поеме лично Корнелия Нинова, като оглави листата на БСП за предстоящите евроизбори. Да ни отърве от терзанията и да докаже правотата си. Затова я номинирах.      ", "date": "2019.03.10", "title": "Сергей, Истанбулската конвенция или БСП?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393439-%D0%B1%D0%BE%D1%80%D0%B8%D1%81%D0%BE%D0%B2-%D1%83%D1%87%D0%B0%D1%81%D1%82%D0%B2%D0%B0%D0%BB-%D1%81%D1%8A%D0%BC-%D0%B2%D1%8A%D0%B2-%D0%B2%D1%8A%D0%B7%D1%80%D0%BE%D0%B4%D0%B8%D1%82%D0%B5%D0%BB%D0%BD%D0%B8%D1%8F-%D0%BF%D1%80%D0%BE%D1%86%D0%B5%D1%81,-%D1%82%D0%B0%D0%BA%D1%8A%D0%B2-%D1%83%D0%B6%D0%B0%D1%81-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B0", "text": "Чудя се какво ли ще правят от БСП, когато се пенсионирам. От сутрин до вечер все Бойко им е в устата. Ако вземе да падне някоя комета, сигурно ще кажат, че пак Бойко е виновен. Това заяви министър-председателят Бойко Борисов по време на по време на осмата политическа академия на Жени ГЕРБ.     ,,Сега в момента приказват как имало договорка между ГЕРБ и ДПС. Няма абсолютно никаква договорка. Никога не сме правили нещо тайно за разлика от БСП, които многократно са били в коалиция с ДПС. Ние никога няма да влезем в коалиция с тях. Така че това не е нито договорка, нито някаква далавера, а действие на отговорни политически партии'', заяви Борисов по адрес на обвиненията на опозицията, че има тайно съглашателство между двете партии най-вече заради опрощаването на дълговете на различните вероизповедания у нас.     \"В ГЕРБ също има десетки хиляди мюсюлмани. Няма да правим компромис с темата за етническата толерантност“, заяви той. „Аз съм участник във Възродителния процес като 27-годишен командир на батальон. Такава мъка, такъв ужас повече никога няма да допусна, докато от мен зависи нещо“, коментира премиерът. „Най-добре държавата да плаща на вероизповеданията, за да няма намеса отвън. В понеделник съм поканил на среща патриарх Неофит и главния мюфтия Мустафа Хаджи“, посочи Бойко Борисов.     Той изтъкна, че не може да позволяваме чужди държави да плащат на нашите проповедници. „Договорката е между българските християни и мюсюлмани в ГЕРБ. Това е договорката\", поясни премиерът.            ", "date": "2019.03.10", "title": "Борисов: Участвал съм във Възродителния процес, такъв ужас повече няма да допусна"}
{"url": "http://www.classa.bg/%D1%81%D0%B2%D1%8F%D1%82/item/393431-%D0%B2%D0%B5%D0%B1%D0%B5%D1%80-%D0%B4%D0%B0%D0%B2%D0%B0-%D1%88%D0%B0%D0%BD%D1%81-%D0%BD%D0%B0-%D0%BE%D1%80%D0%B1%D0%B0%D0%BD", "text": "Председателят на групата на Европейската народна партия (ЕНП) в Европейския парламент Манфред Вебер съобщи днес, че иска да се срещне през следващите дни с унгарския премиер Виктор Орбан, чиято партия ФИДЕС е заплашена от изключване от ЕНП.  \"В идните дни отново ще говоря лично с Виктор Орбан в Будапеща, защото ми се иска да го накарам наистина да разбере, че е напът да напусне ЕНП\", заяви Вебер. Не става въпрос за конфликт между Изтока и Запада или за миграционната политика, както се твърди, а за ценностите, на които се основават ЕНП и Европейският съюз, обясни той.     Преди седмица Вебер - член на баварския консервативен Християнсоциален съюз (ХСС) и кандидат на европейските консерватори за председател на Европейската комисия, даде ултиматум на Орбан, призовавайки го да промени националистическите си позиции, ако иска да избегне изключване от ЕНП. Откакто \"Фидес“ спечели абсолютно мнозинство на изборите през април и направи Орбан премиер за трети пореден мандат, той започна да затяга хватката си около страната. През последните седмици Орбан стартира стремителна атака срещу последните останали препятствия пред властта му. В края на миналия месец над 400 медии, основани или закупени от съюзници на Орбан, бяха обединени в организация с идеална цел, наречена Фондация „Централноевропейски печат и медии“. Премиерът изключи тази организация от регулаторния контрол, като я обяви за „стратегическа“.      ", "date": "2019.03.10", "title": "Вебер дава шанс на Орбан"}
{"url": "http://www.classa.bg/%D1%81%D0%B2%D1%8F%D1%82/item/393432-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D1%8A%D1%81-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7", "text": "Международната рейтингова агенция Standard and Poor's потвърди кредитния рейтинг на Северна Македония ВВ със стабилна прогноза, съобщава БТА.  Според доклада на агенцията решаването на спора за името с Гърция е важна положителна крачка и отваря вратите за членство на Северна Македония в НАТО и започване на преговори с Европейския съюз през тази година, което може да ускори структурните реформи.     Агенцията очаква икономическият растеж през следващите три години да бъде средно 3% и да се увеличат частните инвестиции благодарение на политическата стабилност. На 12 февруари западната съседка на България официално прие името Северна Македония, с което си осигури зелена светлина за влизане в НАТО и Европейския съюз (ЕС).      ", "date": "2019.03.10", "title": "Македония със стабилна прогноз"}
{"url": "http://www.classa.bg/%D1%81%D0%B2%D1%8F%D1%82/item/393433-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B8-%D1%82%D1%83%D1%80%D1%86%D0%B8%D1%8F", "text": "Ако Турция купи руската отбранителна ракетна система С-400 я очакват „тежки последствия“, защото това ще повлияе на сделката за изтребителите F-35 и американската зенитно-ракетна система „Пейтриът“, съобщава Анадолската агенция. Говорителят на Пентагона Чарлс Самърс заяви, че решението на Турция да приеме руската защитна система „ще означава, че тя не иска да има достъп до ракети „Пейтриът“ и самолети F-35“, цитира БГНЕС. „Ако Турция приеме ракетите С-400 ще има тежки последствия с оглед на нашите военни взаимоотношения с тях“, категоричен беше Самърс.     По-рано тази седмица генерал Къртис Скапароти заяви пред Сенатска комисия, че се надява Турция да преосмисли решението си за покупката на руската ракетна система С-400. Скапароти, който е един от високопоставените командири в НАТО, посочи няколко проблема на руските ракети, включително несъвместимост със системите на Алианса и заяви, че „С-400 е проблем за всички наши самолети, но по-специфично за изтребителите F-35“. След продължителни и неуспешни преговори за закупуване на системи за противовъздушна отбрана от САЩ, през 2017 г. Анкара реши да купи руски системи за противовъздушна отбрана С-400. Този ход беше критикуван от Пентагона, който предупреди, че закупуването на С-400 ще навреди на турско-американските отношения и ролята на Турция в НАТО.          ", "date": "2019.03.10", "title": "САЩ заплаши Турция"}
{"url": "http://www.classa.bg/%D1%81%D0%B2%D1%8F%D1%82/item/393434-%D0%B0%D1%82%D0%B8%D0%BD%D0%B0-%D0%B8-%D1%81%D0%BA%D0%BE%D0%BF%D0%B8%D0%B5-%D0%B2%D0%BB%D1%8F%D0%B7%D0%BE%D1%85%D0%B0-%D0%B2%D1%8A%D0%B2-%D0%B2%D0%B8%D0%BD%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "Атина и Скопие влязоха в поредния спор по темата на кого принадлежи марката \"Македония\". Гръцките медии говорят за \"провокация\" от страна на Северна Македония заради рекламата на вина, предаде БНР. На изложение в Дюселдорф за качествени вина асоциацията на винопроизводителите от Скопие рекламира своето производство като \"Македонски вина\" с традиции от 2 хиляди години.      Гръцката опозиция, която по случая намира пълна подкрепа от медиите, настоява за незабавна намеса на дипломатическата мисия, министъра по туризма и министерството на външните работи.      Марката \"Македонски вина\" е запазена гръцка марка, съобщават от изложението гръцки производители. Те смятат,че това е нелоялна конкуранция, която цели да привлече клиенти с популярните на световния пазар гръцки вина.  Темата е водеща в гръцките медии под заглавие \"Поредната провокация от страна на Скопие\".  Само преди дни намери голям отзвук и негативни коментари новината, че Република Северна Македония се представя на туристическата борса в Берлин с реклама \"очакваме ви в Македония\".  В интервю за гръцка медия посетител на изложението дори попита озадачен: \"колко Македонии има\".      ", "date": "2019.03.10", "title": "Атина и Скопие влязоха във \"винена война\""}
{"url": "http://www.classa.bg/%D1%81%D0%B2%D1%8F%D1%82/item/393425-%D0%BC%D0%B0%D1%81%D0%BE%D0%BD%D1%81%D0%BA%D0%B0-%D0%BB%D0%BE%D0%B6%D0%B0-%D0%BF%D0%B0%D0%B7%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%BE%D1%82%D0%BE-%D0%B7%D0%BB%D0%B0%D1%82%D0%BE-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "В Германия публикуваха личния дневник на офицера от Третия Райх Егон Оленхауер, в който са описани местата, където нацистите са скрили злато, произведения на изкуството и други ценности по време на отстъплението си от Полша. Това съобщи БНР.         Оленхауер е бил ключова фигура в операцията и е бил посредник между нацистите и местните аристократи, които са се опитвали да запазят ценностите си от Съветския съюз.      Съгласно дневника в един от тайниците са скрити около 28 тона злато, а в друг — произведения на изкуството, откраднати във Франция, сред които работи на Ботичели, Рубенс, Караваджо, Моне.     Записките на офицера са се съхранявали в продължение на десетилетия в масонската ложа на град Кведлинбург.        ", "date": "2019.03.10", "title": "Масонска ложа пази откраднатото злато на Хитлер"}
{"url": "http://www.classa.bg/%D1%81%D0%B2%D1%8F%D1%82/item/393426-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D0%BA%D0%B8%D0%B1%D0%B5%D1%80%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9-%D0%B5-%D0%BA%D0%B0%D1%82%D0%BE-%E2%80%9E%D0%B7%D0%B0%D1%80%D0%B5%D0%B4%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5%E2%80%9C", "text": "    Китайският закон за киберсигурността позволява на страната да извършва международен шпионаж, а неговото естество може да се сравни със „заредено оръжие“, пред което останалите държави по света не искат да застават, смята американски представител, пожелал да запази анонимност, цитиран от Euracitv.  “Китайското правителство разглежда сериозно този проблем“, споделя още той по време на Световния мобилен конгрес в Барселона.     Според него законът за киберсигурността задължава китайските компании да си сътрудничат с комунистическото правителство при процедури, използващи като средство шпионажа. Опасенията са свързани конкретно с член 28 от китайския закон за киберсигурността, който гласи: „Операторите на мрежи трябва да предоставят техническа помощ и съдействие на органите за обществена сигурност и националните органи за сигурност, които поддържат националната сигурност и разследват престъпна дейност в съответствие със законодателството“. Поради тази причина американските власти подозират, че Huawei участва в подобни кампании за шпионаж, въпреки че все още не са разкрити конкретни доказателства. „Законът позволява на правителството да принуждава китайските компании да извършват шпионаж от името на местните власти“, категоричен е анонимният американски представител. През последните седмици Вашингтон оказва натиск върху регулаторните органи на Европейския съюз (ЕС) да блокира достъпа на Huawei до телекомуникационната инфраструктура на блока.     Ръководителят на Националния център за киберсигурност на Великобритания Кийрън Мартин зави през изминалата седмица, че все още няма доказателства, който да разобличават Huawei. От друга страна помощник-секретарят на Министерството на търговията на САЩ Дейвид Редъл споделя, че „не може да съществува истинска неприкосновеност на личния живот без сигурна мрежова технология“. По неговите думи е напълно възможно да има реална защита на потребителите и процъфтяващ пазар на технологии.", "date": "2019.03.10", "title": "Законът за киберсигурността на Китай е като „заредено оръжие“?"}
{"url": "http://www.classa.bg/%D1%81%D0%B2%D1%8F%D1%82/item/393427-causeur-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BA%D0%B0%D0%B4%D0%B0%D1%84%D0%B8-%D0%BB%D0%B8%D0%B1%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B8%D0%B2-%D0%B7%D0%B0%D0%BF%D0%B0%D0%B4", "text": " след убийството на Муамар Кадафи, Либия все още напомня „африкански Див запад”, който много чуждестранни и местни политически сили мечтаят да завладеят, пише Causeur. Западните страни са принудени с ужас да наблюдават последствията от хаоса, за създаването на който има и тяхна вина, отбелязва изданието.   „  - така според френското издание Causeur може да се характеризира случващото се в Либия напоследък. Според съобщенията на мисията на ООН, на 27 февруари, двамата основни играчи в политическото поле на страната - ръководителят на правителството на либийското национално единство под егидата на ООН и Европейския съюз, Фаиз Сарадж, от една страна, и Върховният главнокомандващ на въоръжените сили на страната, маршал Халифа Хафтар, подписаха споразумение за необходимостта да се   и начините за  .     Въпреки всичко, по същество нищо не се е променило, отбелязва вестникът:  Както напомня списанието, през май 2018 г. Емануел Макрон вече събира в Париж основните участници в либийския конфликт, с цел да насрочи общи избори, които щяха да се проведат на 10 декември 2018 година. След отпътуването на участниците на срещата обаче МВнР на Франция посъветва президента да отложи тази дата - разцеплението в страната, клановата борба и люлеещата се икономика няма да позволят гласуване в определеното време.  \", отбелязва списанието. , - смята Causeur. Вътре в страната се борят за власт две политически сили и десетки опълчения. Държавата, която се смяташе за  , деветият по големина доставчик на нефт в света и притежател на най-големите запаси от черно злато в Африка, винаги е била предмет на завист, пише вестникът. Тези природни богатства съставляваха силата на режима на Кадафи - бивш приятел, а след това и   на Запада. Днес не е тайна за никого, че действията на Саркози, извършени под предлог за установяване на демокрация в региона бяха „фалшиви“, но последствията излязоха далеч зад границите на очакваното, смята авторът на статията. Страната, родена в резултат на италианската колонизация през 1911 г. и преминала към независимо съществуване, без да потъне в хаос, през 1947 г., една от най-големите в Африка по територия, се превърна от   в анархия, поделена между враждуващи кланове. Въпреки факта, че правителството на националното обединение в Триполи и ръководителя му, в миналото успешен бизнесмен, Фаиз Сарадж е международно признато и има подкрепата на Европейския съюз и ООН, в източната част на страната, тяхната власт е оспорена от ръководителя на либийската национална армия, Халифа Хафтар. В очите на африканските съседи и западни страни фелдмаршал Хафтар възнамерява да се яви като единствения човек, който е в състояние да установи   в Либия.   и отрупан с награди военачалник, който идва от същия град като Кадафи, Хафтар има репутацията на   в Триполи и се радва на подкрепата на египетския президент Сиси. Участието на египетски войници в боевете на страната на Хафтар в източната част на Либия даже послужи като причина за полемика в страните на Запада, противопоставяйки се на намеса в този и без това сложен конфликт на африканските страни. Днес обаче Западът на първо място се безпокои в Либия не за нефта и не за изборите, отбелязва изданието. Един от главните проблеми, свързани с тази територия, е нейната роля при организирането на изпращането в Европа на бежанци от южноафриканските страни. За   безскрупулните превозвачи изпращат мигранти на път на импровизирани кораби, превръщайки Средиземно море в   пред   очи на европейското обществено мнение. Друга опасност е пристигането в страната на ислямистки бойци от Сирия, които бяха принудени да напуснат предишното си място на обитаване заради победите на западната коалиция и да търсят друг театър на военни действия.     „ , отбелязва авторът. В същото време   на това поле се появи нов играч - също с фамилия Кадафи. Синът на бившия лидер на страната Сеиф ал Ислам обяви през декември миналата година на среща със заместник-външния министър на Русия Михаил Богданов в Москва за намерението си да се кандидатира за президент на Либия на следващите избори. Има само една пречка - все още го преследва Международния наказателен съд, отбелязва изданието.", "date": "2019.03.10", "title": "Causeur: След смъртта на Кадафи Либия се превърна в африкански Див Запад"}
{"url": "http://www.classa.bg/%D1%81%D0%B2%D1%8F%D1%82/item/393428-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B1%D0%BE%D1%80%D0%B1%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "\"Докато САЩ и нашите партньори искат мир, основан на закони и прозрачност, Москва желае хаос и недоверие\", заяви заместник-държавният секретар Матю Палмър   Вашингтон и Брюксел подготвят стратегия за противопоставяне на Русия на Балканите. Това заяви заместник държавният секретар на САЩ за Европа и Евразия Матю Палмър, съобщава македонското електронно издание \"24 Инфо\", цитирано от Агенция \"Фокус\".    Палмър обяви, че Съединените щати са заинтересовани да запазят стабилността в региона, докато Русия иска само \"да внесе хаос\".  По време на посещението си в Хърватия, според Bloomberg, той е заявил, че Русия усилено се опитва да наруши споразумението, което наскоро постигнаха Гърция и Северна Македония, както и да \"разгневи\" сърбите в Босна и Херцеговина.  \"Докато САЩ и нашите партньори искат мир, основан на закони и прозрачност, Москва желае хаос и недоверие\", добави заместник-държавният секретар на САЩ.  Той отново подчерта, че САЩ искат Косово да премахне митата за продукти от Сърбия, така че диалогът с Белград да може да започне отново.         \r\n  ", "date": "2019.03.10", "title": "САЩ и Европейският съюз подготвят стратегия за борба срещу Русия на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393429-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B5-%D1%81%D0%B8-%D0%B4%D0%B0%D0%B2%D0%B0-%D1%81%D0%BC%D0%B5%D1%82%D0%BA%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "МАДУРО, МЪДУРИ*   Тия дни, в Кърджали, Цветанов сравнил президента Радев с венецуелеца Мадуро.  Това, разбира се, е една сочна глупост – но трябва да покаже, какъв смелчага е Цв.  Обаче и ББ, и Цв. се свиват, когато Соломон Българомразецът иска ядрени бази в България – сякаш ги е страх да коментират тази особа антихристиянска, антибългарска. А в „Панорама“ Куката – актьорът Мариан Вълев размишляваше за Народа – той имал в гените си стремежът към оцеляване, на Куката това сякаш му изглеждаше като някакъв недостатък.  Всеки се глуми вече с Народа, всеки му приписва грехове.  Той ще им хареса, ще го заобичат, само когато вече няма да го има. Каракачанов пък казал на Жени Марчева, че задава глупави въпроси.  Ами сами се докарахте до това положение – разговаряте, с който ви падне, и най-често с глупаци, а това е най-сигурният начин да оглупее човек. Говорите с глупаци, внушавате им, че не са глупаци, че са нещо по-различно от това, което са – едното нищо, пренебрегвате умните и ръбатите хора, страхувате се от тях и ги избягвате.  И накрая ви казват, че задавате глупави въпроси. Хак ви е, изпросихте си го. Един истински водещ би пратил Каракачанов при новите „българи“, произведени от неговата Агенция. Българските политици се изживяват като Чобаните на Народа, на стадо овце.  Плевнелиев направо си го призна. Изтърпяхте това, а и продължавате да търпите този сквернословец, който ви нарече стадо. Посочете ми един Чобанин, който си знае, че ръси глупости.  На нито един от тия дори и през ум не му минава подобно нещо.  Нито един-едничък не си е признал досега за 30 преходни години, че е изтървал нещо глуповато.  И на никой не са посмели да му кажат, че е ходещо словесно сметище. Каква ли е представата на чобаните за „умни“ въпроси, какво ли е умността, според тях. „У, бря-бря!“ – да подвикват нещо по стадото, това ли?     Борислав Борисов е прекрасен футболен коментатор, както и повечето от колегите му от Диема Спорт, обаче напоследък има леки пристъпи на логорея, съчетани с комични признания. Той не спира да говори нито за миг и мелницата му започва да ни отегчава.  Тия дни коментираше мача Тотнъм-Арсенал и понеже лесно се привързва към някои свои фрази, този път се залепи за думите „Ако не се лъжа“ и ги повтори поне половин дузина пъти едно след друго.  И се питам, дали нашите Чобани биха могли да използват тия невинни думи, да ги превъртят из устите си. Представяте ли си някой Чобанин да каже: „Ако не се лъжа, положението в страната е розово“, „Ако не се лъжа, ние сме световен фактор“, „Ако не се лъжа, говоря глупости“. Но какво да говорим за Чобаните и чобанския им език, когато и телевизиите не им отстъпват.  В новините на Трети март повечето от анкетираните използваха някакъв сакат език – така ли говорят вече нашите хора? Или репортерите намират най-нечленоразделните измежду тях и след това набързо монтират анкетите си.  Така сакатата реч осакатява и Празника. За ритуала/смяната на караула пред Президентството репортерката пък каза, че атмосферата е величествена – величествена? Колко да е величествена, когато езикът е сакат, прибързан, небрежен. Разбира се, не се мина и без поредното гигантско знаме – този път 300 метрово. Проблемът бил да не се объркат цветовете – кой е отдолу, кой е отгоре…  Навремето нашите алпинисти покоряваха Еверест, сега ни остана да ушием един байрак с дължина 8 хиляди метра, сетне пък Кристо да дойде да ни опакова с него – та да се отървем наведнъж от всичко. Осакатяването на езика на обикновените хора е последица и от непрекъснатите покушения над Паметта ни.  Тия дни Велислава Дърева припомни какви ги е дробил преди време Андрей Райчев за Ботев и Левски: били момчета с девиантно поведение, които при други обстоятелства щели да станат престъпници.  Е, как да се надяваме след тия изстъпления на мекеретата и езикът ни да не отиде по дяволите.  Те внасят едно отровно съмнение или поне пренебрежение в Народния Ум, разколебават го, оттам разколебават и езика…  Пак ги канете по телевизиите от сутрин до вечер тия поганци – но поне водещите да носят табелки „Аз съм голям Родолюбец“. Съвсем осакатена е дори и обикновената съпричастност, тя се изчерпва с това да сготвят два казана чорба за бедняците. Яжте, че иначе ще я хвърляме – този простонароден лаф си остана жилав и досега. Телевизионните новини все повече се стараят да заприличат на криминална хроника и най-важната новина тия дни – протестът на медицинските сестри в 32 града – едва намери място.  Един плакат беше много важен: „Милост за милосърдието“.  А една протестираща каза, че до две-три години тук няма да останат сестри, такава ще бъде жестоката развръзка. Но Властта не си дава сметка за предстоящата катастрофа.  Вместо да зареже всичко и да се занимава само с това, тя предпочита показните пазарлъци.  Още една професия загива, но и обществото зяпа като анестезирано.  Дори и Съсловната организация на медсестрите останала безучастна, без да се притеснява, че изглежда като помощен персонал на Властта. Министърът на здравеопазването говори за достойни заплати – обаче вече няма достойнство и в тази професия, обедниха и унизиха и нея. Медицинските сестри призоваха и пациентите да се включат в протестите им. Хайде да ви видим сега – напълно ли са изкормили съпричастността ви и вместо нея са ви натъпкали със страх и равнодушие… И две думи за посещението на Медведев.  Цветанов съобразително пропусна да го сравни с Мадуро – знае, че Мечката от шега не разбира.  Очевидно стана отново, че нашите политически актьори са се изчерпали, особено Главния.  Не може един и същи номер да го правиш безкрайно – дори да си най-талантливият карагьозчия, да показваш, че уж не ти пука от нищо, от околните пък най-малко, да говориш едно, пък да правиш друго.  Този номер е до време и накрая започва да омръзва на публиката и постепенно се превръща в някакъв втръснал на всички скеч, може би втръснал най-вече на самия теб. Отгоре на всичко, каквото и да правиш, гърбът ти все е отзад.  Няма как, не можеш да промениш местоположението му.  Дори най-съвършеният политически карагьозчилък разполага с ограничени изразни средства. Не се научиха подобаващо да се държат с Чорбаджиите.  Липсва им въздържаност, липсва премерена последователност – примерно, тази, която демонстрира Орбан.  Не знаят, не са научени как да се опъват, макар и привидно, а пък и когато уж се опъват, веднага след това незабавно се размекват, разтичат се като конфитюр от рози. Не можаха да се научат, а и не възнамеряват.  Брутално мазнене се редува с фалшиво непокорство.  Затова не ни вземат на сериозно. Не ми се пише дори за това посещение, защото всичко предварително бе ясно.  Енергийни хъбове ще правим, а накрая стана ясно, че по-добре да направим един пъб, за да опиянчим провалените си намерения – понеже руски газ няма да има.  Руснаците казват, че са пуснали кепенците пред нас, но ние продължаваме да разтягаме мехури. Минаваме всякаква мярка – потупваме Медведев, държим се някак с него – майтап бе, дорогой.  Накрая и той влезе в тази стилистика и започна да ни занася.  Чух го по телевизията да казва, че по-добре да обвържем/подсигурим лева с китайски юани – пак добре, че не ни препоръча монголски тугрици.  За смях сме станали изглежда, неусетно. Нашите първенци така и не се научиха, че Историята помни и пази казаното. Тя е непримирима, дори свирепа в това отношение.  Като изтърси някаква Румянка, дето сега ще става посланик в Израел, че ББ е спрял лично три големи руски енергийни проекта, това ще ти е доживотна, вечна дамга, печатът ти е ударен. Няма спасение. Мярнах по телевизията Томислав Дончев, той пък има късмета да минава за технократ, тъкмо казваше, че България е фактор.  Водещият не го попита в какъв смисъл, откога, на какво отгоре.  Примерно, фактор ли е в предстоящите нови изстъпления на македонците – вече с натовските пискюли, с Историята ни? Руснаците, и те са едни злопаметници, тръшнаха вратата в лицето ни – а ние се мислим за фактор в енергетиката, бедни ми Томиславе.  Ние сме врътливата покорна Булка, с която всеки злоупотребява. Само едно ми е интересно: искам да знам, кой е мазникът, който навива чивията на ББ, който го баламосва усърдно:“Ах, как им се опъна пак, господин премиер, на русняците, ах как им изви ръчичките, а пък какви им ги каза, ти си велик, велик, велиииииииииииик…“  Кой е този безумец, който си играе с България, а не с премиера си. Коя е тази мишка, някакъв крив днешен Лулчев или Милко Балев? Надявам се, че Историята в някаква степен ще съхрани не само клозетните разговори, нагласени от онзи Миро Найденов, но и тези мазнотения. Властта в българската й употреба е нещо по-скоро невнятно, това се отнася още повече за Абсолютната Власт.  Капсулованият Самодържец има тежка участ.  А самозаблудите ни са особено покваряващи, особено ако са плод на подли ласкателства. По време на бизнес-срещата с Медведев се роди идейката ние да осигуряваме безплатни чартъри за руските туристи, за да ги отклоняваме от турските курорти.  Колкото ще отклоним „Турски поток“ – обаче важното е да демонстрираме големи мъдури.    ", "date": "2019.03.10", "title": "Властта не си дава сметка за предстоящата катастрофа"}
{"url": "http://www.classa.bg/%D1%81%D0%B2%D1%8F%D1%82/item/393430-%D0%B8%D1%82%D0%B0%D0%BB%D0%B8%D1%8F-%D1%89%D0%B5-%D0%BE%D1%82%D0%BC%D0%B5%D0%BD%D0%B8-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Премиерът на Италия  Джузепе Конте заяви, че италианската страна работи над отмяната на антируските санкции. За това съобщава  . Според него, това ще съдейства за понижаване на напрежението и за активизирането на диалога. По-рано се съобщи, че платата на депутатите в Италия е за отмяна на санкциите по отношение на Русия и за завръщането на руската делегация в Парламентарната асамблея на Съвета на Европа.     През февруари вицепремиерът на Италия Луиджи Ди Майо заяви за намерението си да се бори за отмяна на антируските санкции, защото италианските компании понасят загуби.        ", "date": "2019.03.10", "title": "Италия ще отмени антируските санкции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393421-%D1%82%D1%8F-%D0%BD%D0%B5-%D0%B5-%D1%82%D0%B8%D0%BF%D0%B8%D1%87%D0%BD%D0%B0%D1%82%D0%B0", "text": "Тя се казва Антония Мишура и не е типичната баскетболистка. 31-годишната спортистка е хърватка, като е смятана за една от най-красивите атлетки в своята страна.    Хубавицата е защитавала цветовете на своята държава на няколко първенства, включително и Олимпийските игри през 2012-а.   Преди години Антония е отказала на няколко агенции да работи като модел, тъй като е била решена да се фокусира върху образованието и спорта.                              ", "date": "2019.03.10", "title": "Тя не е типичната..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393422-%D0%BA%D0%B0%D0%BA%D0%B2%D0%B0-%D0%B5-%D0%B1%D0%B8%D0%BB%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA", "text": "Днес Ирина Шейк е един от най-известните модели в целия свят. Пътят й към славата обаче е дълъг и много труден.  Истинското име на красавицата е Ирина Валериевна Шайхлисламова. Тя е родена в град Еманжелинск, Челябинска област. Необичайната й външност се дължи на смесица между татарските корени на баща й и руските на майка й. Въпреки че сега Ирина е мечтата на милиони мъже по целия свят, в училище момчетата не й обръщали никакво внимание.     Между другото, моделката много пъти е признавала, че в училище не я обичали особено много. И макар оттогава да е изтекла много вода, Ирина продължава да търси недостатъци в себе си.     „Момчетата не ме харесваха. В училище ми викаха пръчка, защото бях висока и слаба и чунга-чанга заради тъмната кожа и плътните ми устни. Това много ме дразнеше”, споделя Шейк.     По ирония на съдбата точно тези „недостатъци”, които децата откривали в нея, я превръщат в световна знаменитост.     Приятелки на майка й я навиват да се включи в челябинския конкурс за красота „Супермодел 2004”. Жените смятали, че с подобна външност момичето може да има голямо бъдеще в модата.   Ирина обаче до такава степен не вярвала в силите си, че била истински шокирана, когато спечелила надпреварата.     Именно „Супермодел 2004” дава старт на кариерата й. Там тя е забелязана от агента Гия Джикидзе, открил за света още куп местни знаменитости. От 2005 г. Ирина започва да работи в Европа, а след това в САЩ.     След като приятелят на Ирина – Брадли Купър, взриви сцената на Оскарите с чувственото си изпълнение с Лейди Гага, познати на Шейк от училище решиха да разкрият каква е била моделката като малка.    „Моя позната учеше в едно училище с Ирина. Тя разказваше как са я обиждали и наричали маймуна и гнилоч заради евтините дрехи, с които ходела. После Ира се наду и нито веднъж не се е срещна със съучениците си”, пише потребителка на Туитър.       „Аз също учих с нея в едно училище. Учителите говореха много лоши неща за нея.     Разглеждахме старите дневници, сякаш имаше тройки по руски език. Но те не бяха недоволни заради това. Тя не се държеше както трябва”, отбелязва друга потребителка.         Между другото, някои от съучениците й днес нямат нищо против да я видят на срещата на випуск. Още повече, ако с нея е Брадли Купър.", "date": "2019.03.10", "title": "Каква е била в училище Ирина Шейк"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393423-%D0%BF%D0%BE%D0%BB%D0%B8-%D0%B3%D0%B5%D1%80%D0%B3%D1%83%D1%88%D0%B5%D0%B2%D0%B0-%D0%B7%D0%B0%D0%B3%D0%BE%D0%BB%D0%B8-%D0%B1%D0%B5%D0%B4%D1%80%D0%B0", "text": "Журналистката Поли Гергушева дебютира ударно като водеща на светското предаване на bTV COOL...T. Русокосата красавица седна на стола на Петя Дикова, която излезе в майчинство и трепетно брои дните до появата на първородната си рожба. Блондинката блесна в ефир със секси черна рокля малко над коляното, кръстоса предизвикателно крака и зарадва зрителите с прекрасна гледка, откриваща се към дългите й стегнати бедра.     Първите гости на Гергушева бяха Мери от „Мери Бойс Бенд\" и Ромина Тасевска, които разкриха любопитни подробности около новото парче на бандата. Поли Гергушева е позната на зрителите bTV с репортажите си на социална и лайфстайл тематика. Тя е бивша манекенка в известната агенция на Жени Калканджиева „Визаж\".      Точно преди 10 години момичето става трето в конкурса „Мис България\". 19-годишната тогава Гергушева е подгласничка на Антония Петрова. За разлика от нея обаче не успява да направи кариера в модата и се насочва към журналистиката. Първата ѝ работа е в голям по онова време ежедневник, където я забелязва Мартин Карбовски.      По-малко от 4 години по-късно момичето вече работи в bTV. Според информация на „Уикенд\", основна заслуга за назначаването й има краткотрайна афера с Венелин Петков, който става директор на новините точно когато Поли влиза в телевизията. Тогава Гергушева е на 25 години, а Петков вече е прехвърлил 40-те. Връзката им продължава едва няколко месеца, но за сметка на това дава желаните резултати – манекенката получава щатно репортерско място в телевизията.      ", "date": "2019.03.10", "title": "Поли Гергушева заголи бедра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393424-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BC%D0%B0%D1%80%D1%82", "text": "ОВЕН ( 21 март - 20 април ) Трябва да използвате своите таланти на максимум. Никой не ви забранява, да работите активно, да бъдете инициативни и да диктувате правилата си. Приходите ще покрият всичките ви разходи, което вече е добре. Основното нещо е, след като получите пари да не бързате да ги изхарчите в магазина. От пътуване при лошо време, е по-добре да се откажете. ТЕЛЕЦ ( 21 април - 21 май )  Препоръчително е да използвате натрупания си потенциал в правилната посока. Въпреки това, няма да ви е лесно да определите кое е „добро“ и кое води до проблеми. Не е необходимо да споделяте лични преживявания с другите, защото в отговор може да получите само съжаление, а не разбиране. Неприятна ситуация е възможно да се случи, във финансовия сектор. БЛИЗНАЦИ ( 22 май - 21 Юни ) Днес ще си сложите такава маска, че дори и приятелите ви, няма да познаят кой се крие под нея. Възможно е да преигравате, бъдете внимателни. Фантазията си може да приложите в любимото си хоби, както и в любовта. Вечерта, ще трябва да решавате проблеми, свързани с финансите. Но не вашите собствени, а на близки роднини.   РАК ( 22 юни - 23 юли ) Трябва да преодолеете мързела и да се захванете с работа. Нещо повече, че сами се оплаквате от ниската заплата. Ако някой от вашите приятели ви предложи интересна работа, първо попитайте за заплащането. По природа сте ентусиасти, но в този случай само с ентусиазъм далеч няма да стигнете. Време е, да направите кариера. ЛЪВ ( 24 юли - 23 август ) Днес ще се къпите в комплименти и собствените си фантазии. Това е приятно, но отвлича вниманието от важните задачи и води до лекомислие. Ако вътрешно сте готови за нещо ново, тогава бъдете по-смели. Не трябва да гледате парите на другите хора, по-добре спечелете свои. Успешно ще премине пътуване, което сте планирали в предишен ден. ДЕВА ( 24-ти август - 23 септември ) Днес ще сте в мрачно настроение, което може да се отрази както на работата, така и на личния ви живот. Опитайте се да се уедините, затоплете се със спомени и си задайте енергичен ритъм. В противен случай, ще потънете в рутина и ще зациклите. Ако имате свой собствен бизнес, тогава трябва да инвестирате в него максимум усилия и желание за успех. ВЕЗНИ( 24 септември - 23 октомври) Трябва така да се захванете с работата си, че никой да не ви придиря или обвинява в некомпетентност. Безкрайността не е приоритет, затова бъдете изключително отговорни и честни. Има възможност, да се срещнете с интересни хора. Въпреки че при необвързаните, комуникация няма да е ограничена само до приятелство. СКОРПИОН ( 24 октомври - 22 Ноември ) Днес не само ще се съмнявате в собствените си сили, но ще попаднете и в лапите на самоизмамата. Много от надеждите ви няма да се сбъднат, така че бъдете реалисти. Ако в работата се появят проблеми, разрешете ги на място. Но в сферата на любовта, благодарение на експериментите и щипка романтика, отношенията с партньора ще бъдат укрепени за дълго време.   СТРЕЛЕЦ ( 23 Ноември - 21 Декември ) Няма да е излишно, малко да разтърсите нещата и да преразгледате работния си график. Имате твърде много свободно време и от тука мързел, апатия и нежелание да правите нещо. Денят е добър за самореализация и творчество. Ако упорито се заемете с решаването на финансовите проблеми, на следващата сутрин ще се събудите богати. КОЗИРОГ (22 Декември - 20 януари ) Препоръчително е да прекарате този ден, в състояние на еуфория и мечти. Това ви е позволено, защото работите върху себе си сериозно. Основното е, че мислите и се движите в правилната посока. Козметичните процедури и лечението на хронични заболявания, днес ще дадат добър ефект. Една вечерна разходка, ще ви освободи от тревогите.  ВОДОЛЕЙ ( 21 януари -  19  февруари ) Трябва да се заемете с личния си живот. В преследване на кариера и пари, напълно забравяте за любимия си човек. Във финансовия сектор, ще са ви необходими практичност и способност за маневриране. Ако не може да се измъкнете от изкушенията, тогава всички покупки ще бъдат неудачни. Вечерта ви чака, спешен ремонт на колата или на домакински уреди.   РИБИ ( 20 февруари - 20 март ) Очаква ви един ден на вдъхновение и надежда. Може да не се изпълнят всичките ви желания, но късмета ви няма да свърши. Особено след като в работата, сте авторитет. Ще ви бъде интересно да поговорите с приятел, с когото не сте виждали от дълго време. Ако се занимавате с творчество, тогава проектите не само ще ви носят пари, но и ще ви помогнат да намерите духовна хармония.", "date": "2019.03.10", "title": "Дневен хороскоп 10 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393420-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B5-%D0%BE%D0%B3%D1%80%D0%BE%D0%BC%D0%BD%D0%B0", "text": "19-годишната холандска моделка и носителка на титлата „Miss Teen Universe\" Лоте ван дер Зий, която почина в германска болница, е била на ски почивка с родителите си в Австрия. Вечерта преди трагедията красавицата се е срещала с приятели, съобщава The Sun, позовавайки се на родителите й. Лоте изглеждала много щастлива, не се оплаквала от здравословни проблеми. На следващата сутрин обаче момичето не слязло на закуска.                         Родителите й отишли до стаята й и разбрали, че й е лошо. Малко по-късно тя получила инфаркт. Лекарите я поставили в изкуствена кома и я откарали до болница в Мюнхен, където по-късно 19-годишното момиче починало. Все още не е ясно от какво е предизвикан сърдечния пристъп. Лоте ван дер Зий умира на 6 март в 22:47 часа – ден, преди 20-ия си рожден ден.      ", "date": "2019.03.10", "title": "Трагедията е огромна!"}
