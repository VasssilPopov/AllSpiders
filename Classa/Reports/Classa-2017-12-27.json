{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376775-%D0%B3%D0%B0%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D1%80%D0%B5%D0%B7-2017-%D0%B3%D0%BE%D0%B4%D0%BD%D0%B0-%E2%80%93-%D0%B8-%D1%82%D0%BE%D0%B2%D0%B0-%D0%B5-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80", "text": "Вицепремиерът Валери Симеонов е министърът с най-много гафове – това смятат повечето българи в края на 2017 година, показа неотдавна социологическо проучване.   През отминаващата година Симеонов предизвика политически критики, протестен гняв и подигравки в социалните мрежи заради няколко свои акции, които защити пламенно, понякога дори в конфликт с ГЕРБ и лично с Бойко Борисов. Дир. бг припомня най-запомнящите се от тях.     В разгара на летния сезон, вицепремиерът предприе безпрецедентна акция, оглавявайки лично нощни проверки в дискотеки и барове срещу шума в курорта Слънчев бряг. Той обяви, че прави това в защита на туристите, които не могат да спят заради силната музика.     Часове, след като направи първия си удар, Симеонов побърза да се похвали във Фейсбук:   „Тази нощ Слънчев бряг се превърна в синоним на нормален и тих европейски курорт. Започнахме мащабни изненадващи проверки, като първият удар беше върху прословутия „Оксижен“ на известната пазарджишка мутра Божо „Кравата“. Заведението е имало над 20 акта за нарушения до снощи, но продължаваше да работи и да нарушава разпоредбите за шум. Тази нощ, обаче, им бяха иззети музикалните уредби и под слисаните погледи на собствените им охранители, „Оксижен“ прекрати работа.   Заради отказ за съдействие и съпротива DJ-ят беше „закопчан“ с белезници и прибран в районното за 24 часа. След като приключихме проверката на „Оксижен“ и заведението затвори, тарикатите са внесли нови апаратури. Изчакахме „възкръсналото“ заведение пак да се напълни с хора и отново им иззехме аудио уредбите.   Държавата доказа, че когато имат политическата подкрепа, институциите не само могат да свършат работата си безупречно, но и го правят с желание и хъс за налагане на закона. Държавата на закона ще покаже, че е по-силна от държавата на мафията. От тази нощ, битката за тишината ще бъде война. Следва продължение…“.   Задържаният DJ Станчо обаче се оплака, че е станал жертва на полицейски произвол.   „Снощи бях арестуван и унижен публично, отнети са ми лични вещи – лаптоп и зарядно, без адекватно обяснение от РУ Несебър. Написаха ми две наказателни постановления – едното за това, че пускам музика (това ми е професията), второто и ареста са вследствие на това, че отказах да предам лаптопа с музиката ми доброволно.    Извинявам се на приятели и феновете си, няма да мога да изпълня професионалните си задължения. За съжаление, съм с вързани ръце. За мен това е политически пиар от ниско ниво”, заяви дисководещият.   Бурно недоволство срещу акция „Тишина“ на Симеонов, която продължи и в следващите дни, изразиха и служители на заведения в курорта, които излязоха на протест. Стотици блокираха улици и поискаха помощ от премиера с призива:   Вицепремиерът обаче остана невъзмутим и коментира пред медиите:   „Няма как Бойко Борисов да спре Валери, нито Валери да спре Бойко Борисов, ако и двамата спазват закона“. И наистина премиерът го защити именно с този аргумент:   „Разговарях с Валери Симеонов – законът е такъв, че не позволява след 23 часа да има шум, има десетки жалби срещу заведенията. Вицепремиерът действа в рамките на закона. Ако има дебат, той трябва да влезе в парламента и да се реши дали да се промени законът или не. Но при всеки случай – трябва всички да спазваме правилата“.   Симеонов обаче не спря – настоя акционерното дружество “Слънчев бряг“ да бъде ликвидирано или инфраструктурата да се прехвърли към Община Несебър Дружеството е лишено от смисъл и генерира само корупция и почти никакви печалби, мотивира се той.  Все пак това не се случи, защото от ГЕРБ подчертаха, че в такъв случай трябва да бъдат обезщетени и частните акционери. Собствеността на държавата в дружеството е 75%.   Неотдавна вицепремиерът се закани да има проверки за нивата на шума и в зимните курорти. Засега обаче той не е оглавявал лично такава.     Като своя кауза Валери Симеонов прие и защитата на оградата по българо-турската граница. Той яростно отхвърляше всички критики на опозицията за нарушения и корупция при изграждането на преградата, която вече не е двуредова, както е било планирано, а едноредова.   „Изключително тежко, сериозно инженерно съоръжение, с което България трябва да се гордее, така, както Китай се гордее с Великата китайска стена. България трябва да се гордее с най-стабилната ограда в целия ЕС, която спокойно може да бъде наречена Великата българска стена. Нелепо е да се правят словесни нападки, квалификации от хора, които не са виждали за какво става въпрос“, пламенно защитаваше вицепремиерът оградата.   Той дори подаде сигнал в прокуратурата срещу депутатката от БСП Елена Йончева за това, че е издала държавна тайна, като изнесла секретна информация за съоръжението и показвала негови снимки. След проверка обаче държавното обвинение отказа да образува разследване срещу нея, защото изнесените данни вече са били съобщени от вътрешния министър.   В същото време прокуратурата започна проверка съвместно с ДАНС по сигнал на бившия депутат Велизар Енчев, че изграждането на оградата се осъществява от фирми на Патриотичния фронт на многократно завишени цени. Симеонов категорично отрече това, заяви, че дори не знае имената на въпросните фирми и изтъквайки неопетненото си име, се закани да съди Енчев. Доказателства срещу вицепремиера също не бяха открити.   Междувременно през лятото вицепремиерът дори организира въздушен обход над границата с вертолет „Кугър“, в който участваха депутати от ГЕРБ, Патриотите и „Воля”. Колегите им от опозицията отказали.  Симеонов не сметна за нужно да съобщи колко струва инспекцията от борда на военния хеликоптер, който летя три часа и половина от Пловдив до морето и обратно.   „Не ми правете сметка, аз съм служебно лице”, отсече той.   Задочният му спор с Йончева обаче продължи, след като в края на годината тя представи документалния филм „Граница“, с официалната подкрепа на БСП. В него се твърди, че има злоупотреби при изграждането на оградата и че каналите за трафик на мигранти действат с протекция от МВР.   В типичния си стил, вицепремиерът отвърна, че източник е уволнен за трафик на бежанци граничен полицай и отсече:   „Напънала се планината и родила мишка. Бях на премиерата на политически-рекламирания филм на Елена Йончева. Скучен, изнасящ познати обстоятелства видеоматериал, пропаганда в стила на „единствената истина“ и категоричните лозунги в духа на „Работническо дело“. Имах чувството, че съм на партийна сбирка на БСП и приятели. Ентусиазирана аудитория, атмосфера на озлобление, реваншизъм и Народен съд от 1944 г.“.   Освен това той директно атакува Йончева с въпроси:   „Убедена ли сте в твърдението си, че оградата може да бъде разрязана от дете с клещи в ръка? Още повече, че на кадрите ясно се виждат дебелите пана от стоманизирани елементи, разрязани със специализирана техника.   Известно ли Ви е, че няма ограда, която да не може да бъде преодоляна със стълба? Дори 10-метровата ограда по границата между САЩ и Мексико може да бъде преодоляна с 15-метрова стълба? Може би, в тази връзка, бихте предложили подаването на високо напрежение по мрежата и събирането на овъглени сирийчета от оградата?“, попита вицепремиерът.   По-късно той дори обвини Йончева, че е пуснала стара снимка на пропаднала част от оградата, която вече била поправена. Като доказателство Симеонов показа друга фотография и изтъкна, че на кадъра на депутатката се виждат листа, каквито е имало през лятото, а през ноември вече няма.     Eдно друго начинание, което Валери Симеонов прие присърце, обаче буквално разклати управляващата коалиция. На правителствено заседание в началото на декември точката за разширяване на ски зоната, внесена от вицепремиера, беше отложена. Това стана след като, на фона на протестите на екозащитници, Бойко Борисов заяви, че не иска да има никакви съмнения. Два дни по-рано пък екоминистърът Нено Димов оттегли от МС внесения проект за допълнително споразумение към концесионния договор за „Ски зона Банско“.   Това предизвика гнева на Симеонов и той буквално изригна в телевизионно интервю:   „Не виждам съдействие на Борисов, компрометира и саботира моето предложение. В Програмата за управление пише, че трябва да се развива туризмът, да се насърчават инвеститорите, а това са текстове, които не се изпълняват.   Разбрах, че Борисов е пуснал SMS на Тома Белев (известният природозащитник по-късно отрече това – б.р.) в 10 ч. сутринта, че точката за концесията ще бъде отложена и събралите се на сбирка пред парламента две семейства, тези глупаци, веднага се похвалиха във Фейсбук.   Втори лифт няма да има поради несъгласие на Бойко Методиев Борисов. Сега аз сядам и мисля до 28 декември, когато ще има заседание на Министерски съвет. Всичко е възможно да стане – да не мислите, че аз съм от тези дето слушкат и папкат, и искат да си начешат егото?! Не искам да го виждам след това изработване, което направи“.   Вицепремиерът атакува и министъра на туризма Николина Ангелкова, която заяви, че няма как да се ангажира със срокове за втори лифт в зимния ни курорт, но подчерта, че „няма да е следващата зима“:   „Министър Ангелкова говори едни обширни и напоителни глупотевини относно моето предложение. Не мога да я коментирам“.   Борисов обаче отказа да влезе в конфликт и отвърна на Симеонов чрез медиите със спокоен тон: „Аз се отнасям с уважение към моите заместници, имам коалиционно споразумение и го спазвам много стриктно и точно. Не знам какво е казал, защото съм пътувал, а и няма как всеки ден да гледам всички негови участия по телевизиите“.   Премиерът подчерта, че не счита въпросната тема, която „явно го е разсърдила“, за най-важното за екоминистерството точно сега.   „Темата за концесията не трябва да се продължава преди да имаме план за Пирин. Дори президентът Радев се обърна от тази тема. За да няма никакви спекулации, съм казал на Нено Димов, ако има възможност да се приеме точка за втори лифт на Банско, вносител ще бъда аз“, изтъкна Борисов.     Междувременно в края на годината Валери Симеонов буквално развесели публиката с една съвсем неочаквана акция – в един дъждовен ден, скрит под чадър, откри тържествено тоалетна на ГКПП-Калотина.   Веднага заваляха коментари, че е нелепо вицепремиер да прави това. Дори колегата му Томислав Дончев беше искрен и призна, че не би открил тоалетна. Той обаче все пак защити колегата си, като заяви, че обичал да провокира и допълни, че има доза лицемерие в подигравките към него, защото за това колко цивилизован е един народ, се познава по тоалетните.   Самият Симеонов също обясни действията си с провокация.   „В случая направих капан, капан за мишлета, и вие влязохте в този капан. Аз заложих капанчето за недоброжелателни медии. И ако министър-председателят или някой министър отиде да открие магистрала, бих ви препоръчал по същата логика да отбележите, че откриват канавки. Тоалетната беше най-дребният фрагмент от осигуряване на водоснабдяването на целия район. При преминаването на 5000-6000 пътници през Калотина лятно време, когато в резултат на голямото струпване и задръстване едни дълги поредици от мъже се нареждаха покрай канавките, знаете какво правеха. Пожелавам ви да го отразите“, обърна се той към журналистите.  ", "date": "2017.12.27", "title": "Гафовете на Валери Симеонов през 2017 годна – И това е вицепремиер?"}
{"url": "http://www.classa.bg/%D1%81%D0%B2%D1%8F%D1%82/item/376769-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B7%D0%B0%D0%BB%D0%BE%D0%B7%D0%B8,-%D0%BD%D0%B0-%D0%BF%D1%8A%D1%82-%D0%B4%D0%B0-%D1%81%D0%B5-%D1%80%D0%B5%D1%88%D0%B8", "text": "Американският магнат Уорън Бъфет е на няколко дни от спечелването на залог от един милион долара, който е направил преди десет години с инвеститор от Protégé Partners. През 2007 г. милиардерът инвеститор предложил да направи залог в размер на един милион долара. Бъфет уверил, че рентабилността на фонд, индексиран в S & P 500, ще надмине рентабилността на фондовете за активно управление (хедж фондове) след десет години. Както обяснява по-късно в писмо до акционерите на Berkshire Hathaway Inc., \"масивните такси, които начислява разнообразието от управляващи на хедж фондовете, ще оставя своите клиенти по-зле, отколкото ако просто инвестират в индексиран фонд с ниска цена, без управление.\" Предизвикателството бе прието единствено от Тед Сейдс от Protégé Partners. Бъфет избра индексирания фонд Vanguard 500, докато Сейдс избра пет хедж фонда, препоръчани от техните експерти, чиито имена не бяха публично оповестени. Вместо да вложат по половин милион долара, всяка страна инвестира 320 000 долара в държавни облигации с нулев купон, с цел да увеличат инвестицията до един милион към края на конкурса. Победителят трябва да реши на коя НПО тази сума да бъде дарена. След девет години, портфолиото на хедж фондовете се е увеличило само с 22%, докато инвестицията във Vanguard 500 е нараснала с 85,4%. Залогът на Бъфет беше толкова пред този на Сейдис, че той вече обяви поражението си още през май. \"Играта свърши. Аз загубих\", тогава написа Сейдс в Bloomberg, като изброи няколко причини за загубата, включително, че \"пасивната инвестиция е на мода днес, а S & P 500 е най-популярният индекс. \" Въпреки че има още няколко дни до окончателните резултати (крайният срок за залога е 31 декември 2017 г.), победата на Бъфет вероятно ще бъде още по-комфортна, тъй като S & P 500 нарасна с 20% през 2017 г., като достигна своя исторически максимум.", "date": "2017.12.27", "title": "Един от най-известните финансови залози, на път да се реши"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376770-%D0%B7%D0%B0%D1%89%D0%BE-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%BD%D0%B8-%D0%BF%D0%BE%D0%B4%D0%BC%D0%B8%D0%BD%D0%B0%D0%B2%D0%B0%D1%82", "text": "„Една от главните причини за спада на чуждестранните инвестиции е изчерпването на ресурса на приватизация и липсата на съвременни и добре работещи предприятия и фирми като обект на инвестиране. От приватизация пък няма как да дойдат повече значими чуждестранни инвеститори\". Това се посочва в доклада за преките чуждестранни инвестиции в България на „Милениум клуб\". Организацията на българите, завършили и работещи в чужбина, цели да подпомага политическите и икономически процеси с анализи и директни инициативи. Такъв е и докладът „Предизвикателства и възможности пред правителството на България\", който ще бъде представен утре в Гранд Хотел София от 10 часа. Според икономистите на организацията в последните години все по-отчетливо се наблюдават опити на държавата да привлича инвеститори вместо чрез приватизационни сделки, през отдаването на концесии за добив на различни природни ресурси или инфраструктура. Това, както и липсата на подготвена работна ръка е сред причините преките чуждестранни инвестици да са значително по-ниски от предкризисните си равнища и да са едва третият канал за входящи капиталови трансфери след европейските фондове и паричните преводи на българи, работещи в чужбина. „В миналото е бил наличен квалифициран качествен персонал във всички сфери на българската икономика. Този човешки капитал се изчерпа. Специалистите и работниците с висока квалификация и образование от по-млада и средна възраст напускат страната. От друга страна начинът на реформиране на образованието е понижил образователното равнище и довел до необосновано подценяване на професионалното образование подготвящо изпълнителски кадри, както и е допринесъл за увеличаване на неграмотността сред голяма част от младите хора. В университетите вече постъпват значително по-слабо подготвени студенти, а и в тях, поради делегираните бюджети, има ниско равнище на обучение и подготовка\", се посочва в един от коментарите към доклада. Според икономистите на организацията по-високо заплащане може да привлече част от завършващите в чужбина подготвени Българи и това да създаде потенциал за повишаване на производителността на труда. Затова и директно се призовава за политики по насърчаване на завръщането на българи от чужбина. Сруд другите препоръки са нуеват данъчна ставка за реинвестирането на печалби от български бизнес, подкрепа за работодатели, които инвестират в повишаване на квалификацията на служителите си, или си партнират с учебни заведения.", "date": "2017.12.27", "title": "Защо инвеститорите ни подминават"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376771-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D1%88%D0%B0%D0%BD%D1%85%D0%B0%D0%B9-%D0%B4%D0%BE-25-%D0%BC%D0%B8%D0%BB%D0%B8%D0%BE%D0%BD%D0%B0", "text": "Китайският мегаполис и финансов център Шанхай ще опита да ограничи разрастването н населението си и да го сдържа в рамките на 25 милиона души. Това е записано в стратегията на Държавния съвет, приета за спазване до 2035 година. „До 2035 година жителите на Шахай ще бъдат контролирани до обща численост от 25 милиона души, а площта за нови жилища ще се увеличи с 3200 квадратни километра (близо3% от територията на България – бел. ред.)\", се казва в официалния документ. Местните медии обрисуват проблема като „заразата на големия град\". Тя изниква, когато голямата численост на населението започва да създава екологични проблеми като замърсен въздух, натоварен трафик и недостиг на публични услуги като здравеопазване, или образование. Точно с цел да не се допускат подобни проблеми, китайското правителство опитва да контролира разрастването на най-големите градове в страната. Тези проблеми са налице и в други градове, а в допълнение към чисто логистичните и здравни проблеми, постоянно витае усещане за несигурност в цената на недвижимите имоти. В Шанхай обаче положението е особено изострено, като в края на 2015 година преброяването на населението установява 24.15 милиона жители.", "date": "2017.12.27", "title": "Ограничават Шанхай до 25 милиона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376772-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BC%D1%81-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5", "text": "Бойни кораби от военноморските сили на Русия са започнали да патрулират в близост до териториалните води на Обединеното кралство и са предизвикали ответната реакция на британския флот. Корабът „Свети Албанс\" е ескортирал руския „Адмирал Грошков\" в близост до Шотландия, докато друг кораб е заглушавал опитите за прихващане на комуникации от руски шпионски кораб в Северно море. Инцидентите са се случили навръх Коледа и за тях призна британското военно министерство. Според неговите представители, коментирали случая, Руската федерация не нарушава международното право и плавателните й съдове не навлизат в териториални води, където нямат право да бъдат. Въпреки това обаче поведението им се приема за провокативно и будещо притеснения. Преди две седмици представители на Обединеното краство допуснаха възможността Русия да дестабилизира международната търговия, прекъсвайки оптичните кабели, които свързват Европа със Северна Америка и така позволяват комуникационната свързаност и светкавичното обработване на милиони трансакции на финансовите пазари.", "date": "2017.12.27", "title": "Руските ВМС притесняват британските"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376773-%D1%81%D0%BB%D0%B5%D0%B4-%D0%BA%D0%BE%D0%BB%D0%B5%D0%B4%D0%B0-%E2%80%93-%D0%B1%D0%BE%D0%BA%D1%81%D0%B8%D0%BD%D0%B3-%D0%B4%D0%B5%D0%B9", "text": "След Свети Валентин и Хелоуин един по-малко познат със западното си име и традиции празник, набира популярност и у нас. Вторият ден на Коледа, познат в англоговорящата част на света като „Боксинг дей\" (Boxing Day) e добре познат на българите, които са намерили своето препитание в Англия. За останалите понятието става известно благодарение на спортните канали, които рекламират деня като богат на спортни събития. Малко известно е обаче откъде точно този ден се е сдобил с името си. Етимологията на този празник свързана с думата кутия, която в английската си версия е Вох (бокс). На този ден през 17 век аристократичните семейства и зараждащата се буржоазна класа отделяли внимание на своите прислужници. След като прекарвали Коледа със семействата си на втория ден на празника те правели подаръци на прислугата. Без значение дали ставало дума за предметни подаръци, или за пари в брой, те задължително били опаковани в кутия, поради което и денят бил свързан с кутиите. Това бил ден, в който прислугата получавала почивка и време за себе си, поради което празникът и днес е официален неработен ден. Заради мореплавателските традиции на британската империя празникът бързо се наложил в различни краища на света – в Америка, Австралия, Индия и Африка. В по-късни времена се заражда цяла култура за правене на подаръци, за хора, които не спадат към семейството. Собственици на магазини подарявали хранителни продукти на редовните си клиенти, които също били опаковани в кутия. През 18 век традицията вече започва да дотяга на търговците и те започват да се оплакват от бремето, което представлява правенето на подаръци за техните прислужници и клиенти. Историческите традиции свързват този ден още с време за лов и странни ритуали. Сред тях е поставянето на портокали върху ограда, по които други хора хвърлят свои портокали и ако уцелят някой от поставените, той ставал техен. Съществуват записи и за варварски практики да се убиват коне, с вярването че проливането на тяхната кръв носи късмет. В днешно време това е денят на големите разпродажби, поради което хора от ранна сутрин се редят пред любимите магазин за дрехи и техника с надеждата първи да стигнат до нещо хубаво, което се продава често на двойно по-ниска цена в сравнение с останалите дни от годината.", "date": "2017.12.27", "title": "След Коледа – Боксинг дей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376774-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D0%B2-2017-%D0%B0", "text": "Не съм от тези хора, които се обличат в бяло като ранния Георги Христов, ходят на йога, намират бебетата за сладки by default и са убедени, че красотата ще спаси света.   Затова и не очаквайте да чуете от мен, че това, което задължително трябва да оставите в 2017-та, са завистта, песимизма и традиционно лошото си настроение. Напротив, задръжте си ги, защото тези характеристики са градивни, за разлика от оптимизма, великодушието и доброто настроение.   Щастието и приятната разположеност на духа прави хората (и народите в по-общ план) лениви. Затова ние, българите, определено не трябва да искаме да сме по-самодоволни през 2018-та, отколкото сме били през 2017-та! Просто не ни отива някак...   Нещата, от които обаче непременно трябва да се отървем, за да навлезем с по-лека стъпка в новата година, са следните:     Лолитки с амбиции да станат Мадона, Лейди Гага, Джена Джеймисън или Малката русалка \"като пораснат\" ги има под път и над път. Притеснително в случая не е, че всички искат да свалят 14-годишната дъщеря на Орхан Мурад (въпреки прокурорската й възраст), щом веднъж започне \"да движи\". Не е толкова страшно и това, че родителите й дават джобни за цигари.   Тревожен е по-скоро фактът, че въпреки разграничението, което младата изпълнителка иска да направи между себеподобните си и \"чалга пеперудките\", продуктът, който предлага, всъщност е още по-малостойностен и просташки от този на конкуренцията. Бум-диги-бум-диги-бум-бум-бум-бум! Yeah, baby!     Не злите тъщи съкращават живота на българина, а цигарите, пиенето до безсъзнание, обездвижването, наднорменото тегло и стресът.   Е, и тъщите, разбира се, но според анализа на Световната здравна организация от 2017 г. - те самите често се преселват в небитието поради горепосочените фактори. И понеже ние сме нация на парадоксите - въпреки че българите вадят повече пари от джоба си за здравеопазване, преждевременната смъртност в резултат на сърдечно-съдови заболявания се увеличава многократно.   България е на второ място в Европейския съюз по тютюнопушене (след Гърция). Законът за забрана на пушенето на обществени места не работи ефективно вече седма година, понеже... Абе кой каза, че не се пуши?! И я дайте тука три кюфтета с гарнитура кебапчета!     Старата еврейска песен, превърната от Наско Ментата в чалга хит, определено заслужава да бъде в тази класация. Парчето допринесе не само за видиотяването на българина, но и за повишаване на рейтингите, споменати в предния параграф.     Вярно е, че всеки обича да гледа цирк, без да плаща, но една росна китка \"народни\" представители просто пресолиха манджата през 2017-та.   Досега популизмът печелеше точки, позволявайки на кофти хора да попаднат в управлението само защото говорят добре. През тази година обаче те направиха всичко възможно, за да се самосаботират.   То не бяха \"80 процента дебили\", не бяха \"чепове за зеле\"... Българинът, който по принцип си е с ниско самочувствие и е крайно докачлив, се депресира още повече. Разбира се, хората не се втурнаха към МЕНСА, за да докажат, че са с IQ-то на Джон Атанасов и че държавата е виновна, защото не им е дала възможност да си \"разгърнат\" потенциала.   Напрежението обаче се натрупва. И в един момент чепът за зеле може да избие...     \"Фалшиви новини\" беше обявен за фраза на 2017-та от британския речник Collins. Над половината от българите се информират за това какво става по света и у нас от сайтовете и социалните мрежи, без да подлагат на съмнение достоверността на предлаганата информация.   Тръмп рисува алтернативна реалност, английската кралица е извънземно, а Дядо Коледа е гей. Според Доменик Волтер от френския Национален център за научни изследвания в областта на комуникациите хората предпочитат тайните, лъжите и слуховете пред истината и затова се стигна дотам, че с подмяната на истината в интернет е настъпил такъв хаос. През ноември президентът Радев призова българите да се върнат към библиотеките - като противовес на фалшивите новини.   Хм, като си спомня, че 80 процента от моите студенти пишеха \"библйотека\", много се съмнявам, че този призив ще постигне желания ефект и че 2018-та ще бъде зона, свободна от измишльотини, които се разпространяват онлайн.  Годината беше белязана от множество военни конфликти, терористични атаки, протести и скандали от всякакво естество. Разбира се, бихме искали всички те да си останат в миналото и през настоящата 2018-та върху главите ни да се сипят само рози и карамфили.   Уви, подобна утопия е немислима. Затова пък винаги можем да разчитаме на непреходните български артефакти, които, независимо колко е кофти ситуацията, винаги успяват да направят прехода от една година към друга сравнително поносим.   Какво ще кажете, например, за едно пернишко \"мохито\" - ракия с пелин?", "date": "2017.12.27", "title": "Нещата, които трябва да останат завинаги в 2017-а"}
{"url": "http://www.classa.bg/%D1%81%D0%B2%D1%8F%D1%82/item/376766-%D0%BB%D0%B0%D0%B2%D1%80%D0%BE%D0%B2-%D0%B7%D0%B0-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Руският външен министър Сергей Лавров даде ексклузивно интервю за RT. В разговор с кореспондент на веригата, ръководителят на руската дипломация е разгледал основните въпроси на отношенията между Русия и страните от Латинска Америка. \"Не чувстваме драстични промени в подхода на Латинска Америка към отношенията с Русия\", каза министърът, като отбеляза, че различията между различните политически партии са вътрешен въпрос. Въпреки това руското правителство забелязва \"опитите на някои от западните ни партньори да повлияят на хода на изборите, както става във Венецуела\", добави той. \"Във Венецуела имаше много положителни промени, постигнати и по време на неотдавнашните общински и губернаторски избори, които се проведоха мирно, за изненада на онези, които очакваха скандал, а и резултатите бяха приети\", каза Лавров. Ръководителят на руската дипломация припомни, че във Венецуела диалогът между правителството и опозицията продължава. \"Сигурен съм, че ако никой не се намеси в този процес, те ще постигнат споразумение\", каза Лавров. Мексико По отношение на предстоящите президентски избори в Мексико Лавров подчерта, „Няма руски фактор. Никой не ни обвини, че се намесваме в изборите в тази страна\", подчерта руският дипломат. Освен традиционното сътрудничество между двете страни в рамките на ООН и Г-20, Русия има планове за по-нататъшно развитие на икономическите и търговски отношения с Мексико, според Лавров. Куба Русия не вижда причина за промени в отношенията с Куба, след като Раул Кастро потвърди, че ще се оттегли като президент през 2018 г., каза Лавров. \"Що се отнася до Куба, това е наш приятел и съюзник от дълго време, страна, превърнала се в легенда в своето полукълбо и в целия свят и ние гледаме към бъдещето към руско-кубинските отношения с оптимизъм \". Също така, Русия подкрепи усилията за възстановяване на връзките на САЩ с Куба при администрацията на Обама и счита повторното отваряне на Посолството на САЩ в Хавана като положителен жест. В този смисъл промяната на подхода на САЩ към Карибската държава е друг пример, според Лавров, защо някои държави не вярват на Вашингтон, когато предлага да вдигне своите санкции в замяна на някои отстъпки. \"Никой с ума си няма да иска война на Корейския полуостров\" Що се отнася до ситуацията на Корейския полуостров, Лавров заяви \"Но дори и ако никой не иска война, когато е налице увеличаване на съвременните хай-тек и разрушителни оръжия от двете страни на конфликта, винаги има риск от човешка грешка или технологична повреда, които да запалят искрата\", предупреди руският външен министър. Ръководителят на руската дипломация изрази надежда, че в САЩ няма планове за военно разрешаване на конфликта, но привлече вниманието към факта, че последните военни маневри на Вашингтон извън планираното усложняват ситуацията в региона.", "date": "2017.12.27", "title": "Лавров за Латинска Америка"}
{"url": "http://www.classa.bg/%D1%81%D0%B2%D1%8F%D1%82/item/376767-%D0%BF%D0%BE%D0%BB%D1%83-%D0%B3%D0%BE%D0%BB%D0%B0-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%BA%D0%B0-%D0%BD%D0%B0-%D1%84%D0%B5%D0%BC%D0%B5%D0%BD-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%B2%D0%B7%D0%B5%D0%BC%D0%B5-%D0%B1%D0%B5%D0%B1%D0%B5%D1%82%D0%BE-%D0%B8%D1%81%D1%83%D1%81-%D0%BE%D1%82-%D0%B2%D0%B0%D1%82%D0%B8%D0%BA%D0%B0%D0%BD%D0%B0", "text": "Активистка на феминистката група Фемен се опита да вземе статуята на бебето Исус от кошарата на площад Свети Петър във Ватикана по Коледа, според международни медии. Жената, която е била с открити голи гърди, както е традиционно в актовете на това международно движение, бе спряна от член на папската швейцарска гвардия, който побърза да я покрие с черно палто. Протестът се състоя точно преди папа Франциск да извърши традиционната си коледна благословия пред вярващите. Предишния ден активистките извършиха друг протест в близост до коледната кошара. Жените се разголили, разкривайки на публиката написаната на гърдите им на английски фраза \"Нападната от Църквата\". \"Трябва да продължим да денонсираме всички форми на насилие срещу жените навсякъде - от филмовата индустрия до Ватикана\", коментира групата на своята Facebook страница. FEMEN е радикална феминистка група, основана в Украйна през 2008 г. Организацията, базирана в момента в Париж, придобива международна известност със своите топлес протести срещу религиозните институции, както и срещу сексизма, хомофобията и други социални проблеми.", "date": "2017.12.27", "title": "Полу-гола активистка на Фемен се опита да вземе бебето Исус от Ватикана"}
{"url": "http://www.classa.bg/%D1%81%D0%B2%D1%8F%D1%82/item/376768-%D0%B1%D0%B8%D0%B2%D1%88-%D1%88%D0%B5%D1%84-%D0%BD%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%BD%D0%BB%D0%BE-%D0%B1%D0%B5%D0%B7-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%82", "text": "Съществуването на неидентифицирани летящи обекти, които използват по-съвременни технологии, отколкото земните, е доказано \"по несъмнен начин\", каза Луис Елисондо, бивш шеф на Програмата на Пентагона за Идентификация напреднали аерокосмически Заплахи, пред вестник Telegraph. Коментарите му идват след неотдавнашното публикуване на класифицирано видео, където двама пилоти от военноморските сили на САЩ са открили мистериозен летящ обект през ноември 2004 г. Елисондо, който напусна поста си в тайната програма на Пентагона през октомври, предупреди другите народи за необходимостта да са наясно с потенциалната заплаха от НЛО. \"Мисля, че е доста ясно, че не сме ние или други страни, така че човек трябва да се чуди от къде идват\", заяви бившият служител на Пентагона. \"Мразя да използвам термина НЛО, но това е, което наблюдаваме\", добавя той. \"Започнахме да забелязваме тенденции и прилики между инцидентите\", заяви той, отбелязвайки отличителните черти на НЛО: тяхната \"изключителна маневреност, свръхзвукова скорост около 1287 км /ч. без характерния гръм.\" „Те често се появяват близо до ядрени съоръжения и електроцентрали\", добавя той. Никога не е имало признаци на враждебност, но предвид начина им да маневрират, трябва да сме наясно, че нещо може да се случи\", казва бившият служител на Пентагона, който напусна поста си заради прекалено потайния характер на програмата. От Министерството на отбраната се посочва, че Програмата на Пентагона е закрита през 2012 г., въпреки че близки до проекта хора настояват, че съществува и днес. През 2012 г. тя е спряла да получава финансиране от Пентагона, а части на програмата остават секретни и до днес.", "date": "2017.12.27", "title": "Бивш шеф на тайната програма на Пентагона: \"НЛО без съмнение съществуват\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376759-%D0%B4-%D1%80-%D0%BA%D0%B0%D0%BB%D0%BE%D1%8F%D0%BD-%D0%BC%D0%B5%D1%82%D0%BE%D0%B4%D0%B8%D0%B5%D0%B2-%D1%86%D0%B5%D0%BB%D0%B8-%D1%80%D0%B5%D0%B3%D0%B8%D0%BE%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B6%D0%B8%D0%B2%D0%B5%D1%8F%D1%82-%D0%BF%D0%BE-%D0%BB%D0%BE%D1%88%D0%BE,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D1%80%D0%B5%D0%B4%D0%B8-100-%D0%B3%D0%BE%D0%B4%D0%B8%D0%BD%D0%B8", "text": "  През 2017 година България е затвърдила своето последно място на развитие в рамките на Европейския съюз. Това е година, която е нещо като „време между другото“ – в очакване да се случи нещо ново за нашата държава. Това заяви за предаването “12+4” по програма “Хоризонт” на БНР политологът  Калоян Методиев, според когото твърденията, че страната е увеличила външнополитическата си тежест през изминалите 12 месеца, са неоснователни. „Не може да си последен по развитие в рамките на Европейския съюз и да тръгнеш да оправяш съседните държави, и да говориш за външнополитически успехи, при положение че цели региони в България живеят по-лошо, отколкото преди 100 години, защото ти не можеш да гарантираш на тези хора елементарни неща до право на живот, сигурност и така нататък. Освен това през тази година се наду един балон, какъвто е европредседателството. За съжаление той не можа да излезе от рамката на едно ремонтно мероприятие и показване на една сграда, което е нон сенс с оглед на предизвикателствата пред България и на развитието, което имат другите страни, и на приоритетите на самото общество и в Европа, и в България. Този балон, който беше надут, се опасявам, че на 1-ви юли ще се спука и ще последва разочарование. Ако трябва да го вържем с външната политика, когато Западните Балкани, на които ние вменихме прекалено много надежди и очаквания, че нещо може да се случи, разберат, че скорошно разширяване просто няма как да има, ще последва едно разочарование, а дори може да последва озлобление към София, защото винаги се озлобяваш по отношение на най-слабия“, заяви в интервюто за БНР Калоян Методиев. Според Методиев “отрезвяване” ще настъпи в средата на годината, когато европредседателството поеме Австрия, тъй като новото правителство там е изключително дясно-консервативно и е срещу разширяването по какъвто и да е начин. „И това ще е оценка за нашето приятелство, което мен ме притеснява. Наистина, не трябваше да се надува толкова много този балон, толкова много да се насадят очаквания. Струва ми се, че се употреби във вътрешен план нещо външнополитическо, което ще има негативен резултат в крайна сметка“, твърди Методиев. Политологът изтъкна, че с темата за европредседателството се преекспонира, а то е “една бюрократично процедура”. „На „Борисов 3“ му трябваше нещо голямо, да покаже нещо, което да затвърди идеята за собственото му съществуване, цел пред това управление. Знаете, че другите неща вече в общи линии не вървят. Има едно изхабяване на неговия образ като политик, като пример. Той дори на социология не е първи в собствената си партия. Вече дори отива на трето място. Томислав Дончев го изпреварва. Дори е след Фандъкова. Трябваше му нещо голямо, някакъв нов образ. Външнополитическите дрехи на това председателство очевидно му се сториха подходящи. Но това е една бюрократична процедура. Европейският съюз, първо, има водещи държави, които взимат решенията: Германия, Франция, Холандия. След това си има председател на Европейската комисия, който е нещо като министър-председател, който управлява парите на ЕС и взема решенията. След това имате президент, в лицето на Туск. Имате и Европейски парламент. Председателството е една протоколна, бюрократичната процедура, на която ти да демонстрираш гостоприемство. От тебе не зависят големи решения или по-сериозни политики. Ти, ако си богата държава, ако имаш вътре собствена позиция, ако имаш тежест, ще имаш много по-голямо влияние, отколкото, ако си чакаш реда да ти се падне нещо за някакви си 6 месеца“, твърди д-р Методиев. В една държава, която е на последно място по Европейския съюз, стабилност е мръсна дума, но БСП все още не е готова за управлението, коментира политологът и изтъкна две основни причини. „Нинова е добър лидер, безспорно, защото успя да ги вдигне на крака, да се изправи фронтално срещу Борисов, което никой не е правил през последните 10 години, но и липсват едни 15-20 човека, с които да излезе като екип и да каже: “Това ще предложа на България”. Освен това вътре я подкопа самата партия. Знаете, че теми, които ГЕРБ вдигна в обществото, вътрешната опозиция в БСП много услужливо ги пое и дори и в момента ГЕРБ не се разправя толкова с позицията, колкото вътрешнопартийните опоненти. Докато не решиш кадровия проблем и проблема с тези “стари кучета”, които може да не донесат нещо добро, да ти помогнат, но могат да направят много бели и подкопаване на доверието в теб, ти не можеш да имаш претенции да си алтернатива в държавата. Ето това е една от драмите на България в момента“, смята Калоян Методиев      ", "date": "2017.12.27", "title": "Д-р Калоян Методиев: Цели региони в България живеят по-лошо, отколкото преди 100 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376760-%D0%B8-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D0%BE%D1%86%D0%B5%D0%BB%D1%8F%D1%85%D0%BC%D0%B5,-%D0%BD%D0%BE-%D0%BC%D0%BB%D0%B0%D0%B4%D0%B8%D1%82%D0%B5-%D0%B8-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%B8%D1%82%D0%B5-%D1%82%D1%80%D1%83%D0%B4%D0%BD%D0%BE-%D1%89%D0%B5-%D0%B1%D1%8A%D0%B4%D0%B0%D1%82-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Развитието на икономиките води до може би необратими последици върху природната среда, върху демографската система, върху състоянието в обществата и така нататък. Данните, че световната икономика е отбелязала растеж над 3,5% през тази година, вероятно, сами по себе си изглеждат като чудесни и добри за световната икономика, но оттук натам започват проблемите, които ще се проявят вероятно като черни лебеди през следващата година, тъй като дисбалансите между отделните страни и дисбалансите вътре в обществата водят след себе си различни последици. Това обяви по „Хоризонт” професор Боян Дуранкев. „България ще постигне икономически растеж може би и 4% през тази отиваща си година, но това е по-малко, отколкото е необходимо, за да не изоставаме от средното ниво на развитие на Европейския съюз. Това означава, че България ще се отдалечава от най-развитите и средно развитите икономики в Европейския съюз и единствените, с които ще продължаваме да мерим донякъде някакви сили остават на румънски съседи от ЕС или тези страни, които още не са членки на Европейския съюз. Това е единственото поле за състезание, което остава на България. България не успява да постигне тези темпове от 6-7-8 процента даже, които в някои години бяха напълно постижими за българската икономика, за да не се отдалечава от средните нива на развитие на Европейския съюз”, коментира икономистът. „Основните причини за този неуспех са в това, че ЕС няма стратегия за догонващо или изпреварващо развитие на страни като България и Румъния, които са в зоната на изоставащите Вътрешна причина пък е моделът, че само частното е добро Плюс още два фактора, които са очевидни и на най-обикновения български гражданин – Невероятната, ширещата се вече почти три десетилетия чудовищна висока корупция, придружена с нисък интелектуален потенциал на управляващите, които се оказаха неспособни да се преборят с корупцията, но и да поведат страната към едно по-добро бъдеще. Въпреки всичко може да се каже, че и тази година оцеляхме донякъде. За съжаление обаче младите, интелигентните, които мислят за бъдещето си, трудно могат да бъдат задържани в България освен с някакви административни мерки, които управляващите още не могат да измислят”. „Санирането на старите блокове и на НДК подсказва, че новите управляващи не са в състояние да изградят нови жилища и нови дворци на културата”, изтъкна Дуранкев. Като мащабно събитие в икономическия живот извън България той отличи „тръмпономиката” – данъчната реформа в САЩ, която, според него, облагодетелства олигархията за сметка на трудещите се, но няма да повлияе сериозно на инвестиционния климат. „Второто нещо, което в глобалната икономиката се наблюдава, е, че олигархията дръпна за сметка на трудещите се маси. Даже финансовият сектор продължава да съществува по принципа: „От пари могат да се правят повече пари, отколкото ако произвеждаш нещо друго”. Това е феноменът, който се появи в 21-ви век, че пари могат да се правят от пари чрез хеджфондове и други финансови операции и е по-лесно и по-удобно да се инвестира във финансовата сфера, отколкото в реалното производство. Проблемите и в България, и в Европейския съюз, и в света, като цяло, опират и до тези диспропорции. Другата тенденция е убедителното завръщане на световното поле на съпреничеството на Китай и Русия, които оспорват имперската роля на САЩ.    ", "date": "2017.12.27", "title": "И тази година оцеляхме, но младите и интелигентните трудно ще бъдат задържани в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376761-%D0%B2-%D1%85%D0%BE%D1%82%D0%B5%D0%BB%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%82%D1%83%D1%80%D1%86%D0%B8%D1%8F-%D0%B4%D0%B0%D0%B2%D0%B0%D1%82-%D0%BB%D0%B8-%D0%BD%D0%B0-%D0%B3%D0%B5%D1%80%D0%B1%D0%B0%D0%B4%D0%B6%D0%B8%D0%B8%D1%82%D0%B5-%D1%81%D0%B2%D0%B8%D0%BD%D1%81%D0%BA%D0%B8-%D0%BF%D1%80%D0%B0%D0%B6%D0%BE%D0%BB%D0%B8-%D0%B8-%D0%BA%D0%B8%D1%84%D1%82%D0%B5%D1%82%D0%B0", "text": "Кога е Големият Концерт в Народния театър за откриването на Председателството, дето в поканата има 10-20 правописни грешки? Кой ще свири и пее? Предлагам: Берковската духова музика, Мара отварачката, и Милко Калайджиев с “Я елате, пиленца, при батко”. А, и Кобзон, че го забравих!  Н. Пр. Бойчето ще изтанцува ли Хачатуряновия “Танц със саби” на концерта?  Митю Пищова обеси ли се, както беше обещал, или още си търси дърво?  Оная Беновска с ябълката прибраха ли я на IV-ти километър? Уволниха ли Дилянчо от Хаскьой? Ами Любица Кулезич със зъбите? Що ги уволнявате ве? Кой е премиер сега – Корнелия или Бойко, или Валерката, или Доган, или Кой и майка му? Кой? И въобще кой ни управлява – ДС, ДПС, ГЕРБ, БСП, ЦК на БКП, БСФС, МС, Хелзинкският комитет, Битивито, СИК, ОФ, Наркооп, КАТ, кой? Ирландската пастирка с Десито от Телевизията да не са при Клинтъница да играят на Прескочи кобила? Бат Сали пусна ли тока?  Що лекуват онкоболните и харчат милиони от бюджета, като те и без това ще си измрат? Аде?  Де са сега царица Костадинка и принцовете и принцесите? Ко правят?  Де е Доган хидрогеолога, на сондажи ли?  Де е Местан?  Де са биткойните от митницата?  Де са милиардите на КТБ?  Дей Караджата? В хотела на Ердоган в Турция дават ли на гербаджиите свински пражоли и кифтета?  Старшина Радев вече само с Първата Дама ли ще фърка с аероплана?  Агент Иван изтрезня ли от купона за Миговете, че да напише едно доносче против буля си? Пеперуда ли е Хекимянчо с винаги хвърчащите си въпроси? Де е Цолова?  Има ли горни зъби Андрей Райчев или само долни? Що му са горни!  Кой според Галъп ще спечели изборите в Полски Тръмбеш: Кадиев, Кутев, Цецко, Тръмп, Рада Дълбоката или някой вицеадмирал по Лома? Циганите и те ли ще управляват ЕС по време на Председателството, щом сме демокрация? Веждито Рашидов сега на какво ще стане министър, след Нова година, май на образованието, че да махне и “Балканджи Йово”?  С колко се увеличи гръдната обиколка на вицепрезидентката Йотова за последната календарна година?  Идва ли Девети септември или идва Апокалипсисът?  Сашо Апашо влезе ли в затвора или ще оглави “Барцелона” – Кремиковци?  На Кирето Добрев дадоха ли му митница, или си остана само на Вецове?  Майчето ще я вземат ли пиарка в “Топлофикация”?  Шуми ли се в спалнята на Татяна Дончева, вече, или пак нищо и половина?  Кара ли велосипед Огнян Минчев (250 кг.) или само летни кънки?  Бокова ли ще управлява Вселената, или Сталинка, или баба ти Поптодорова с помадите, кой? Стажантът Диков падна ли най-после от черешата или още си е там, до гаргите, завинаги?  Фидосова била станала манекенка, верно ли е или е само слух?  Мадам Велева ще направи ли баница с късмети на Юнкер, като дойде в НДК “Людмила Живкова”?  Волен замина ли за пак Варадеро при мулатките?  Дърева къпе ли се въобще?  Колко вампири, колко ноеви ковчези и колко сандъчета с мощи на светии откри Пич Божо тази година?  Стачкува ли циганинът Орешарски?  Кой оплете пуловера на Генчо Дайнов от с. Миндя, Цола Драгойчева ли или прабаба му Куна?  Купиха ли му на Станишев в Брюксел служебен мотоциклет ИЖ да се возят двамата с др. Миков за към Бузлуджа?  Абе Вигенин Вигенин ли е или е Вагинин?  Верно ли е, че Чапкъна щял да прави паметник на Фидосова, ама нямало бронз?  Пуснаха ли лудите?  И пак питам, кога е Концертът ве?  ", "date": "2017.12.27", "title": "В хотела на Ердоган в Турция дават ли на ГЕРБаджиите свински пражоли и кифтета?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376762-%D0%B1%D0%BE%D1%80%D0%B8%D1%81%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2018-%D0%B3-%D1%81%D0%BF%D0%BE%D1%80%D0%B5%D0%B4-%D0%BA%D1%80%D0%B5%D0%BC%D1%8A%D0%BB%D1%81%D0%BA%D0%B8%D1%8F-%D0%BE%D1%80%D0%B0%D0%BA%D1%83%D0%BB", "text": "  Гадатели, врачки, оракули и политолози почват прогнозите си с това, че идва годината на Жълтото земно куче. Към Кучето прибавят международното положение и от микса вадят някакви общи приказки за бъдещето. Повечето са такива, които да не дразнят властта. Действителността е друга. През последните 74 години миналото, настоящето и бъдещето на страната ни са се формирали не по китайския, календара на маите, дори не по прабългарския календар, а по звездите на Кремъл. Традицията се спазва и до днес, но не заради общото между двата народа – българския и руския, а заради здравите милиционерско-мафиотски връзки, избуяли в репресивния модел, управляващ ни в момента. Затова, скъпи сънародници, които останахме тук, а не заминахме там, трябва да сме наясно, че и следващата година е много вероятно да мине под знака на Кремълския оракул. А че той е заинтересован какво ще става тук – няма никакво съмнение. Дори само печалбите на ЛУКойл, които минават през Швейцария на път за Москва (тук не се отчитат такива), наливането на нови милиони в имагинерния проект АЕЦ-Белене, искането да и върнем парите налети в проваления проект Бургас – Александруполис и ремонта на овехтелите ни бойни самолети, са достатъчен аргумент Там да мислят за Тук, като за Там.   Затова да оставим на мира Жълтото земно куче и мъглявите изказвания на политиците ни за близкото бъдеще и да се приземим, както съветваше Тодор Живков. Има неща, които със сигурност ще се случат през 2018 г. и те са: 1.  . Това означава, че учените в БАН ще пишат нови доклади за АЕЦ-Белене, докато се паснат на договорките на Борисов с Путин. Заплатите и през следващата година ще зависят от това. 2.  . Както казва руският колега Алекс Турин:  . 3. . След самолетите – танковете, след тях – радиостанциите и т.н. до пълното възстановяване на Варшавския договор.   4.  . Такова говорене може да е политически буламач, но благодарение на него Борисов кара тунингования москвич вече тринайсета година. 5.   Защото: Борисов никога няма да преглътне унижението от победата на Радев на президентските избори, нито ще се примири с наличието на втори център на влияние. 6.   Самото Президентство е резервният вариант на Борисов, ако реши да абдикира от оперативната власт. Шансовете за това са големи, тъй като и простотиите в управлението са огромни. ГЕРБ се срива. Процесът ще продължи и ще достигне критична скорост през 2018 г. Но ще трябва да пребори Радев, което може да се окаже фатално. За Борисов. И по тази тема през 2018 г. ще се намеси Кремъл. ДПС ще активира подкрепата си за ГЕРБ и Борисов. 7.  . Внешторгбанк има да взима пари от Пеевски, а ако социалистите вземат властта, това не е гарантирано. Не че са против, но може нещо да се обърка. Като споменах БСП… Прокремълските (не проруските) сили ще засилят атаките срещу Корнелия Нинова. Авангапд ще е Георги Гергов, който ще активира скритите топли връзки с обръчи от ГЕРБ, ДПС и главния прокурор. 8.  9.   Но ще е всекидневна. Не че от безбройните повторения на някои американски филми не ни се повръща, де… А и „по-добре руски филми, отколкото турски сериали“ също работи. 10.  . И на двете места ще се говори, че истината за Сталин е изопачена и че СИВ бе върхът на сладоледа. 11.  12.  . 13. Говорителката на руското външно Мария Захарова ще ни вкара в нови „филми“ като този за Червената армия, която спасила българските евреи, и на Путин за българската азбука с македонски произход… Ще възникнат спорове, но накрая ще простим на Дядо Иван. Вероятно някои ще репликират тази прогноза в полза, да речем на САЩ. Не са малко българите, които смятат, че политиците ни слушат и изпълняват повелите на Вашингтон и Белия дом. Това обаче е мит, плод на кибервойната, водена от Кремъл. Ама кой да ти каже… 1.  . Именно американският президет Доналд Тръмп отсече, че е крайно време страни, които не си плащат навреме лептата в блока, да го направят. Също и да модернизират армията си, за да е в синхрон с останалите съюзници. Не само, че не сме се трогнали от заканите на Тръмп, но и решихме да ремонтираме самолетите си в Русия. Дори може да купим нови оттам. 2.   Някой да се е трогнал от тези констатации? Да си е мръднал пръста? 3.  . 4.   Какво от това, че се пъчим как сме спасили 50 000 евреи от Холокоста и че в Израел има силно българско лоби. 5.  . Като се има предвид колко близки са и двамата на Борисов, няма как САЩ да бъдат „братска страна“ в неговите очи.  … Чичо Сам да го има предвид. 6.  . Техни родители и баби обаче ще се радват на Путин като на Брежнев… През 2018 г. здравеопазавнето и образованието ще са приоритетни, но ще сме последни по тяхната реализация не само в Европа. Европредседателството ще бъде отчетено като „златна страница“ в българската история, а истината ще е съвсем друга. И през 2018 г. ще продължим да сме най-бедните и най-болните в ЕС. И през 2018 г. Борисов, Цветанов, Цацаров и Пеевски ще ни водят - ясно накъде, а указания ще им дава прокурорът на Русия Юрий Чайка и други като него. Сталиновият модел на управление все повече ще закрива слънцето над главите ни, за да изгрее едно друго слънце – във властта. Обръщам се към нормалните българи: не унивайте - винаги има шан за чудеса. Понякога изненадите са приятни само защото са неприятни за властта.", "date": "2017.12.27", "title": "Борисова България през 2018 г. според Кремълския оракул"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376763-%E2%80%9E%D0%BF%D0%BE%D0%BB%D0%B8%D1%82%D0%B8%D0%BA%D0%BE%E2%80%9C-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D1%83%D0%BC%D0%B5%D1%80%D0%B5%D0%BD%D0%B8-%D0%B2-%D1%8F%D0%B4%D0%B5%D0%BD%D0%B5%D1%82%D0%BE-%D0%B8-%D0%BF%D0%B8%D0%B5%D0%BD%D0%B5%D1%82%D0%BE,-%D0%BD%D0%BE-%D0%BC%D0%BD%D0%BE%D0%B3%D0%BE-%D0%BF%D1%83%D1%88%D0%B0%D1%82", "text": "Европейският съюз е единен пазар на стоки – но в рамките на този пазар има много различни апетити и много различни стилове на живот. В тази връзка „Политико“ направи равносметка по някои показатели, по които страните от ЕС се различават много.", "date": "2017.12.27", "title": "„Политико“: Българите са умерени в яденето и пиенето, но много пушат"}
{"url": "http://www.classa.bg/%D1%81%D0%B2%D1%8F%D1%82/item/376764-%D0%BB%D0%B0%D1%82%D0%B8%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%81%D1%83%D0%BF%D0%B5%D1%80-%D1%85%D1%80%D0%B0%D0%BD%D0%B0-,-%D0%BA%D0%BE%D1%8F%D1%82%D0%BE-%D1%89%D0%B5-%D1%81%D0%BF%D0%B0%D1%81%D0%B8-%D1%81%D0%B2%D0%B5%D1%82%D0%B0-%D0%BE%D1%82-%D0%B3%D0%BB%D0%B0%D0%B4", "text": "Перуанското министерство на земеделието и напояването информира, че Перу остава най-големият производител на киноа в света. Според данните на министерството, през 2016 г. страната е произвела 79,269 тона зърно, което представлява 53,3% от общия обем на продукцията му в световен мащаб. Също така, по данни на Организацията по прехрана и земеделие на ООН (ФАО), Перу е следвано от Боливия (44%) и Еквадор (2.7%) по производство на киноа. Що се отнася до 2017 г., през първите десет месеца в Перу са произведени 79 200 тона киноа, което представлява увеличение с 2% в сравнение със същия период през 2016 г. Киноа,. Киноа, наречена \"дар на предците\", е вид зърно отхвърляно в миналото заради древния си произход. Произвеждано от преди седем хиляди години в района на Андите, от Колумбия до Аржентина, има повече от 17 основни разновидности. То е много питателна алтернатива за изхранването на планетата и средство за лекуване на някои заболявания, поради многостранните си лечебни свойства. Има високо съдържание на протеин (между 13 и 23% от дневната диета), дава калории, аминокиселини, желязо, магнезий, антиоксиданти, фибри и глутен, което го прави подходящо за алергични индивиди, а и осигурява комплекс от витамини В, С, Е и минерали като фосфор, калий и калций. Не съдържа холестерол или наситени мазнини и, предвид високото съдържание на фибри, може да помогне за предотвратяване на рак на дебелото черво, храносмилателния тракт и запек. Също така се използва при лечението на рани, абцеси, диабет, остеопороза и мигрена. В допълнение, \"черната киноа\" има антични лечебни свойства за лечение на храносмилателни състояния. 2013 г. бе обявена от Организацията по прехрана и земеделие към Организацията на обединените нации (ФАО) като \"Международна година на киноа\", поради \"важната й роля в изкореняването на глада, недохранването и бедността \".", "date": "2017.12.27", "title": "Латиноамериканска \"супер храна\", която ще спаси света от  глад"}
{"url": "http://www.classa.bg/%D1%81%D0%B2%D1%8F%D1%82/item/376765-%D1%85%D0%B5%D0%B9%D0%BB%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D0%B4%D0%B0-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BE%D1%82-%D1%89%D0%B5%D0%B4%D1%80%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%B0%D1%89", "text": "Съединените щати са много доволни от намалението с 285 млн. долара в основния бюджет на ООН, според изявлението на мисията на САЩ в международната организация, публикувано тази неделя. В документа се отбелязва, че Организацията на обединените нации прие бюджет за 2018-2019 финансова година, в който \"Съединените щати договориха намаление от окончателния бюджет 2016-2017 година с повече от 285 милиона долара \". „Вашингтон намалява извънмерните разходи по управление и функциите за поддръжка на ООН, подкрепя основните приоритети на САЩ по целия свят и внушава повече дисциплина и отговорност на всички в системата на ООН\" се казва в изявлението. Посланикът на САЩ в ООН Ники Хейли коментира, че \"неефективността и прекалените разходи на ООН са добре известни\". \"Ние няма да им позволим да се възползват от щедростта на американския народ или това да продължи безконтролно. Историческото съкращение на разходите, както и много други движения към една по-ефективна и отговорна ООН, е голяма стъпка в правилната посока\", каза тя. Според агенция АФП, САЩ са най-големият участник в бюджета на ООН, където осигуряват 22% от основния й бюджет.", "date": "2017.12.27", "title": "Хейли \"Няма да позволим да се възползват от щедростта на САЩ\""}
{"url": "http://www.classa.bg/%D1%81%D0%B2%D1%8F%D1%82/item/376756-%D0%B5%D0%B4%D0%B8%D0%BD-%D1%85%D1%83%D0%B1%D0%B0%D0%B2-%D1%81%D0%BA%D0%BE%D0%BA-%D0%B8-%D0%B4%D0%B2%D0%B5-%D1%87%D0%B5%D1%80%D0%BD%D0%B8-%D0%B4%D1%83%D0%BF%D0%BA%D0%B8-%D0%B8%D0%BB%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B0-%D0%BB%D0%B0-%D0%BC%D0%B0%D0%BA%D1%80%D0%BE%D0%BD", "text": "Френският президент разполага вече шест месеца с парламентарно мнозинство. Работата му е впечатляваща, без прецедент от времето на Де Гол. В същото време започват да хвърлят сянка две дълбоки съмнения - за истинския обхват на реформите и пасивността по държавния дълг. С наближаването на Коледа Еманюел Макрон празнува два пъти. Френският президент навърши 40 години. И вече шест месеца има абсолютно мнозинство в Националното събрание - ключова институция в парламентарната демокрация, каквато въпреки всичко е Петата република. Въпреки че още е прекалено рано да се правят оценки за работата на новия държавен глава, вече можем да констатираме, че посоката е правилна, за да позволи на Франция да извлече полза от дигиталната революция. Импулсът дори е впечатляващ. Въпреки че е млад, президентът дойде на власт с последователна програма, отразяваща години на размисъл, в контраст с неразумната реформа на парче на Франсоа Оланд, с опита на Никола Саркози да се хареса на всички избиратели или пък с противоречивите обещания на Жак Ширак. При това Макрон се опитва да я приложи бързо: “Трябва да превърнем в дела онова, което сме казали, и да го направим възможно най-бързо”, каза френският президент по телевизия Франс 2. Така или иначе всичко, което се е случило преди неговото избиране, просто вече няма значение. Еманюел Макрон се възползва от една злокобна празнина на политическата сцена. Неговите изборни победи нанесоха катастрофален удар на класическите партии. Шест месеца по-късно ефектът е впечатляващ. Крайнолевият лидер Жан-Люк Меланшон е потиснат, социалистическата партия вече няма нито лидери, нито дори централа, крайнодесният Национален фронт се разкъса. Единствено Лоран Вокие се появи при републиканците, но избирайки тесен път, който поражда риск от по-нататъшно раздробяване на десницата. Чрез един странен огледален ефект френският президент успя също да се наложи на една международна сцена, на която се утвърждават само неговият китайски и руски колега, Си Дзинпин и Владимир Путин, докато американският, Доналд Тръмп, се изолира и всички големи европейски лидери са отслабени по един или друг начин. Бившият френски министър на икономиката обаче оставя впечатление за най-зрелищна промяна в икономиката. За по-малко от шест месеца той преработи трудовото законодателство и фискалната политика. Кодексът на труда се променя с правителствени укази, както обеща кандидатът Макрон. Реформата разширява полето на договорените споразумения в компаниите, смекчава правилата за съкращаване на работници при някои случаи и намалява мащаба на обезщетенията на работниците. Фискалната реформа бе гласувана чрез бюджета. Тя поразтърсва финансирането на социалната система от вноски, които досега се изчисляваха само въз основа на заплатата, в посока към данъка върху всички доходи, премахва жилищния данък за четири пети от домакинствата, които го плащаха, подравнява на равнище от 30% данъчното облагане на доходите от наследство. И премахва по-голямата част от данъка върху цялото имущество, като го съсредоточава само върху недвижимото. В очите на президента това е само начало. Неговото правителство атакува реформата на системата за обезщетяване при безработица и на професионалното обучение. То освен това подготвя реформа на нормативната уредба на отношенията работодател-работник за напролет. Що се отнася до образованието (превърнало се в икономически проблем номер едно на страната), жилищното осигуряване и енергетиката, очаква се президентът да представи скоро амбициозни проекти след първите анонси. Така че Макрон поддържа много добро темпо. Трябва да се върнем още във времето на Шарл де Гол, за да видим подобна воля за модернизиране на страната. Тази скорост може да предизвика недоволство: някои реформи имат негативен ефект в краткосрочен план, но след това до голяма степен той става позитивен в дългосрочна перспектива. Тя освен това може да причини дисбаланси: по-голямата гъвкавост на трудовото законодателство, например, трябва да бъде придружена от по-добра защита на хората в активна възраст, каквато засега няма. Отвъд трудностите, причинени от бързината, икономическата политика на Еманюел Макрон поставя два големи проблема. Първият е истинският мащаб на промените. С приложените реформи Франция не показва пътя: тя по-скоро се доближава до своите съседи, след като изостана далеч зад тях (трудови обезщетения без таван, данъчно облагане на капитала, надхвърлящо понякога 100%). И обхватът на промените бе надценен, както от правителството, така и от неговите противници. Има риск ограничаването на трудовите обезщетения да бъде заобикаляно, предвид множащите се жалбите за тормоз и дискриминация. Възможностите за социални преговори в компаниите могат да бъдат стеснени от механизма на разширяване на колективните трудови договори и т. н. Другият проблем е за държавните разходи. “Черна дупка” в кампанията на кандидата Макрон, има риск тя да се превърне в бремето на неговия президентски мандат. И така държавните разходи на Франция са неефективни. Международните сравнения го показват ясно в сферите на образованието, здравеопазването, жилищното настаняване… Всички страни, които успяха да поставят държавните разходи под контрол, направиха това след дълбока криза (Канада, Швеция, Нова Зеландия) или избори, спечелени заради тази тема (Великобритания).  Инструментите, които Франция изпробва от половин век - от рационализирането на бюджетните решения, чието начало бе поставено през 1968 година, през редица други мерки до Cap 2022 (консултативен Комитет за обществено действие, съставен от 34 независими експерти - бел. прев.) - са обречени на провал, защото това са технократски процеси, прилагани при решения, които са дълбоко политически. Без истинска методика държавните разходи ще се отклонят. Затова е възможно Еманюел Макрон да се лиши едновременно от вътрешно поле за маневриране, което би му позволило да промени наистина страната, и от авторитет в Европа, който би му позволил да постигне истински напредък в общностната интеграция. Подобно на други преди него, той рискува да пропилее бюджетната манна от един икономически подем, като понижи данъци, които след това ще бъде принуден фатално да повиши отново, тъй като не е успял да овладее държавните разходи. Дори с много хубава засилка човек пак може да скочи в дупка.", "date": "2017.12.27", "title": "Един хубав скок и две черни дупки или икономика а ла Макрон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376757-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D0%BC%D0%B5%D1%87%D1%82%D0%B0%D1%82%D0%B0-%D1%81%D0%B8-%D0%B7%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%B2%D0%BB%D0%B0%D1%81%D1%82-%D0%B8-%D0%B1%D0%B5%D0%B7-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0", "text": "Разглезени от лесния достъп до информация в интернет днес всички вкупом забравяме някак си, че далеч не всичко важно, интересно и заслужаващо внимание в близкото ни минало е дигитализирано и откриваемо в мрежата. С други думи, ние боравим и разполагаме с доказателства за казаното и направеното по волята на онези невидими труженици в областта на дигитализирането. Което със сигурност е капка в информационното море. Разказът на събития, лица и явления дори от доста близкото минало не може и не бива да почива само на спомени (едно от най-големите престъпления на българските телевизии спрямо зрителите е фактът, че не ползват архивите си като антитеза на актуалните към момента лъжи на политиците- но това е друга, много голяма тема, част от схемата , по която медиите са превърнати в обслужващ статуквото инструмент, вместо да са негов опонент). Не е лошо спомените да бъдат опреснявани и архивите да проговарят. С което да благодарим на Цай Лун, китаецът, комуто се приписва изобретяването на хартията около 2 в. от н.е. , с което изобретателят е заслужил петото място в някои класации на историци относно 100-те най-влиятелните личности в историята за всички времена , защото благодарение на хартията, заменила по-древните, тромави за съхраняване и най-вече за копиране и разпространение информационни носители човешкото познание се е запазило и достигнало до нас (особено след ерата на Гутенберг, изпреварена също с векове в Китай, но поради изолираността на Поднебесната империя и езиковата пропаст с нея,този факт е останал незабелязан в Западния свят). За изненада на мнозина и особено на вестникарите ще се опитам поне малко да “реабилитирам” печатното слово като източник на съхранено познание поне в сферата на актуалния и днес прочит на сполетялата ни политика. Ето едно заглавие от тиражния до не толкова отдавна в. “ 24 часа” от 7 ноември 2003 г. То гласи : “Да сме милостиви към шараните и сомовете!” Сам по себе си този шаранолюбив призив на главния секретар на МВР в наши дни звучи като гротескна антитеза на известната снимка на риболовеца Борисов с двата шарана: гол до кръста (и доста бос по много въпроси, но спец по улов на наивници) министър-председател с уловените от него шарани като алюзия на техните човешки подобия, които кълват на популисткото му кюспе. Заглавието не носи никаква информация и трябва човек да се зарови в текста, за да научи, че Борисов се възмущава от пречките в закона да бъдат арестувани бомбаджии, хванати с доказателства, но оправдавани след техните твърдения, че просто са бракониерствали. Обръщайки се към законодателите, главният секретар на МВР се възмущава от обвиненията срещу некадърността на полицаите, докато причината била в това, че не им позволяват СРС-та и ДНК да взимат, а хванатите с експлозив от тях се измъквали, че отиват за риба. “Няма да ловите риба, господа! Една-две години нямат да ловят риба. Може ли да помолим да сме милостиви към шарана, към сомовете, можем ли? 2,5 не искат да променят закона”, тюхка се тогавашният Борисов, който вече близо 10 години е в състояние да нареди каквото и да било на своето депутатско мнозинство и е неговите съуправляващи партньори (но от това съдебната система, заровена като блатен шаран в тинята на гражданското недоверие към нея повече от всички останали институции, не е станала по-ефективна- тъкмо напротив). Всъщност заслугата на хартиения информатор е само в препечатването на интервю на Ивет Добромирова с Бойко Борисов в сутрешния блок на БНТ. И в още нещо: че “все пак” в подзаглавие са извадили истинският политически акцент от интервюто, макар и в заглавие да са останали верни на навика си залагат първосигнална стръв. А то гласи онова, което моя милост още през 2013 г. в книгата “Премиер на РъБъ” (а вече и Корнелия Нинова го “прозря” в наши дни), че Борисов е обсебен от мечтата си за президент - още смътен мираж за него през онази 2003 г., когато и в моето студио не веднъж е избягвал неудобни въпроси за политическите му планове с твърдението, че бил “твърде малък”, за да говори за това. А подзаглавието гласи следното: “АЗ СЪМ ЗА ПРЕЗИДЕНТСКА РЕПУБЛИКА…” От разсъжданията му става ясно, че само съсредоточаването на властта в едни (президентски) ръце, ще ни оправи. И макар че споменава мимоходом като примери за президенска република САЩ и Франция, Борисов разпалено се позовава именно на руския опит, възхищавайки се как самият Путин, а не някакъв си главен секретар или прокурори, се ангажирал да говори за арестуването (на неговия най-голям враг) Ходорковски. Във възхищението на Борисов няма и грам съмнение в правилността на арестуването на руснака, който беше натикан брутално в затвора, защото беше заплашил кремълската схема за раздаване на порциите в икономиката , планирайки да осъществи огромен частен проект с Китай в областта на енергетика и беше заподозрян също така, че оспорва претенциите на руския президент да се разпорежда еднолично и в политиката. В въпрос на водещата как могат да се решат проблемите в борбата с престъпността, илюстрирани от Борисов цветисто с примери на изплъзващи се от правосъдието заподозрени, главният секретар на МВР дава следната рецепта: “Може, когато се реконструира цялата система. Това е въпрос към прокурора, тъй като прокурорът е адвокат на държавата и прокурорът всеки ден трябва да пита: “ Защо вие не събирате доказателства и ако сте ги събрали, да видим как да ги внесем качествено”. Водещата продължава: “Каква е според вас работещата система?”, на което този път главният секретар се позовава на американския опит, където “няма независими от държавата” в системата на правосъдието (за разлика от СССР, Русия и България днес): “ Работещата система е, както вие дадохте пример за САЩ. Правосъдният министър е и главен прокурор. Сиреч съдията, прокурорът, следователят, полицаят са независими във фазата на конкретния процес. Те не са независими от държавата, там няма независими хора от държавата. В момента държавата е като автомобил – много хубав двигател, много хубаво купе, много хубави гуми, но между тях НЯМА ТРАНСМИСИЯ, НЯМА СКОРОСТНА КУТИЯ (курсивът е на “24 часа”). Отстрани погледнато ние сме добре, но вътре механизмът не работи. Следва кулминацията на интервюто, в което Борисов дава воля на мечтата си за президентска република и на носталгията по “времето преди 1990-та година”, когато имало доста добри примери по отношение на правосъдната система. Водещата пита: “Значи, за да работи държавата, трябва да има един човек на върха и затова трябва да имаме президентска република?”. На което уж “малкият човек” в държавата Борисов отговаря със замах: “Да, така е според мен и няма значение кой ще е президент (интересно, дали това се отнася и до Румен Радев днес - бел. ИИ?).” На въпроса обаче дали главният прокурор трябва да е и министър на правосъдието (както е в САЩ), Борисов решава да отговори с препратка към “доброто (за него) старо време”: “За правосъдната система има доста добри примери, които могат да се вземат, не е САМО (курсивът този път е мой – бел. ИИ) този. Има примери, с които преди 1990 г. нашата съдебна система работеше ПЕРФЕКТНО (отново курсивът е мой - бел. ИИ) ТОГАВА СЛЕДСТВИЕТО БЕШЕ В МВР (курсивът е на “24 часа”), а прокурорът наблюдаваше от А до Я действията на следователя и полицая (т.е. на милиционера – бел. ИИ), когато се събере папката се внася при съдията, имаше и кратък съдебен процес…”. Какво да кажем за откровенията на онзи Борисов, освен , че той се оказа отличен рибар по отношение на шараните и още по-добър сом, върховен сладководен хищник в българските политически подмоли. В продължението на сюжета, нарисуван пожелателно от него, виждаме 14 години по-късно покрай шараните и сомовете един Цацаров, които е все така независим от държавата, но избран от Борисов (според един потулен вече аудиозапис от разговор между самия Борисов и прокурора Кокинов през април 2013 г.). И без “реконструиране на политическата система” се сбъднаха мечтите на бившия главен секретар за централизирано управление на държавата в стила на Путин. Дали Иво Прокопиев може да бъде сравняван с Ходорковски, е трудно да се каже, но че и в това отношение имаме аналогия на процесите по руски образец, не е излишно да се спомене.", "date": "2017.12.27", "title": "Борисов постигна мечтата си за централизирана власт и без президентска република"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376758-%D0%B7%D0%B0-%D0%BC%D0%B5%D0%BD-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%B0%E2%80%9C-%D0%BD%D0%B5-%D0%B5-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B0,-%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D1%84%D0%B0%D0%B7%D0%B0-%D0%B2-%D0%B0%D0%B3%D0%BE%D0%BD%D0%B8%D1%8F%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "Защото подобна дарителска инициатива може да има, за да се закупи цигулка на гениално дете-музикант или за да се финансира националният училищен отбор по информатика. Но не и за лечението на деца! Докато има и едно-единствено тежко болно българско дете, никакъв друг разход не може да бъде по-важен за държавата, никакъв! И ако няма вече кой да ти дава нови милиардни заеми, понеже вижда продънената ти икономика, намираш други решения – продаваш лимузините на институциите и им купуваш дачии и грейтуоли или спираш безсмислените командировки и екскурзийки на легионите чиновници по цял свят и започваш да лекуваш децата! Другото – кампанийки със смс-и, развълнувани репортерки и благодарящи за дарената техника директори на болници, си е просто чист цинизъм.  ", "date": "2017.12.27", "title": "За мен „Българската Коледа“ не е символ на надежда, а доказателство за последна фаза в агонията на едно общество"}
{"url": "http://www.classa.bg/%D1%81%D0%B2%D1%8F%D1%82/item/376755-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BE%D1%82-%D0%B1%D0%B5%D0%BB%D0%B3%D0%B8%D1%8F", "text": "Белгия е известна с вкусната си бира. Благодарение на промените в климата обаче, страната вече произвежда все по-добри вина, някои от които се конкурират с прочутите френски напитки от областта Шампан.   Първите лозя в Белгия са засадени едва преди около 20 години. Въпреки това винопроизводството се развива с бързи темпове. Благодарение на климатичните промени, лозарството в страната има многообещаващо бъдеще, твърдят експерти. В най-голямата винарска изба в Белгия зрее \"Шампанско\", реколта 2016 година. Шишетата се подредени в палети, които достигат до тавана. След двегодишен процес на зреене идната година виното ще бъде готово за продан. Толкова трае традиционният ферментационен процес, разработен преди повече от 200 години във френския винарски регион \"Шампан\". Въпреки това белгийският лозар Арно Лерой няма право да нарича своето пенливо вино \"Шампанско\". За тази цел неговите лозови масиви би трябвало да се намират на няколко километра по на юг, отвъд френската граница. Баща му обаче не се поколебал да създаде семейната винарна именно на белгийска територия, разказва Лерой. \"Климатът тук сега е същият, както преди 40 години в Шампан и предлага идеални условия за винопроизводство: Зимата е дъждовна, лятото е топло, но не прекалено горещо - това са факторите, които придават неповторим вкус на сухото пенливо вино от региона\", казва той.   Най-големият белгийски винопроизводител   В избата на Арно Лерой се произвеждат по 200.000 бутилки пенливо вино годишно   През 2002 година бащата на Лерой, който е търговец на вино, изкупил южните склонове около родното си място Хаулчин. Междувременно семейство Лерой произвежда 200.000 бутилки пенливо вино в семейната винарна \"Ruffus\" и е най-големият белгийски винопроизводител. Неговото вино е толкова търсено, че трябва да бъде поръчано още докато текат процесите на ферментацията. Готовата продукция се изчерпва само за няколко седмици. Белгийците пият предимно бира и винопроизводството в страната има сравнително кратка история. Преди около 20 години първите селски стопани опитват късмета си и започват за садят лози. Оттогава насам лозарството се развива с бързи темпове. През 2012 година в Белгия са произведени близо 300.000 литра вино, а през 2015 година на пазара са пуснати над един милион литра. Регионалната политика също допринася за успеха на лозарството. \"Освен че отпускаме финансови субсидии, ние се грижим и за обучението на лозарите, както и за маркетинга на белгийските вина\", казва валонският министър на селското стопанство Рене Колин. Той твърди, че благодарение на тези мерки качеството на белгийското вино се е повишило значително през последните години. Междувременно в почтицяла Белгия се засаждат лозя, а не само по протежението на френската граница. Френският винар Ромен Бевилар преди няколко години създаде в близост до границата с Холандия винарския кооператив \"Vin de Liege\". В него междувременно членуват около 2 000 души, дружеството има и достатъчно стартов капитал. През 2014 година кооперативът започна да продава първото си бяло вино. Три години по-късно вече се произвеждат по 50.000 бутилки вино годишно. Постепенно асортиментът се разширява с пенливо червено вино и биологично чисто вино, което е много търсено на местния пазар. Последните топли лета в Белгия са добре дошли за винарската изба. Високите температури се отразяват благоприятно на червените сортове грозде.   На други места винарството запада   Достатъчно дъжд и топлина, но без големи засушавания - и Белгия има вече добри условия за производство на вино   Винопроизводството в Белгия се развива бързо, докато в други региона на Европа запада. През последните години френските лозари например се борят упорито с климатичните промени, твърди белгийският агроном Бернард Бодсон. Късните слани, последвани от продължителни засушавания и горещини, водят до големи загуби. Въпреки това, той смята, че белгийските вина няма да играят сериозна роля на международните пазари в обозримо бъдеще. \"Ние се опитваме да разпространяваме белгийското вино и в чужбина, но засега изнасяме много малки количества\", казва министърът на селското стопанство Рене Колин. \"Вътрешното търсене е прекалено силно, за да продаваме белгийско вино и в чужбина\", казва лозарят Ромен Бевилар от Лиеж. Арно Лерой от най-голямата винарна \"Ruffus\" също не възнамерява да изнася големи количества в чужбина. \"Ние доставяме нашето пенливо вино в белгийските посолства по цял свят. При нас идват и неколцина ценители от Франция и купуват вино. Но ние правим нашето белгийско вино основно за белгийците\", казва той.", "date": "2017.12.27", "title": "Шампанското на бъдещето - от Белгия?"}
{"url": "http://www.classa.bg/%D1%81%D0%B2%D1%8F%D1%82/item/376746-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82", "text": "Германските общини предупреждават, че интеграцията на бежанците може да се провали. Те настояват за по-бързо включване на мигрантите в трудовия процес и дават за пример Дания. От Саарланд се долавят и по-остри тонове. Германските общини настояват бежанците да бъдат интегрирани по-бързо на трудовия пазар. \"До средата на 2017 година почти 600 000 трудоспособни бежанци са получавали социални помощи - т.нар. Харц IV\", обяви тези дни председателят на Сдружението на германските градове и общини Герд Ландсберг. \"Така от 2016 насам броят на получаващите тези помощи е нараснал с над 250 000 души\", допълва той. По думите му, до средата на 2017 на половин работен ден и на пълно работно време са били назначени общо под 200 000 бежанци. \"Тези цифри показват, че ние трябва да положим неимоверни усилия, за да интегрираме успешно бежанците на трудовия пазар\", подчертава още Герд Ландсберг. Вижте Дания! Той дава за пример страни като Дания. \"Там бежанците биват включени възможно най-бързо в трудовия процес. И усвояването на езика протича паралелно. Германия трябва да се прости със закостенелите модели и да реагира на новите предизвикателства с нови концепции\", настоява Ландсберг. Председателят на Сдружението на германските градове и общини смята, че икономиката също трябва да поеме по-голяма отговорност. Той очаква преди всичко от големите фирми \"значително по-големи усилия и ангажимент по отношение на интеграцията на трудовия пазар\". Герд Ландсберг предлага да бъдат създадени общински сдружения, които да се занимават интензивно с темата за включването на бежанците в трудовия процес. Според него, в тези сдружения трябва да участват общинските институции, търговските камари, фирмите и образователните институции от съответните общини. \"Индивидуалното насърчаване по места може да спомогне много за успешната интеграция на трудовия пазар. Ние не бива да пропиляваме този шанс! Това е както в интерес на общините, така и в интерес на бежанците\", казва той. \"За това трябва да има тежки последствия\" Междувременно министър-председателката на провинция Саарланд Анегрет Крамп-Каренбауер настоява за задължително установяване на възрастта на непълнолетните бежанци. \"За непълнолетните бежанци без придружител трябва да бъде въведено задължително установяване на възрастта\", казва представителката на ХДС в интервю за вестник \"Ди Велт\". Според нея, много от бежанците предоставят фалшиви данни за възрастта си, за да бъдат третирани съгласно закона за защита на младежите, а не по закона за предоставяне на убежище. Анегрет Крамп-Каренбауер настоява и за значително по-твърд подход към търсещите убежище, които съзнателно заблуждават властите за своята идентичност. \"Който крие своята идентичност или унищожава документи за самоличност, трябва да знае, че ще има тежки последствия\", казва тя. Според нея, държавата трябва да изчерпи всички правни възможности, за да може да разкрива истинската самоличност на бежанците. \"В краен случай властите трябва да имат възможност да черпят данни и от други източници, например от смартфоните\", казва тя. Понастоящем германските власти прибягват до този метод само в единични случаи. Наскоро новото австрийско правителство разбуни духовете с намеренията си да отнема парите в брой и мобилните телефони на кандидатите за убежище. Тези мерки също трябвало да служат за изясняване на идентичността на бежанците, гласеше аргументът. А данните от мобилните телефони освен това трябвало да бъдат използвани за установяване на маршрута, по който е пристигнал даден бежанец, както и за да се разбере какви контакти е поддържал кандидатът за убежище.", "date": "2017.12.27", "title": "Бежанците трябва да работят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376747-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D1%81-%D0%BC%D0%B8%D0%BD%D0%B8-%D1%88%D0%BE%D1%80%D1%82%D0%B8%D1%87%D0%BA%D0%B8-%D0%BA%D0%B0%D1%82%D0%BE-%D0%B3%D0%BE%D1%80%D0%B5%D1%89%D0%B0-%D1%81%D0%BD%D0%B5%D0%B6%D0%B0%D0%BD%D0%BA%D0%B0", "text": "Дарина Павлова определено изглежда като Снежанка за Коледа. Бизнес дамата демонстрира изумителен стил в социалните мрежи, пише HotArena. Мадам „Мулти\" реши да изненада цялото семейство с еднакви пижами за празничната сутрин. А самата тя се пусна с късо горнище и палави къси панталонки. Няма съмнение, че макар вече да е баба, Дарина се поддържа в блестяща форма. Мнозина завидяха на стройните крака на милионерката, както и на свежия й външен вид.      Брюнетката, която успя да омае актьора Джулио Берути и бившия премиер Силвио Берлускони, продължава да изглежда младолика и в перфектна форма. Заслуга за това имат и редовните посещения при пластичния хирург, както и йога упражненията, които Дарина прави под ръководството на дъщеря си. Дарина не пропусна да си направи празнична домашна фотосесия, заедно със сина и дъщеря си.И въпреки че в коледния дом на бизнесдамата грее слънце и е доста топло, тя все пак успя да си направи снимка пред виртуална камина с горящи дърва. В щурото парти участие взеха и синът, и дъщерята на актрисата—Паола и Илия. Заварената дъщеря на Дарина—Венцеслава получи поздрави задочно, тъй като празнуваше със съпруга си Тарек и неговото семейство, на другия край на света.", "date": "2017.12.27", "title": "Дарина Павлова се пусна с мини шортички като гореща Снежанка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376748-%D0%B7%D0%BB%D0%BE%D1%82%D0%BE-%D1%81%D1%82%D0%B0%D1%80%D1%87%D0%B5-%D1%85%D1%8E-%D1%85%D0%B5%D1%84%D0%BD%D1%8A%D1%80-%D0%BD%D0%B0%D0%BF%D0%B8%D1%81%D0%B0-%D0%B2-%D0%B7%D0%B0%D0%B2%D0%B5%D1%89%D0%B0%D0%BD%D0%B8%D0%B5%D1%82%D0%BE-%D0%B6%D0%B5%D0%BD%D0%B0-%D0%BC%D0%B8-%D0%B8-%D0%B4%D0%B5%D1%86%D0%B0%D1%82%D0%B0-%D0%B2%D0%B7%D0%B5%D0%BC%D0%B0%D1%82-%D0%BF%D0%B0%D1%80%D0%B8%D1%82%D0%B5,-%D0%BD%D0%BE-%D0%BF%D0%B8%D1%8F%D1%82-%D0%BB%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D1%86%D0%B5%D0%BD%D1%82", "text": "Завещанието на легендарния основател на империята \"Playboy\" Хю Хефнър бе отворено месеци след смъртта му, пише \"Entartainment tonight\". Мултимилионерът остави вдовица на 31 години - Кристал, и четири деца, две от които доста по-възрастни от мащехата си - Дейвид на 62, Кристи (65), Купър на 26 и 27-годишния Марстън.      Според отвореното завещание той оставя части от състоянието си на всички, но под строги условия.      40-те милиона долара на Хефнър, както и недвижимите му имоти, ще бъдат отнети от наследниците, ако бъдат заловени да използват дрога, ако станат зависими от алкохола или какъвто и да е друг опиат.        \"Не трябва да използват нищо, което не е предписано от лекар или психиатър с цел лечение или терапия,\" пише в завещанието. Хефнър доверил отговорността да следи за изпълнението на последната му воля на адвоката си, който има правото да тества по свое усмотрение съпругата и децата за дрога или алкохол. Жена му Кристал наследява къщата за 5 милиона долара и още три милиона кеш, въпреки спекулациите, че тя нямало да получи нито цент от парите му.", "date": "2017.12.27", "title": "Злото старче Хю Хефнър написа в завещанието: Жена ми и децата вземат парите, но пият ли - остават без цент!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376749-%D0%B0%D0%BD%D0%B5%D0%BB%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%BE-%D0%B3%D1%80%D0%B5%D0%B5", "text": "Фолк певицата Анелия непрекъснато подклажда слуховете, че има нов мъж в живота си, пише HotArena. Топ пайнерката не спира да се разхубавява и да поддържа перфектна форма дори когато всички се оплакват, че са преяли покрай празниците. Всички се съмняват, че безупречният й вид се дължи на влюбване. Изпълнителката на „Дай ми още\" грейна в цикламена секси рокля на едно от последните си участия, а усмивката й цяла вечер не слезе от лицето й. Звездата бе настроена приятелски към всички свои фенове в дискотеката и не отказа на нито една молба за снимка с нея. Анелия не спира да се разхубавява! Сияеща и в топ форма п, пръска чар в клубовете!      ", "date": "2017.12.27", "title": "Анелия направо грее!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376750-%D0%BB%D1%83%D0%BA%D1%81-%D0%B7%D0%B0-%D1%87%D1%83%D0%B4%D0%BE-%D0%B8-%D0%BF%D1%80%D0%B8%D0%BA%D0%B0%D0%B7-%D0%BD%D0%B0%D0%B9-%D1%82%D1%83%D0%B7%D0%B0%D1%80%D1%81%D0%BA%D0%B8%D1%82%D0%B5-%D0%B8-%D0%B1%D0%BB%D1%8F%D1%81%D0%BA%D0%B0%D0%B2%D0%B8-%D1%81%D0%B2%D0%B0%D1%82%D0%B1%D0%B8-%D0%BF%D1%80%D0%B5%D0%B7-2017-%D0%B3-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8", "text": "Кога, ако не преди най-светлите празници да си припомним за дните, които могат да се определят като едни от най-щастливите в живота на пловдивчани? Популярни пловдивски бохеми минаха под венчилото, което направи 2017 година, изпъстрена с прекрасни и вълнуващи сватбени тържества, пише TrafficNews. Естествено, повечето от сватбите не минаха без фойерверки, екстравагантни фотосесии, деликатеси, скъпо шампанско и красива украса. Някои от тях дори се престараха и се бръкнаха с по 1 милион, а помпозните тържествата спокойно биха могли да се сравнят с тези на холивудските звезди.      Но пък трябва да отбележим, че имаше и много различни бракосъчетания, които привлякоха очите на пловдивчани: булка на мотор, младоженци в народни носии, 11-метров Хамър и други. Въпреки, че близо 50 процента от двойките в България живеят без сключен граждански брак на семейни начала, то през последната година, се наблюдава обратната тенденция. Освен, че много от дамите предпочитат да кажат \"да\" в Гражданското, те правят всичко възможно и да сбъднат детската си мечта - да се видят в бяла рокля като принцеса. Нека отново ви припомним най-звездните бракосъчетания! Въпреки че не се състоя в Пловдив, няма как да не споменем най-скъпото и бляскаво тържество на годината. През месец юли дъщерята на първомайския зърнен бос – Йордан Балабанов -Даци, каза „да\" на своя любим Атанас Петров.         За пищното сватбено тържество, състояло се в луксозен хотел в София, бащата на булката наброи над 1 милион лева. Красивата блондинка дефилира пред повече от 300 гости, облечена в изящна рокля, обсипана с кристали \"Сваровски\". Част от тържеството бяха любимата изпълнителка на булката – Алисия, човекът глас – Тони Стораро, ангелогласната Деси Слава и Ваня Костова. Продължаваме с пълна газ към сватбата на Мария и Радослав Делеви, които се врекоха във вярност, а Виолина и Димитър Филипови им станаха свидетели.      Вместо традиционните лъскави коли, младоженците решиха да заложат на нещо доста по-екстравагантно и се появиха в 11-метров Хамър, който събра погледите под тепетата.      Единственият недостатък беше, че огромната машина не успя да изкачи тесните улици на Стария град и да остави двойката пред Обредния дом, но това не попречи на сватбения дух и незабравимото тържество. Пищните и помпозни сватби нямат край! Продължаваме с вълшебния ден на кметската дъщеря Здравка Черпокова.     Чаровницата каза \"да\" на любимия си Мартин Илиев, който е пловдивски адвокат. Бащата и кмет на Забърдо Валентин Черпоков се погрижи нищо да не липсва с най-специални ден за дъщеря му. На тържеството, което се състоя в Новотела, младоженците посрещнаха 400 гости.      Поздрави към младоженците отправи Орхан Мурад, който бе специален гост на сватбата. Сред поканените бяха тенисистката Цвети Пиронкова, младият хирург д-р Любомир Паунов, търговецът на мобилни устройства Муди Ел Зейн-Мудката, певицата Роси Пейчева. От списъка със желани ергени излезе и Кристиан Чалъмов – наследникът на строителя на прочут комплекс. В разгара на лятото той каза „да\" на половинката си Петя Величкова.     Двамата минаха под венчилото, а свидетели на церемонията станаха над 350 техни гости в Пловдив, които в по-късните часове наблюдаваха и пищна заря. Звездна сватба спретна и пловдивският художник и бохем Ангел Гешев, който се венча за своята муза Магдалена Тикова. Бракосъчетанието бе извършено в един от най-бляскавите храмове в Стария град – „Св. св. Константин и Eлена\".      След като се врекоха пред Бога във вечна обич, семейство Гешеви получиха първия си ценен подарък – картина с два ангела от художника Николай Кучков. Веднага след венчавката младоженците заминаха на сватбено пътешествие в Чепеларе, където празнуваха в тесен семеен и приятелски кръг. С много блясък и романтика бе озарен и сватбеният ден на Веселин Козарев – Кмета и хубавицата Катерина. Те отпразнуваха сватбата си с весело парти в \"Новотела\" сред роднини, приятели и колеги. Красивата булка плени гостите с прекрасната рокля, в която беше облечена. Топ бизнесмен и син на пловдивския депутат Георги Търновалийски – Чавдар, също сложи край на ергенлъка края на септември. Чочо и прекрасната му приятелка Яна си казаха „ДА\" в Деня на независимостта под тепетата.      Тържеството се състоя във Виенския салон в Панаира, а купонът е продължил до малките часове на нощта. Противно на очакванията показност липсваше, а гостити на сватбата бяха едни от най-близките хора до семейството. През 2017 година Наталия Аврамова от винарска изба \"Едоардо Миролио\" каза \"Да\" на любимия си Христо Христозов. Пищното сватбено тържество, което се състоя в Новотела събра 200 гости, а фолк певицата Ивана се погрижи за доброто настроение.      Интересното е, че младоженците решиха да участват в благотворителна инициатива и вместо цветя, те изпратиха покани на гостите, в които има поместена молба , парите които всеки е решил да даде за букет, да бъдат дарени за Общество Nota Bene в подкрепа на талантливи пловдивски ученици. С типично българска сватба, по всички обичаи, както си му е реда, солистката на \"Пловдив\", Цонка Нанова и ръководителят на оркестъра, Славчо Александров си казаха \"Да\" и официално станаха семейство. Те се ожениха в тесен кръг в Пловдив, а красивата булка беше избрала бутикова рокля в цвят шампанско за най-важния ден в живота й.      В разгара на тържеството младоженката не се сдържа и грабна микрофона, за да поздрави всички свои гости и се извиха кръшни български хора. Няма как да не се преклоним пред решението на Елица и Кирил Станкови да възродят и да поддържат фолклорната красота. Младите пловдивчани възродиха старите традиции и спечелиха симпатиите на стотици българи. Младоженецът под съпровода на тъпан и българска народна музика изведе любимата си от дома й по стар обичай. В косите си булката беше с накит на 55 години, ползван от нейните предци.      След венчавката всички гости бяха изненадани от атмосферата, в която празнуваха. Ресторантът бе украсен с бали със сено, слънчогледи, жито и полски цветя. Приборите и покривките бяха в битов стил, а гозбите, както и сами може да предположите -типично български. По време на тържеството звучаха народни песни, а до късните часове на вечерта сватбарите не се пуснаха от хорото. Тази година под венчолото минаха и кметът на Стрелча Стойно Чачов и любимата му Mrs Grandma Universe Дони Василева. Тяхната сватба обаче не се състоя под тепетата. Те предпочетоха стилна морска церемония на брега на морето в Слънчев бряг. Тържеството се състоя в тесен приятелски кръг, а дрескодът беше в бяло.      Новото семейство Чачови изненада кумовете с подарък - маслен портрет, на който бяха нарисувани самите те с български национални костюми. Младоженците от своя страна получиха екскурзия до Санторини. Морският бриз ни отвежда към още една вълшебна сватба на морето. Дъщерята на известния пловдивски бизнесмен Цветан Христевски – Полина мина под венчило с любимия й Халил Зада.      Влюбената двойка събра близки и приятели на метри от морето в бийчбар в Лозенец, който също е собственост на бащата на булката. Самият той пристигна по море с лодка, а когато акостира на брега, от каютата в дълга бяла рокля излезе самата булка. Сватбата, замислена като плажно парти, започна на свечеряване и продължи до сутринта. Украсеният с фенери и морски аксесоари плаж се превърна в огромен дансинг, на сцената се качи група \"Акага\", а самият Ути Бъчваров цяла вечер приготвял различни вкусотии. Продължаваме с нещо още по-нетрадиционно. Зрелищно пътуване до олтара, което събра очите на пловдивчани спретна грациозната булка Силви Ангелова, облечена в пищна бяла рокля, и яхнала мощен мотоциклет.      За ускорението на мотора, обаче, се погрижи лично нейният благоверен Радослав Ангелов. Те си казаха заветното „Да\" в деня на годишнината от своето запознанство в манастир „Свети Георги\" в село Белащица. Веднага след официална част последва празнично тържество в залата на хотел „Марица\", украсена величествено. Тарторът на агитката на Локо Пловдив – Велин Терзиев - Нежния пък се врече във вярност на своята дългогодишна приятелка Дража Шишкова.      Сватбата, на която присъстваха редица от най-запалените „черно-бели\" фенове бе в известен пловдивски ресторант, а преди това церемонията бе в сърцето на Пловдив – Стария град. Минаваме на екзотична вълна, със сватбите на няколко пловдивчани, които предпочетоха далечните и топли дестинации. Известният пловдивски адвокат – Недялко Шилев сключи брак със своята любима Къймет Шерифова, която също работи като адвокат. Страхотната новина долетя директно от далечните Малдиви, където сложиха подписа си влюбените.     Истинска приказка бе самото тържество - семпло и диво, далече от суматохата, без излишен декор. Част от церемонията са били и жители на Мале, облечени в ярко оцветени дрехи, съпровождащи влюбените с тъпани и традиционна музика.      Няма как да не споменем и сватбата на Мис Силикон – Джулиана Гани. Тя каза \"да\" на любимия й Станимир Ташев и реши да вземе неговата фамилия. Младоженците избраха самото бракосъчетание да стане в тесен кръг в родния Пловдив.     В най-важния ден за нея, булката се спря на класическа бяла рокля с огромно деколте. Тук по интересно бе самото предложение за брак в екзотичен Тайланд, където двамата бяха на романтична почивка.      Като за финал се връщаме отново в Пловдив, където Гребната база се превърна в едно още по-любимо място на две пловдивски двойки. Едните си подариха романтична фотосесия на Моста на влюбените, което е едно от най-роматичните кътчета за пловдивчани, а другите си спретнаха снежна сватба точно като в приказките. Пред Бога, близките хора и замръзналите дървета Анелия и Стефан станаха семейство.      ", "date": "2017.12.27", "title": "Лукс за чудо и приказ! Най-тузарските и бляскави сватби през 2017 г. в Пловдив (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376751-%D1%82%D0%BE%D1%86%D0%B0-%D1%80%D0%B0%D0%B7%D0%BC%D1%8F%D1%82%D0%B0-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%B1%D0%BE%D0%BC%D0%B1%D0%B8-%D0%BE%D1%82-%D0%BC%D0%B0%D1%8F%D0%BC%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Антония Петрова избяга от зимата у нас чак в Маями. Тоца, както е по-популярна, не спора да залива профила си във Фейсбук със снимки и видео послания от Щатите, пише HotArena. Най-мразената миска в историята на конкурсите в България, демонстрира силиконовата си пазва почти във всеки кадър. Бомбите й преливат от оскъдния бански, а феновете й не спират да я засипват с комплименти. В едно от видеата Петрова се обръща именно към тях, като отбелязва, че е в Маями, а след това им пожелава здраве и късмет. От посланието й става ясно, че освен Коледа, ще посрещне и Новата година на топло.        Малко преди празниците, Мис България 2009 се появи на светско събитие в компанията на непознат мъж. На присъстващите направи впечатление, че отношенията им са повече от приятелски. Миската и гаджето й не се отделиха един от друг, а винаги когато имаха възможност се отдаваха на страстни прегръдки. По всичко личи, че Антония е повече от щастлива с новия си любим, а потвърждение за това е усмивката, която не слиза от лицето й.      Не става ясно дали Тоца е на почивка в Маями с новата си изгора или е в компанията на майка си, с която са неразделни.      ", "date": "2017.12.27", "title": "Тоца размята силиконовите си бомби от Маями (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376752-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Денят благоприятства емоцийте. Въпреки това, не трябва да се страхувате от прекомерно изразяване на чувствата си– днес, ще може лесно да контролирате емоциите си. В практичните въпроси, може да демонстрирате хладнокръвие, добър баланс и рационално мислене. Основната задача за днес, е да мислите внимателно за личните си планове и надежди и практични начини за тяхното изпълнение. Може да стигнете по-близо до целта си, като следвате не само един определен път, но също така и да използвате някои заобиколни начини. За да установите отношения на доверие с вашите събеседници, всичко, което трябва да направите е, да говорите открито за нещата, които ви интересуват. Жестовете на внимание и загриженост, могат да освободят напрежението и да създадат перфектни условия за взаимно разбирателство. Сутринта и ранния следобед, ще имате шанс да подредите личния си живот и делата свързани с домакинството и личните ви финанси. Също, ще бъдете в състояние да внесете нова цел в тези сфери на живота. Това е добър период за експериментиране със сделки, диета или в домакинството. Дневните часове са подходящи за комуникация и сериозни дела. Опитайте се да намерите час два за почивка и релаксация. Общуването с роднини и стари приятели, може да бъде идеален заместител на стандартния психо сеанс. През деня успеха ви до голяма степен, ще зависи от вашата дисциплина и готовност за настроиване на вашите навици и емоции в съответствие със стандартните правила за работа или поведение. Не си позволявайте всичко, което е позволено на вашите приятели и партньори. Сутринта и следобед, всички недоразумения могат да бъдат решени по мирен път. През този период, ще сте по-чувствителни. С удоволствие, ще предпочете любовта, забавленията, независимото творчество и семейните дела, отколкото грубата и жестока битка за място под слънцето. Неприятностите, може да доидат от различни страни, от такива, от които не очаквате. Например, семейни проблеми, спорове свързани с обща финансова база и съвместни ресурси или проблеми с данъчно облагане и отчитане. Въпреки това, ще успеете, сами да се справите, до края на деня.   Приемливия компромис с вашия партньор е не само възможен, но на практика и неизбежен днес. Може да стиснете зъби и да се съгласите на някои условия. Дайте му известно време и не правете никакви прибързани заключения – няма да мине и един месец и отношенията ви ще се преобразят. Чувството за самосъхранение, ще остане важно за вас, до вечерта. Не забравяйте да вземете някой предпазни мерки, съобразени с индивидуалните обстоятелства. Това ще ви даде и двете и практична полза и спокойствие. Часовете сутринта и в ранния следобед, ще бъдат най-хармонични за вас. Въпреки сериозните противоречия, ще може до съвършенство да контролирате вашите страсти. Може да изпитате много необичайни усещания, които ще оставят траен отпечатък в сърцето ви. Денят е благоприятна за физическа активност и спорт. Ако нямате никакви здравословни проблеми, ще бъдете в състояние да си позволите по-дълъг процес на трудова-интензивност, изтощителни физически упражнения или всепоглъщащ творчески процес.", "date": "2017.12.27", "title": "Дневен хороскоп 27 декември"}
{"url": "http://www.classa.bg/%D1%81%D0%B2%D1%8F%D1%82/item/376753-wp-%D1%82%D1%80%D0%BE%D0%BB%D0%BE%D0%B2%D0%B5-%D1%81-%D0%BF%D0%B0%D0%B3%D0%BE%D0%BD%D0%B8-%D1%81%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D0%BB%D0%B8-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-facebook-%D0%BF%D1%80%D0%B5%D0%B7-2014-%D0%B3", "text": "Руското военно разузнаване е провело тайна операция за въздействие върху общественото мнение в Украйна по време на военния конфликт през 2014 г. - това съобщава Washington Post, цитирайки секретен доклад на външната разведка на Министерството на отбраната на Русия, с който американските журналисти разполагат. \"Целта на операцията е била да се повлияе както върху хората, вземащи решения, така и на широката публика, за да се отвори пътя към руската военна намеса, която започна с превземането на парламента в Крим на 27 февруари 2014\", се казва в статията. В деня след като бившият президент на Украйна Виктор Янукович избяга от страната, военните са започнали да създават множество фалшиви акаунти във Facebook и руската социална мрежа VKontakte. \"Изкуствените профили са създадени така, че да изглеждат като най-обикновени хора от Украйна, разочаровани от опозиционните действия на Майдана\", се казва още в статията. По информация на Washington Post, руското военно разузнаване е подбрало 30 украински групи в социалните мрежи и 25 \"водещи издания на английски език\". Служителите на руското МО, представящи се за редови украинци, са публикували коментари, чиято цел е да се провокира възмущение сред проруското население в Украйна. В тези коментари протестиращите на Майдана са наричани \"нацисти\" и \"фашисти\". Хората, които изразят критично мнение срещу техните коментари, са заклеймявани като \"западняци\". На 27 февруари, когато се появяват първите руски военни формирования в Крим, разузнаването създава 4 групи във Facebook и Vkontakte, през които местното население в Крим се призовава към подкрепа за намесата и се разпространяват коментари, предупреждаващи за \"заплахата от страна на нацистките организации\". Военните \"тролове\" са разполагали и с базови методически указания със съвети как да управляват фалшивите си профили. За да се увеличи популярността на тези групи, разузнаването е купувало реклама от Facebook, като само за един ден са осигурени около 200 000 прегледа на съобщенията в подкрепа на руската инвазия в Крим. Съдържанието впоследствие се споделя и в други, неконтролирани групи във Facebook, Vkontakte и в блог-платформата LiveJournal. Докладът оценява положително влиянието на иноформационната кампания, като в него се твърди, че огромното мнозинство от потребителите в социалните мрежи са били съгласни с аргументите и позициите на троловете.", "date": "2017.12.27", "title": "WP: Тролове с пагони са обработвали украинския Facebook през 2014 г."}
{"url": "http://www.classa.bg/%D1%81%D0%B2%D1%8F%D1%82/item/376754-8-%D0%B8%D1%81%D1%82%D0%BE%D1%80%D0%B8%D0%B8-%D0%BE%D1%82-%D0%BD%D0%B0%D1%83%D0%BA%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%B1%D0%B5%D0%BB%D1%8F%D0%B7%D0%B0%D1%85%D0%B0-2017-%D0%B3", "text": "Светът се развива постоянно и основна роля в това играят науката и технологиите. Същевременно екологичните проблеми са нещото, което ще бележат по най-недвусмислен начин самото бъдеще на планетата и как ще изглежда тя през следващите десетилетия. Поглеждаме назад към осем от най-значимите научни и екологични събития на 2017 г. През 2017 учените откриха гравитационните вълни на Айнщайн от нов източник - сблъсъка на две мъртви звезди, или неутронни звезди. За първи път откриването на тези вълни беше оповестено през 2016, когато детекторите LIGO описаха изкривяването на космическото пространство от сливането на две отделни черни дупки. Резултатът беше възвестен като отправна точка за нова област в астрономията, употребата на гравитационни вълни за получаване на данни за отдалечени феномени. Телескопи от цял свят улавяха детайли от сливането на неутронни звезди, докато то се случваше. Космическото събитие се развиваше в галактика, разположена приблизително на 100 милиарда милиарда км разстояние, в съзвездието Хидра. Някои от фактите за тези катаклизми са наистина поразителни. Например, неутронните звезди са с толкова голяма плътност, че една чаена лъжичка материя би тежала милиард тона. Екипът от учени също така успя да потвърди, че тези сблъсъци водят до създаването на златото и платината, които съществуват във вселената.           Космическият кораб \"Касини\" стигна до системата на Сатурн през 2004 г. В 13-те години, в които функционираше, той промени разбирането ни за пръстеновата планета и нейните спътници. Той откри гейзери, бълващи вода и лед в космоса от океан под повърхността на ледения спътник Енцелад, регистрира морета и езера от метан на най-големия спътник на Сатурн - Титан, и наблюдаваше как гигантска буря обхваща Сатурн. Но с изчерпването на горивото в резервоарите му, НАСА избраха да унищожат космическия апарат в облаците на Сатурн, вместо да наблюдават как той се сблъсква с потенциална цел, където би могло да съществува живот, например Енцелад, и да я замърсят със земни микроорганизми. На 15 септември \"Касини\" навлезе в атмосферата на гигантската планета и се разпадна на части. Но дори и тогава той успя да подаде данни към Земята от гмуркането си към унищожението. Докато водеше кандидатпрезидентската си кампания, Доналд Тръмп беше заявил, че ще \"отмени\" Парижкото споразумение за климата, като извади САЩ от договореностите му. След като спечели изборите в САЩ през ноември 2016 г., той почти не правеше публични изказвания по темата за климатичните промени. Медиите съобщаваха, че съветниците на Тръмп са разделени по този въпрос, което накара някои коментатори да изкажат съмнения дали президентът на САЩ няма да бъде убеден от някои от тях да остане в споразумението. И все пак на 1 юни Тръмп проведе пресконференция в Розовата градина на Белия дом, на кото оповести оттеглянето на Америка. Тръмп обяви: \"За да изпълня задълженията си да защитя Америка и нейните граждани, САЩ ще се оттегли от Парижкото споразумение за климата... но ще започне преговори за повторно влизане в Парижкото споразумение или съвсем нов договор, базиран на условия, които са честни спрямо САЩ.\" Както се и очакваше, реакцията от демократите и другите световни лидери беше на заклеймяване на това решение. Бившият американски президент Барак Обама обвини администрацията на Тръмп, че \"отхвърля бъдещето\", а бившият държавен секретар Джон Кери нарече решението \"пълно абдикиране от лидерството\". От 3500 планети, доказано съществуващи отвъд Слънчевата система, някои са доста странни. Например J1407b, далечен свят, чиито пръстени са 200 пъти по-големи от тези около Сатурн. Но тази година астрономите откриха планетарна система със седем планети с размерите на Земята. Нещо повече, тези планети изглежда са в странен \"резонанс\", докато обикалят в орбита около звездата си. Което е по-интересно, три от планетите са в обитаемата зона, където водата може да остава течна на повърхността. А там, където има вода, има поне известен шанс да съществува и живот. През юли учени откриха фосили от пет ранни човекоподобни същества в Северна Африка, които показаха, че нашият вид - Homo sapiens - се е появил поне 100 000 години по-рано, отколкото се е смятало преди. Откритието им загатва, че нашият вид не е еволюирал от една-единствена \"люлка на човечеството\" в източна Африка. Вместо това съвременните хора вероятно са еволюирали в една и съща насока по целия континент. Тази година имаше и още важни новини за човешката еволюция. Когато през 2015 учените откриха останките от 15 части от скелети, принадлежащи на непознат човешки вид, медиите по цял свят съобщиха за това. Тогава учените не можаха да обявят със сигурност колко стари са били образците от Homo naledi, но някои първични характеристики показваха, че те биха могли да са на възраст близо 3 млн. години. Тази година ръководителят на екипа от учени Лий Бърджър оповести, че останките са само на възраст 200-300 хил. години. Резултатите от изследванията на учените показаха, че вместо да е предтеча на съвременните хора, Homo naledi може дори да се е срещал с някои ранни представители на нашия собствен вид - Homo sapiens. На 21 август гигантска сянка от Луната премина през Америка, като това беше първото пълно слънчево затъмнение от основаването на страната през 1776, обхванало цялата територията на САЩ. Също така са минали 99 години, откак слънчево затъмнение е достигало от западния до източния бряг. Милиони хора се събраха по пътя на затъмнението да наблюдават рядкото астрономическо събитие. И то наистина беше изключително зрелищно. Предавайки от Мадрас, Орегон, Палаб Гош коментира за BBC: \"Можете да видите, че тук е 10 и четвърт сутринта, но изглежда сякаш е нощ. Още няколко секунди остават до пълното затъмнение... в момента на небето сякаш има усмивка.\" След отминаването на пълното затъмнение, той допълни: \"Побиха ме тръпки; усещането е като за напълно подобно на сън състояние.\" Въпреки че учените предсказват от години, че някой ден ще бъдем посетени от астероид от междузвездното пространство, през 2017 г. беше първият случай, когато забелязахме такъв. Открит с хавайския телескоп Pan-Starrs през октомври, обектът според учените доказано е с произход отвъд Слънчевата система, ако се съди по скоростта и траекторията му. Наречен Оумуамуа, от хавайската дума за \"пратеник отдалеч, пристигащ пръв\", обектът бързо стана повод за внимателни наблюдения с някои от най-мощните телескопи на Земята.           В много аспекти се оказа, че той не е много по-различен от обектите, познати ни от по-далечните краища на Слънчевата система - т.нар. Обекти от пояса на Кайпер - с червеникав оттенък, вероятно дължащ се на облъчване от космически лъчи в продължение на милиони години. юЕдин аспект на този космически пътешественик обаче не беше толкова познат: неговата форма. Въпреки че продължава проучването му, изглежда, че Оумуамуа е с 10 пъти по-голяма дължина, отколкото е широчината му, което го прави много по-продълговат от всичко друго в Слънчевата система. Един от най-големите айсберги в историята през юли се откъсна от ледниковия шелф \"Ларсен C\" в Антарктика. Учените обаче следяха разрастването на мащабната пукнатина в ледниковия шелф от близо десетилетие. Гигантският леден блок според изчисления на учени е с територия приблизително 6000 кв.км - приблизително една четвърт от територията на Уелс. Откъсванията на айсберги по предния край на ледниковия шелф е напълно естествено събитие. И все пак учените смятат, че \"Ларсен C\" в момента се е свил като размери до нива, невиждани от края на последния ледников период, който е бил преди 11 700 г. Бъдещи изследвания ще се опитат да установят как шелфът реагира на затоплящия се глобален климат.", "date": "2017.12.27", "title": "8 истории от науката, които белязаха 2017 г."}
{"url": "http://www.classa.bg/%D1%81%D0%B2%D1%8F%D1%82/item/376744-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BA%D0%B0%D0%B6%D0%B5-%D0%BD%D0%B5%D0%BF%D0%BE%D1%81%D0%BB%D1%83%D1%88%D0%BD%D0%B8%D1%82%D0%B5", "text": "ЕС не бива да мълчи, когато някои страни-членки подкопават основите на Общността. Задвижването на наказателната процедура срещу Полша беше правилна стъпка. Добре би било, ако ЕС стори същото и с  Управляващите партии в Полша и Румъния са доста различни. Във Варшава властват националконсерваторите, които твърдят, че искат да отстранят и последните остатъци от комунистическата диктатура. Към тях могат да бъдат отправени редица упреци, едно обаче трябва да признаем - те не са корумпирани. В Букурещ пък управляват клики, произохождащи от бившата комунистическа номенклатура и заети предимно със собственото си обогатяване. Едно нещо обаче е характерно и за двете правителства: тяхното отношение към независимото правосъдие. И в Полша, и в Румъния правителствата съзират в този основен елемент на демократичната правова държава една огромна пречка. В първия случай независимата съдебна власт пречи на разпростирането на властта. Във втория - тя затруднява личните сделки. Това решение беше правилно! Двете правителства си приличат и по още нещо: и двете отговарят на критиката от страна на ЕС с аргументи, извадени от чекмеджето на национализма. Брюксел обаче не бива да си мълчи, когато някои страни-членки подкопават основите на Общността. И ЕК постъпи правилно като задвижи наказателна процедура срещу Полша. По-добре ще бъде, ако Комисията не се колебае дълго и предприеме същото и спрямо румънското правителство. Всъщност, надали ще се стигне до отнемането правото на глас, тъй като за тази мярка е необходимо единодушието на останалите членки. А Унгария например, която също е малко скарана с върховенството на закона, ще осуети предприемането на тази крачка. И трите държави - Полша, Румъния и Унгария - се числят към новите страни-членки на ЕС. Развитията там са свързани и с трудностите на прехода от диктатура към демокрация и от планова към пазарна икономика. Това не е само проблем на Изтока Би било погрешно да съзираме в тези развития само проблем на Изтока. Случаят Полша е преди всичко предупредителен сигнал за това колко са крехки демокрациите. Там се вижда колко бързо могат да бъдат лишени от съдържание уж стабилни институции, когато едно мнозинство, което де факто представлява интересите на малцинството от населението, е достатъчно безскрупулно. Какво щеше да стане например във Франция, ако Марин льо Пен беше спечелила изборите? Това от своя страна води до въпроса: защо в много части на Европа подобни движения бележат такъв възход? Райнхард Везер, ФАЦ Frankfurter Allgemeine Zeitung www.faz.net Всички права запазени Frankfurter Allgemeine Zeitung GmbH, Frankfurt am Main", "date": "2017.12.27", "title": "ЕС трябва да накаже непослушните"}
{"url": "http://www.classa.bg/%D1%81%D0%B2%D1%8F%D1%82/item/376745-%D0%B7%D0%B0%D1%89%D0%BE-%D0%BC%D0%B8%D1%80%D1%8A%D1%82-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%BE%D1%81%D1%82%D0%B0%D0%B2%D0%B0-%D1%83%D1%82%D0%BE%D0%BF%D0%B8%D1%8F", "text": "Поражението на т.нар. \"Ислямска държава\" в Близкия изток е най-радостното събитие за 2017. Това обаче няма да превърне региона в по-спокойно и сигурно място, пише Слими Монсеф от арабската редакция на ДВ. Ето защо: И без призивите на мюезините от джамиите в Рияд хората от Персийския залив знаят, че \"свещената война\" между водещата сунитска сила Саудитска Арабия и центъра на шиитския свят Иран вече е в пълен ход. Последният епизод от нея беше изстреляната ракета от бунтовниците хути в Йемен. Саудитските военно-въздушни сили я свалиха още преди да е нанесла по-сериозни щети в Рияд, а за успокоение на населението от високоговорителите на джамиите в града незабавно прозвуча: \"Няма друг Бог, освен Аллах\". Случилото се внушава, че макар поражението на т.нар. \"Ислямска държава\" в Сирия и Ирак да е най-големият напредък в политическото развитие в Близкия изток през отиващата си 2017, регионът все още е далеч от мира. Точно обратното, напрежението най-вече в региона на Персийския залив ни кара да очакваме по-скоро една мрачна 2018 година, пълна с конфликти, а вероятно и носеща нови войни. Трагедията в Сирия и конфликтът в Йемен са само някои от многопластовите проблеми в региона, които могат да бъдат окачествени като \"позиционни войни\". Наред с местни актьори като Саудитска Арабия и Иран, в тях участват и световни сили като САЩ и Русия. Да не забравяме също националните напрежения между Багдад и кюрдския регион в Ирак, както и Либия, която е на крачка от пълната анархия. САЩ имат ясна позиция за региона. \"Време е да спрем иранската заплаха\", заяви постоянният представител на САЩ в ООН Ники Хали след ракетното нападение над Саудитска Арабия. То носело \"почерка на Иран\", изтъкна тя, с което даде израз на чувството за заплаха, доловимо все по-ясно в Рияд. В Саудитска Арабия загрижено наблюдават растящото влияние на Иран върху Йемен, Ирак, Сирия, а напоследък и върху Либия. Втората ракета, изстреляна от Йемен срещу Рияд само в рамките на няколко седмици, поставя под огромен натиск саудитския престолонадследник Мохамед бин Салман, който е политически отговорен за настъплението в малката съседна страна. Именно заради него той стана обект на международни критики. Хуманитарни организации все по-упорито настояват да се сложи край на войната. Рияд не може да отговори подобаващо на многобройните предизвикателства, особено пък с военни средства. Според оценка на бившия американски дипломат Набил ал-Хоури от Чикагския съвет за глобални отношения, силата на Саудитска Арабия се надценява именно по отношение на Иран. Толкова по-важно за кралството е то да сложи край на конфликта в Йемен, подчертава политологът от Обединените арабски емирства Абдул Халид Абдулах. Още повече, че след убийството на бившия йеменски президент Али Салех бунтовниците хути изпадат във все по-голяма политическа изолация и трудно биха насочили войната в желаната от тях посока. Възможно е поради това започналата морска и сухоземна блокада на хутите да доведе до политически резултати до края на 2018. Новата доминантност на Иран безпокои обаче не само Саудитска Арабия, а и Израел. Вече се заговори дори за израелско-саудитско сближаване. Но дали има шансове за такова сближаване? Абдул Халид е скептичен. Според политолога, подобни очаквания са преувеличени и в действителност изхождат главно от желанието на израелците. Самият Израел обаче също се представя въздържано. Министър-председателят Бенямин Нетаняху обяви преди време, че е твърде невероятно Израел да влезе на страната на Саудитска Арабия в позиционна война срещу Иран. Израелските политици и военни не крият обаче безпокойството си от иранското нахлуване в съседна Сирия. В това те виждат допълнителна опасност за националната си сигурност - освен опасността, произтичаща от Хизбула в Ливан. Според експертите, извършваните отвреме навреме военновъздушни нападения на Израел срещу военни цели в Сирия показват готовността на израелската държава да предприеме мерки срещу влиянието на Иран. Не са изключени единични удари срещу ирански военни институции в Сирия и Ливан, казват познавачите на региона. Нереалистичен, според тях, е проектът за преселване на палестинците от Западния бряг и ивицата Газа в северен Синай. Предложението, внесено от американския президент Тръмп, отразява главно неговата \"игнорантност спрямо политическите реалности в региона\", посочва Набил ал-Хоури. Актуалните дискусии за статута на Йерусалим потвърждават това. През 2017 премерването на силите в Близкия изток излъчи и още един победител освен Иран. А именно: Русия. Съюзът между Москва и Техеран ще се задържи и през следващата година, единодушни са двамата експерти. Неспокойствие би могъл да внесе обаче външнополитическият курс на Турция, която се опитва да повлияе на кюрдския въпрос в Сирия. Откакто Турция застана на страната на Катар в спора между малкото емирство и водената от Саудитска Арабия и Египет междунардна коалиция, отношенията ѝ със Саудитска Арабия също са обтегнати. Експертите са единодушни, че в цялото развитие в Близкия изток САЩ са имали сравнително слабоефективна намеса. Американската политика оставя впечатление, че администрацията на Тръмп има твърде оскъдна представа за политиката в Близкия изток. А това не отговаря на амбициите на САЩ да бъдат световна сила.     ", "date": "2017.12.27", "title": "Защо мирът в Близкия изток остава утопия"}
{"url": "http://www.classa.bg/%D1%81%D0%B2%D1%8F%D1%82/item/376742-%E2%80%9C%D1%85%D1%8A%D0%B1%D1%8A%D0%BB%E2%80%9D-%D0%B7%D0%B0%D1%81%D0%B5%D1%87%D0%B5-%E2%80%9C%D0%BF%D1%80%D0%B0%D0%B7%D0%BD%D0%B8%D1%87%D0%B5%D0%BD-%D0%BE%D1%80%D0%BD%D0%B0%D0%BC%D0%B5%D0%BD%D1%82%E2%80%9D-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Орбиталният телескоп “Хъбъл” е уловил необикновен “празничен орнамент” в Космоса, съобщава НАСА. Става дума за пъстра планетарна мъглявина със звездообразна форма, обозначена като NGC 6326, предава news.bg. Зрелищната ѝ форма се дължи на ярките потоци от газ, изригващи от умираща звезда в центъра на мъглявината. Тя се намира в съзвездието “Жертвеник”, на около 11 хиляди светлинни години от Земята. Когато звездите остаряват и преминават от фазата на червен гигант към фазата на бяло джудже, те започват да изхвърлят струи от газ. Понякога те образуват причудливи симетрични фигури. NGC 6326 обаче е далеч по-малко структурирана, от което се получава силуетът с форма на звезда. Ярките червени и сини багри се дължат на йонизирани газове – кислород и водород, сияещи под действието на мощната ултравиолетова радиация на централната звезда. Планетарните мъглявини са една от основните форми, под които елементите по-тежки от водорода и хелия се разпръсват в пространството, след като са били “родени” в недрата на звездите. В някои от тях се образуват нови звезди и планети.", "date": "2017.12.27", "title": "“Хъбъл” засече “празничен орнамент” в Космоса"}
{"url": "http://www.classa.bg/%D1%81%D0%B2%D1%8F%D1%82/item/376743-2017-%E2%80%93-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5-%D0%B1%D0%B5%D0%B7-%D0%BA%D1%80%D0%B0%D0%B9", "text": "Думата на 2017 г. може да бъде само една – лицемерие. При това тотално. Във всички сфери. Фалшиви вопли, изкуствено нагнетявани истерии, бездарно режисирани спектакли – тези асоциации се появяват, когато си припомням случилото се пред тази година. И това важи за абсолютно всички сфери на обществения живот в целия свят.  . В отрицателна посока, разбира се. Фактът, че американското списание “Тайм”, което минава за върха на журналистиката, обяви това движение за “Личност на годината” е показателно за тотално сбърканите критерии на модерния свят.   А най-противното е, че въпросната тенденция за очистване стигна до абсурди, до които не се е стигало и по времето на маккартизма.    .   Всъщност този упрек се оказа изключително удобен. И не само в сферата на изкуството. Ако трябва да бъде отстранен некоя неудобен министър, премиер, депутат, просто му спретват една кампания, че бил “сексуален хищник” и с кариерата на въпросния човек е свършено. И няма нужда от никакви доказателства. Медийният скандал е напълно достатъчен. Разбира се, политиката през всички векове е била царството на лицемерието, но ми се струва, че през тази година наистина беше ударено дъното.  . На британските консерватори и на испанските десни само “руските хакери” са им в главите. Много лесно е да си намериш “жертвен агнец” и с него да оправдаваш собствената си немощ. В миналото такава роля са играели евреите. Няма значение какво е ставало – земетресение, чума, икономически или политически катаклизъм, разтърсваща лична драма – всички са знаели, че  в дъното на всичко стоят именно представителите на този етнос. Както Валери Петров беше написал много точно преди време:  . Днес на мястото на евреите са инсталирани руснаците. Те са универсалните причинители на всички злини. Те определят кой да печели избори и референдуми, променят радикално съществували от векове ценности и, разбира се, са постоянен източник на нещото, наречено “фалшиви новини”.  .   Това последното е тъпо клише. И колкото и да го повтарят официозните медии, няма да стане по-смислено. А докато либералите по света и у нас водят лицемерните си битки срещу измислените “фалшиви новини” и “сексуален тормоз”, в света наистина стават много важни неща. Но те не предизвикват такъв интерес. В Съединените щати бе приета данъчната реформа на Доналд Тръмп, която отново облагодетелства най-богатия един процент, суперкласата, а най-прецакани отново са обикновените граждани. Точно това е положението и в много други страни по света, включително и в България, където данъчната тежест се стоварва най-силно върху хората на наемния труд. Ето така работи капитализмът, уважаеми либералки и либерали. Заети в битка с “хибридната война”, защитаващи “политическата коректност”, така и не забелязвате как не спират да ви експлоатират и ограбват. А може пък и да забележите в един момент. Ако, разбира се, изчистите съзнанието си от либералните догми и започнете да мислите със собствените си глави.    ", "date": "2017.12.27", "title": "2017 – лицемерие без край"}
