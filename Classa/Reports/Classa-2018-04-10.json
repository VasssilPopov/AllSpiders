{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380732-%D1%82%D0%B0%D0%BA%D1%81%D0%B0-%E2%80%9E%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82%E2%80%9D-%D0%B8-%D0%B2-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D0%B2%D0%BE%D0%B4%D0%B0", "text": "Готви се поскъпване на водата в цялата страна заради въвеждането на такса \"Солидарност\" от 10 стотинки на литър. Това съобщи в Хасково изпълнителният секретар на Федерацията на потребителите Емил Георгиев. Оттам настояват за смяна на ръководството на ВиК-Хасково заради проблемите с радиокативната вода, която тече в чешмите на града вече цяла година.      В протестната подписка се иска пречиствателна станция на язовир \"Тракиец\", който да снабдява Хасково с питейна вода.    В цената на водата за Хасково освен такса \"солидарност\", ще бъде калкулирана и сумата от 1 милион и 200 000 лева, които ВиК - Хасково дължи на \"Басейнова дирекция\" като такса \"водоползване\", е мнението на Емил Георгиев: \"Тази такса \"солидарност\" лично аз съм убеден, че КЕВР ще одобри. Надявам се да не одобри предстоящото увеличение на цената на водата в Хасково\".   Представители на Федерацията са имали среща с министъра на регионалното развитие Николай Нанков по проблемите за водата в Хасково, където от една година са открити завишени количества на уран и алфа-активност. По думите на Емил Георгиев, новите кладенци, които сега се изграждат, не са решение на кризата с водата в града. Алтернативата е водоснабдяване от язовир \"Тракиец\", където да се изгради пречиствателна станция:   \"Проблемът с язовир \"Тракиец\" трябва да се реши в спешен порядък. Няма друг източник\".", "date": "2018.04.10", "title": "Такса „Солидарност” и в сметката за вода?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/380733-%D1%81%D0%BF%D1%80%D1%8F%D1%85%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%80%D1%83%D0%B1%D0%BB%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В момента в България не се купува руска рубла. Предвид, че БНБ не разрешава търговия на руска рубла над и под 5% от фиксинга на деня, това накара банките, а дори и най-големия търговец на валута и злато у нас, да преустановят временно търговията си с покупка на руската валута, съобщиха самите  .  Руската рубла достигна най-големия си спад от ноември 2016 буквално за часове. Причината е, че в петък САЩ наложи санкции за над 17 големи руски частни и държавни фирми както и затвори вратите си за голям списък от руски олигарси. Това срина крайната цена рублата с около 7.70% в банките и обменните бюра. Най-големият, пострадал от санкциите към момента, се смята алуминиевият магнат Олег Дерипаска, както и неговите свързани компании.  23 големи олигарси са попаднали в листа от санкциите.", "date": "2018.04.10", "title": "Спряха руската рубла в България"}
{"url": "http://www.classa.bg/%D1%81%D0%B2%D1%8F%D1%82/item/380734-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D0%BB%D0%B8-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D1%82-%D0%B7%D0%B0%D0%B4%D0%B0%D1%87%D0%B8%D1%82%D0%B5-%D0%BD%D0%B0-%D0%BD%D0%B0%D1%82%D0%BE", "text": "Новините за   на бойни пакети от Бундесвера (Einmannpackung) все още не са изчезнали, като е излязла нова информация, че германските военновъздушни сили не могат да изпълняват задачите на НАТО.   Според германското списание „ „, немският боен самолет „Торнадо“ не отговаря на техническите изисквания на НАТО и в сегашното си състояние военновъздушните сили на Германия не са готови да участват в операциите на Алианса. Според публикацията, всички 93 военни единици от този модел имат нужда от ремонт, за който ще са нужни милиони евро.     Германското министерство на отбраната обръща внимание на редица недостатъци на тези машини. Така например, те не са защитени от подслушване и не са оборудвани със система „Приятел или враг“ (IFF). „Торнадо“ също така не разполага с шифрована система за предаване на данни, която е задължителна за натовските мисии. Електроника му се счита за много остаряла.   И ако Германия не успее да модернизира своите бойни самолети, ще трябва да купи други, което ще й струва милиарди евро.   В същото време Европейският съюз заявява желание да ускори движението на войските на държавите членки помежду им. Според оценката на транспортната инфраструктура на коридора „Северно море — Балтийско море“ (който включва Латвия, Литва, Естония, Белгия, Германия, Холандия, Полша и Финландия), направена през 2017 г., оказва се, че балтийските държави не могат да разчитат на някои оръжия на НАТО, заради различните размери на железопътните мостове и пътищата на тези страни.   С две думи, не са една и две европейските страни, на които се налага да модернизират въоръжението на армиите си. Финансирането на това начинание обаче едва ли е по силите на много от тях. Дори и на „богатата“ Германия.", "date": "2018.04.10", "title": "Германските военновъздушни сили не могат да изпълняват задачите на НАТО"}
{"url": "http://www.classa.bg/%D1%81%D0%B2%D1%8F%D1%82/item/380726-%D1%80%D1%83%D1%81%D0%B8%D1%8F-%D0%BA%D0%B0%D0%BD%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BF%D0%BE-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F-%D0%B4%D0%B0-%D0%BF%D0%BE%D1%81%D0%B5%D1%82%D1%8F%D1%82-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Русия е готова да помогне за уреждане на посещение тази седмица на специалисти от Организацията за забрана на химическите оръжия (ОЗХО) на мястото на предполагаемо нападение с отровен газ в Сирия, заяви днес висш руски депутат, цитиран от ТАСС.     Евгений Серебренников от комисията по отбрана на Съвета на Федерацията каза пред агенция РИА Новости, че Русия няма търпение ОЗХО \"най-сетне да започне да изпълнява функциите, за които е създадена\".   Руското предложение идва в момент, когато американският президент Доналд Тръмп заплашва с предстоящ военен удар срещу Сирия, отбелязва ТАСС.   Според сирийски активисти 40 човека са загинали в събота вечерта при химическо нападение в град Дума - последната бунтовническа крепост край Дамаск. Опозицията обвинява сирийските правителствени сили за атаката. Правителството категорично отхвърля обвиненията.", "date": "2018.04.10", "title": "Русия кани специалисти по химически оръжия да посетят мястото на атаката в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380727-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0-%D1%82%D1%80%D1%8A%D0%BC%D0%BF-%D0%B8-%D0%BE%D1%82%D0%B2%D0%B5%D1%82%D0%BD%D0%B8%D1%82%D0%B5-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "Президентът на САЩ Доналд Тръмп няма да присъства на срещата на високо равнище на Америките, която трябва да се проведе в Перу на 13-14 април. Това обяви пред журналисти прессекретарят на Белия дом Сара Сандърс, цитирана от световните агенции.      \"Президентът Тръмп няма да присъства на осмата среща на високо равнище на Америките в Лима, Перу. Той също така няма да отиде и в Богота, Колумбия, както беше планирано. По молба на президента вицепрезидентът ще пътува вместо него\", каза Сандърс.    Тя обясни, че американският лидер остава в Съединените щати, за да координира ответните крачки на САЩ във връзка със събитията в Сирия и \"да следи за развитието на събитията в света\".    Поредната среща на високо равнище на Америките ще се състои на 13-14 април в Лима. Това е среща на лидерите на държавите и правителствата от Западното полукълбо.    Тези събития се организират през няколко години под егидата на Организацията на американските държави, обединяваща 35 страни.", "date": "2018.04.10", "title": "Извънредна новина от Белия дом за Тръмп и ответните мерки срещу Сирия"}
{"url": "http://www.classa.bg/%D1%81%D0%B2%D1%8F%D1%82/item/380728-%D1%81%D0%B0%D1%89-%D1%83%D0%B4%D1%80%D1%8F%D1%82,-%D0%B1%D0%B5%D0%B7-%D0%B4%D0%B0-%D0%BF%D0%B8%D1%82%D0%B0%D1%82-%D0%BE%D0%BE%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8-%D1%85%D0%B8%D0%BC%D0%B0%D1%82%D0%B0%D0%BA%D0%B8,-%D1%80%D1%83%D1%81%D0%B8%D1%8F-%D1%81%D1%8A%D0%B7%D0%BD%D0%B0%D0%B2%D0%B0%D1%82%D0%B5-%D0%BB%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0,-%D0%BF%D1%80%D0%B5%D0%B4-%D0%BA%D0%BE%D1%8F%D1%82%D0%BE-%D0%B8%D0%B7%D0%BF%D1%80%D0%B0%D0%B2%D1%8F%D1%82%D0%B5-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Ще отговорим със сила на предполагаемите химически атаки в Дума, обяви американският президент Доналд Тръмп, след като представителката на САЩ в ООН Ники Хейли не остана доволна от обсъждането на темата в ООН, където страната й бе призована да не действа по слухове и инфо от доказали ненадеждността си източници. Точно за това призова спецпратеникът на световната организация по сирийската криза Стафан де Мистура, който призова настойчиво към въздържане от крайности. Позова се на доклада на експертите, които дори не могат да докажат, че изобщо атака е имало, камо ли от коя страна.      Те обаче откриха немски химоръжия при изоставени от терористите техни укрепления в освободени от режима на Асад територии на Гута. Трябва да се има предвид, че в мисията на ОСХО двамата решаващи специалисти са англичани. „Няма да питаме ООН”, заключи Хейли, въпреки че това е в разрез с международното право. Сирия се очаква да бъде бомбардирана по предполагаеми причини, както бе започната войната в Иак преди 15 години. „Война, която започна с една лъжа”, както коментира немската правителствена медия Дойче Веле.  Руският представител в ООН Небензя предупреди САЩ: „Съзнавате ли опасността, пред която изправяте света”. Москва и Техеран предупредиха, че удар по Сирия ще има много тежки последствия за ударилите. Турският президент Ердоган пък се закачи с Франция, която се оказа изведнъж ястреб и се подигра в специално изказване със смехотворните според него имперски амбиции на Париж за намеса. Китай изпрати военния и външния си министър в знак на подкрепа на Русия. „Без изнудване и заплахи към нас, надминахте и Студената война”, заяви още руският представител в Съвета за сигурност на ООН. Президентът Путин заяви, че няма да се приемат просто така провокации и спекулации”, а медиите в Москва предупреждават, че ако има война, тя ще бъде със заплашителни размери.  Израел се оправда, че случайно е ударил Сирия в понеделник, което взе 14 жертви. Както те, така и вече 23 убити мирно протестиращи палестинци, които реално станаха жертви на агресията обаче не предизвикват нито жертва, нито възмущение в някои държави. Нито факта, че атаката на Израел съвпадна с опит за настъпление на ИД и Ал Нусра в Сирия. Асад е унищожил почти изцяло ислямистите, използващи за щит мирните граждани в Гута, които не допусна да се изтеглят от терористичния анклав по коридора, осигурен от правителствените войски, използван от над 150 000 души. Над 40 000 от тях вече се завърнаха в освободените от Дамаск територии.    Политофил:   Април 2017   Април 2018   Няколко дена по-късно Асад уж използва химически оръжия срещу цивилни.   Тръмп заповядва ракетна атака по сирийската армия ( може да са бил израелците, на тях нали оонето явно са им разрешили да извършват военни удари в други държави) и забравя всякакви наченки на дипломация и не подбира обидните думи по адрес на Асад.   Не ми казвайте, че има хора вярващи в такива случайни съвпадения.   Любопитен факт (освен, че двете уж химически атаки стават точно през една година и точно след като САЩ са обявили, че ще оставят Асад на мира): и в двата случая, тия уж химически атаки стават точно преди категоричната победа на сирийската армия над “бунтовниците” в съответния регион.   И всички доказателства за тая химическа атака, идват от спонсорирани от САЩ и саудитците организации.   Никой западен журналя или експерт с трибуна в голяма западна медия не смее да зададе открито въпроса, що му е на Асад да убива цивилни (и то с хим оръжия), след като почти е размазал ” бунтовниците” и то с конвенционални оръжия.   И трябва ли да се вярва сляпо на организации, подкрепяни от САЩ, които сринаха съседен Ирак, след доказано фалшиви обвинения (през 90те също ги нападнаха след доказано фалшивия разказ на щерката на кувейтския посланик в САЩ от трибуната на оон.   П.п. Бонус неудобен факт: военният секретар на САЩ каза преди седмици, че нямат доказателства за предните химически атаки, за които вече са обвинили Асад и дори го атакуваха с ракети.  А днес. Тръмп и хейли с пяна на уста се заканват, че до няколко часа ще решат какъв да бъде военния отговор. С или без оонето.   Споменах ли, че всичко това става точно една година след предната ‘ж хим атака на Асад?        ", "date": "2018.04.10", "title": "САЩ удрят, без да питат ООН заради предполагаеми химатаки, Русия: Съзнавате ли опасността, пред която изправяте целия свят"}
{"url": "http://www.classa.bg/%D1%81%D0%B2%D1%8F%D1%82/item/380729-%D1%82%D0%BE%D0%B2%D0%B0-%D0%BF%D0%BE-%D0%BD%D0%BE%D0%B2%D0%B0-%D1%82%D0%B2,-%D0%B1%D1%82%D0%B2,-%D0%B1%D0%BD%D1%82-%D0%B8-%D0%B4%D1%80%D1%83%D0%B3%D0%B8-%D0%B0%D0%BD%D0%B0%D0%BB%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B3%D0%BE-%D0%B2%D0%B8%D0%B4%D0%B8%D1%82%D0%B5-%D1%81%D0%B0%D1%89,-%D1%81%D0%BC%D1%80%D0%B0%D0%B4,-%D1%81%D0%B8%D1%80%D0%B8%D1%8F,-iii%D1%81%D0%B2-%D0%B3%D0%B0%D0%BB%D0%B5%D1%80%D0%B8%D1%8F", "text": "      Руснаците казват, че само 23 ракети Томахоук са поразили летището – пистите и друга инфраструктура били непокътнати.  Руснаците нямат информация къде са паднали другите 36 ракети.  Или лъжат, с цел да омаловажат ударите, или са ги свалили и сега си траят с американците, че да не стане дипломатически скандал (което ще е голямо събитие), че все пак са се сбили американци и руснаци.  П.п. Третия вариант е просто да са толкова “добри” самите ракети.  ___  2001  САЩ: Ще нападнем талибаните в Афганистан, Какво толкова може да се обърка?  До ден-днешен се бият с талибаните, които в последните месеци даже са в офанзива.   2003  САЩ: Ще нападнем Ирак и ще свалим злия Саддам, който използва химически оръжия срещу своя народ!  Какво толкова може да се обърка?  До ден-днешен се бият с ислямистите, пръкнали се в получилия се “power” вакуум в Ирак, който е върнат десетилетия назад в икономическото си развитие.  Бонус факт – не откриха никакви химически оръжия, освен официално подготвените за унищожение в складовете (според международните спогодби), които след това бяха превзети от ислямистите.   2011  САЩ: Ще нападнем Либия и ще свалим злия Кадафи, който ще превърне потушаването на бунта в кървава баня!  Какво толкова може да се обърка?  Либия в момента е разпокъсана на части под контрол на две правителства (едно международно признато) и ислямски и “бунтовнически” групировки, върната е десетилетия назад в икономическо и всякакво развитие.   2017  САЩ: Ще нападнем Сирия и ще свалим злия Асад, който използва химически оръжия срещу своя народ!  Какво толкова може да се обърка?  По пътя се мина (и все още се минава) през бомбардировки в Йемен, в подкрепа на саудитските удари там.  Неудобен факт – при въздушните удари на САЩ във всички горепосочени държави, са загинали десетки хиляди цивилни.  ___  Четвърти ден ще стане и още не са показали снимки на бомбите с отровен газ, което тотално ще затапи твърденията на Русия и Сирия и ще ги навре под кучешката опашка.  Това не са ядрени бомби, че да се изпарят след взрива.  Това не са бомби с експлозиви, от които би трябвало да останат някакви ясно различими парчета.  Това уж са били бомби, предназначени да разпръснат отровен газ и съответно да останат в доста добро състояние след експлозията. Пак ще са на парчета, но ще са ясно различими.  Май наистина забравиха тази подробност …   Пламен Пасков: Коментар от Vladimir Mitsov, снимката е от Политофил.  Припомнете ми как точно Сирия е заплашила САЩ, как Сирия е заплашила “американските интереси в Европа” и как точно САЩ има право на “отговор”, след като не са включени в разговора ?  САЩ изстреляли 60 Томахоук срещу сирийската база, от която се предполага, че са излетели самолетите, извършили “химическата атака”. Съобщава се за тотални разрушения. Тази база е (беше) много важна в борбата срещу ислямистите (и т.нар.”умерена опозиция”). Сега я няма.  ЕДНО доказателство предоставиха ли, че са сирийците ????? Как точно се провежда реална военна атака, базирана на “предположение” ??? Нали тия имаха най-съвършената разузнавателна мрежа бе ??? “Предполагат” ??? И 60 ракети (толкова казват официално)?  Атаката е извършена без одобрението на Конгреса.  А дано следващата световна война бъде усетена и от обикновения американец. Щото тия проспаха две световни войни и още десетки конфликти, където пращаха армии. Докато в Европа, Африка и Азия измираха милиони, за обикновения Джон Смит всичко си течеше съвсем нормално – Холивуд бълваше черно-белите филми, и т.н. То затова обикновения американец като го питаш днес на Таймс Скуеър, срещу кого са се борили американците през втората световна, оня седи и мига и се хили, че не знае. Тук-таме някои казват “СССР”.  Щото един вражески куршум не е паднал на американска територия. Само в една военна база на майната си в Тихия Океан. Дано тоя път не куршум, а няколко мегатонна бойна глава им падне на кратуните.     Пламен Пасков: В рамките на минути, в Туитър… Преведете си сами / снимката е от Политофил.         От политпрофил; А помните ли “напълно логичното и съвсем приемливо” (за САщ, ООН и т.н.) обяснение за избитите цивилни в Мосул, преди по-малко от месец?     От политпрофил     От политпрофил; За двойните стандарти при обвиненията.     Снимката е от Политофил.     От политпрофил       От Владимир Мицов:  Трети ден вече ООН и компания не са се сетили да покажат парчета от химическите бомби …  Ама и Белите Каски са за бой.  ___  От политпрофил:  ___  – Махмуд, къде са парчетата от реквизита, че ще се издъним пред камерите?  – Използвахме ги миналата седмица и ги забравихме  – Аллах Акбар   Показаха ли парчетата от руско-сирийските бомби с газ, или още се чудят как да ги направят?  Все пак става дума за бомба, проектирана да разпръсне отровно вещество, не да гръмне като обикновена и да убие с огромно налягане и ударна сила (което би унищожило самата бомба, макар, че дори тогава се откриват парчета от бомбите). Съответно не би трябвало да има проблем да се открият съответните парчета, със съответните руско-сирийски маркировки …  Дори и да са без маркировки, пак ще е НЕЩО. А не вече трети ден никой да не се сети да ги покаже тия доказателства.   На снимката – “барелна” бомба, използвана при предишни бомбардировки от сирийските ВВС. Хвърля се най-често от хеликоптер.                ", "date": "2018.04.10", "title": "Това по Нова ТВ, БТВ, БНТ и други анали няма да го видите: САЩ, СМРАД, Сирия, IIIСВ (ГАЛЕРИЯ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380730-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B8%D1%8F%D1%82-%D0%B8%D1%81%D0%BB%D1%8F%D0%BC-%D0%BD%D0%B0%D1%81%D1%82%D1%8A%D0%BF%D0%B2%D0%B0,-%D0%B0-%D0%B5%D1%81-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D1%81-%D0%B3%D0%BB%D1%83%D0%BF%D0%BE%D1%81%D1%82%D0%B8-%D0%BA%D0%B0%D1%82%D0%BE-%D0%B4%D0%B6%D0%B5%D0%BD%D0%B4%D1%8A%D1%80%D1%81%D0%BA%D0%B8-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D0%B8-%D0%B8-%D1%80%D0%B0%D0%B7%D0%BC%D0%B5%D1%80%D0%B0-%D0%BD%D0%B0-%D0%BA%D1%80%D0%B0%D1%81%D1%82%D0%B0%D0%B2%D0%B8%D1%86%D0%B8%D1%82%D0%B5", "text": "Даването на частица от Благодатния огън на Македония е част от усилията между двете държави да има повече диалог и разбирателство.   Това каза в сутрешния блок на БНТ вицепремиерът и министър на отбраната Красимир Каракачанов.   Ние няма какво да делим.   Това е добър знак за мен, това е правилната посока – в един момент Българската патриаршия трябва да бъде църквата-майка на македонската църква, добави той. Православието винаги е било част от политиката. Църквата трябва да бъде отворена към социалните проблеми на хората – бедността, наркоманиите, заяви вицепремиерът.     Красимир Каракачанов коментира и проектите за модернизацията на Българската армия. Министърът на отбраната уточни, че договорът с „РСК МиГ“ е за 4 г. за 81 млн. лв. Ремонтът ще се прави в България, частите ще се купуват от „РСК МиГ“, поясни Каракачанов.   По думите му в момента у нас летят седем изтребители МиГ-29 от наличните 15. Моята идея е в следващите 4 г. да летят 15 изтребители, заяви военният министър. Той уточни, че оферти за нови изтребители ще бъдат изпратени към 6-7 водещи фирми. Разполагаме с 1,5 млрд. лв., уточни Каракачанов. С поддръжката на спартаните въпросът е почти решен. Договорът трябва да бъде сключен буквално в следващите дни. Относно новите бронирани машини за армията, ще бъдат изпратени оферти до всички фирми, които до момента са проявили интерес – две американски, немска и френска. Колкото повече възможности има, толкова по-голям ще е изборът.   Като условие ще бъде поставено да има съвместна дейност с българския военно-промишлен комплекс – машините поне да бъдат сглобявани в България, а след това да бъдат ремонтирани у нас, каза министърът на отбраната. Той коментира и случая с избягалите от Централния софийски затвор опасни престъпници. Много глупости бяха направени след 1990 година, включително и за затворите. Законовата база е много по-различна от представата на хората за затворите. По закон надзирателите не носят оръжие и когато затворник по някакъв начин се сдобие с оръжие и го опре в главата на надзирателя, той не може да реагира. Трябва да се заложи не толкова на живата сила и физическото присъствие, колкото на модерните средства, заяви Красимир Каракачанов.   По думите му мерки срещу дипломати трябва да се предприемат не по конюнктурни съображения. Ако се докаже руското участие в случая „Скрипал“, България трябва да последва примера на останалите държави. Но мерки трябва да бъдат вземани срещу всички дипломати, които не спазват Виенската конвенция, подчерта вицепремиерът. Ако Европа не се върне към Европа на нациите, е обречен на провал. В момента в Европейския съюз властва бюрюкрацията, това няма как да продължава.   За едно десетилетие радикалният ислям завладя Близкия Изток, обществото започва да се самоорганизира, а Европейският съюз се занимава с какви ли не глупости, като джендърски конвенции и размера на краставиците, каза още Красимир Каракачанов.", "date": "2018.04.10", "title": "Радикалният ислям настъпва, а ЕС се занимава с глупости като джендърски конвенции и размера на краставиците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380731-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8-%D1%83-%D0%B4%D0%B0%D1%80-%D0%BD%D0%B0-%E2%80%9C%D0%B0%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9D", "text": "Той беше нанесен в късния следобед на Страстната събота, часове преди настъпването на Великден, от любимата (дез)информационна групировка на фондация “ ” с публикация, която изглежда ето така,       В дясно на снимката виждате само гарнитурата на основната статия, която най-кратко, понеже е изнервящо дълга, може да се предаде с този откъс от нея:       Казано накратко – НЕ СТА-ВА! У нас, заради алчността и човеконенавистничеството политико-медийно-енерГЕПИйната мафия НЕ ПОЗВОЛЯВА да приемем и приложим положителния опит от Ню Йорк, който се посочва в статията. И за да няма съмнение в истинските намерения на организираната престъпност към основната статия е прикачена и колонката ПЕСИМИСТЪТ, която виждате 1:1 на горната снимка.   Обърнете внимание! 1-во в статията НЯМА гледната точка на ОПТИМИСТА, а само на неговия антипод. 2-ро в колонката на песимиста няма линкове или позоваване на откриваеми и проверими факти и събития, за направените там твърдения и заключения. Повече прилича на новина от Женския пазар. 3-то самата “медия” не си е направила труда да провери и оцени твърденията на “великия германски професор”. Ето защо това сега ще сторим ние.   Ще ви покажа, как приблизително и грубо мнимият професор е оценил ефективността на слънчевите и вятърните електроцентрали в Германия и, как наистина трябва да се прави това. За целта ще използваме данни от популярния германски специализиран сайт за енергийна информация Energy Charts:   Така подготвих да ви покажа следната таблица, по години:     Данните в колонки 1 и 7 са взети от сайта  Energy Charts.  Данните в колонки 2, 3 и 4 са известни на всеки човек, само не се заяждайте за високосната 2016-та г. Данните в колонка 5 се получават от умножаването на колонка 1 и колонка 4. Числата в колонка 6 се получават като се разделят тези в колонка 5 на 1000. И накрая числата в колонка 8 се получават като 7 се раздели на 6, а полученото число се умножи на 100, за да се превърне в процент. Зелените линии в таблицата се отнасят за вятърните инсталации, а жълтите – за слънчевите.   Така виждаме, че изнесеното от “германския професор” е около и под истината. Така например, за оценка на ефективността на вятърните централи според “професора” трябва да разделим 6 на 36 и резултата да умножим на 100. Така ще получим ефективност около 16,67%, което е доста под 20%, както е казано в статията. На практика, обаче, виждате, че това далеч не е така. Остава въпросът: коректно и правилно ли е именно по този начин да се оценява ефективността на тези видове електроцентрали?   Нека първо да видим, как стоят нещата със слънчевите централи? Коректно ли е да използваме и времето от тъмната част на денонощието при оценката на тяхната ефективност? Даже е направо тъпо? Така, ако премахнем тъмната част от периода за оценка на тяхната ефективност коефициентът им на полезно действие (КПД) автоматично скача ДВА ПЪТИ и плътно се приближава до около 20%. Но и това не е всичко! Мощността на базата, на която се изчислява тяхната ефективност е тази, която се постига само в т.нар. пикови часове на натоварването им, когато слънцето е най-високо над самите тях. Но това са само около ДВА часа в денонощието. И ако изчислим ефективността на слънчевите панели само за този период то КПД-то ще скочи над 50%, което е доста над обичайните 35% за ТЕЦ-овете и АЕЦ-овете.   Приблизително същото е положението и с вятърните централи. Тяхната оптимална мощност също е посочена за условия, при които вятърът е над някаква минимална скорост. Коректно ли е да се изчислява ефективността им за периода, когато такава скорост на вятъра не е налична? Другата особеност при вятърните централи в Германия е, че за сега там е много по-развита ОНшорната ветроенергетика, за разлика от прохождащите ОФшорни паркове. ОНшорните са тези на сушата, а ОФшорните – в морето, където ветровете са по-чести и по-силни. Другото направление за повишаване на КПД-то на вятърните централи е повишаване на височината на инсталациите и увеличаване на радиуса на въртене на парките и в това направление се работи. Само за сравнение, ефективността на всички вятърни инсталации в Германия за първите 100 дни на 2018-та г., изчислена по схемата от горната таблица, е близо 27%.   Остана само да припомним, с какви аргументи фондация “Америка за (унищожаване на) България” е наляла в тази (дез)информационна групировка вече над 7,5 МИЛИОНА ЛЕВА:   Това е само последният ТРЕТИ грант. Преди тях имаше още два от по ТРИ милиона. Така се плаща и реализира геноцида. И празничните дни са изключително благодатни периоди за това?  ", "date": "2018.04.10", "title": "Великденски (у)дар на “Америка за (унищожаване на) България”"}
{"url": "http://www.classa.bg/%D1%81%D0%B2%D1%8F%D1%82/item/380725-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8-%D1%81%D1%8A%D1%81-154-%D1%80%D0%B0%D0%BA%D0%B5%D1%82%D0%B8-%D0%B8-%D0%B2%D0%B5%D1%80%D1%82%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87-%D1%81%D0%B5-%D0%B2%D0%BA%D0%BB%D1%8E%D1%87%D0%B2%D0%B0%D1%82-%D0%B2-%D1%83%D0%B4%D0%B0%D1%80%D0%BD%D0%B0%D1%82%D0%B0-%D0%B0%D1%80%D0%BC%D0%B0%D0%B4%D0%B0-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F,-%D0%B4%D0%B0%D0%BC%D0%B0%D1%81%D0%BA-%D0%BA%D1%80%D0%B8%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%BF%D1%80%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B2-%D1%85%D0%BC%D0%B5%D0%B9%D0%BC%D0%B8%D0%BC", "text": "Израелската новинарска агенция Newsru.co.il съобщи нови подробности за активността на САЩ край бреговете на Сирия и за пребазиране на сирийска авиация. Преди това The Wall Street Journal съобщи, че към бреговете на Сирия приближават двата ракетни разрушителя Donald Cook и Porter. Сирийски медии обаче съобщават, че към Сирия приближават разрушителят Laboon с ракети „Томахоук\" на борда и подводница Georgia тип „Охайо\" със 154 крилати ракети на борда си.      Според информационния портал uawire.org, към операцията в Сирия може да се включи вертолетоносача Iwo Jima, който сега е в Червено море. Медията припомня, че в Средиземно море се намират също разрушителят Carney и атомната подводница на САЩ John Warner. Британските ВВС също се активирали, като изпратили в Източното Средиземноморие въздушен танкер КС2. Западни анализатори считат, че САЩ могат да нанесат удари по цели в Сирия в близките 24 часа.    Към атаката могат да се присъединят съюзниците на Вашингтон в Близкия Изток. Израелският портал NzivNet съобщи за пребазиране на най-добрите сирийски изтребители при руснаците в Хмеймим. Дамаск е уверен, че страните от Запада възнамеряват да унищожат сирийската авиация. Намиращата се край Дамаск 4-а бронетанкова дивизия е разсредоточена и е приведена в максимално висока готовност. Според арабската редакция на немската телевизия DW, Доналд Тръмп по всяка вероятност е взел решение да удари по ирански военни обекти в Сирия и да нанесе максимални щети по сирийската военна инфраструктура.", "date": "2018.04.10", "title": "Подводници със 154 ракети и вертолетоносач се включват в ударната армада на САЩ срещу Сирия, Дамаск крие изтребителите си при руснаците в Хмеймим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380717-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D1%82%D1%80%D1%83%D0%B4-%D0%BD%D0%B0%D0%B9-%D0%BD%D0%B8%D1%81%D0%BA%D0%B8-%D1%83-%D0%BD%D0%B0%D1%81", "text": "За 2017 г. средните разходи за час труд в икономиката, включително селското стопанство и публичната администрация са били 26,8 евро за ЕС и 30,3 евро за еврозоната, като са варирали от 4,9 евро в България до 42,5 евро в Дания, съобщи Евростат. Но пък България е на второ място по ръст на разходите за труд в сравнение с 2016 г. – увеличение с 12%, като я изпреварва само Румъния, където този показател е 17%. В разходи за труд се включват заплатите, както и социални отчисления, плащани от работодателя. Те са най-ниски за работодателите в България (4,9 евро на час), следват Румъния (€6,3), Литва (€8), Латвия (€8,1), Унгария (€9,1) и Полша (€9,4). На другия полюс е Дания (€42,5), Белгия (€39,6), Люксембург (€37,6), Швеция (€36,6) и Франция (€36,0). Разходите за труд на час са се увеличили с 2,3% в ЕС и 1,9% в еврозоната в сравнение с 2016 г. В страните, приели еврото, това увеличение е най-голямо в балтийските страни – Литва (+9,0%), Естония (+7,4%) и Латвия (+7,0%). Единственото намаление е регистрирано във Финландия (-1,5%). За страните извън еврозоната ръстът през 2017 г. е най-голям в Румъния (+17,1%) и България (+12,0%).", "date": "2018.04.10", "title": "Разходите за труд - най-ниски у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380718-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0-%D0%BD%D0%B8-%D0%BE%D0%B1%D1%89%D0%B8", "text": "На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Ние по всякакъв начин ще се опитаме да помагаме за единството на държавата. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар, съобщи пресцентърът на Министерския съвет. Борисов е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи. На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата. „Направим ли инфраструктурата, ще има и просперитет. Другото го пробвахме, не се получи\", посочи премиерът Борисов. Сигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович.", "date": "2018.04.10", "title": "Проблемите на Балканите са ни общи"}
{"url": "http://www.classa.bg/%D1%81%D0%B2%D1%8F%D1%82/item/380719-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%BF%D0%B0%D0%B4%D0%BD%D0%B0%D1%85%D0%B0-%D0%B4%D0%BE-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D0%BF%D0%B5%D0%BD%D1%81%D0%B8%D0%B8%D1%82%D0%B5", "text": "Дoxoдитe в Гъpция нe cпиpaт дa cпaдaт, a зaплaтитe вeчe дocтигaт нивoтo нa пeнcиитe. Πoчти 1.5 милиoнa дyши в cтpaнaтa живeят в cпиpaлaтa нa бeднocттa, пoлyчaвaйĸи мнoгo ниcĸи зaплaти и пeнcии.   Kpизaтa ocтaви нeизлeчим бeлeг въpxy живoтa нa paбoтницитe, ĸaтo пoчти 1/3 oт paбoтeщитe в чacтния ceĸтop ca във фopми нa вpeмeннa зaeтocт (paбoтят пo coциaлни пpoгpaми, зaщoтo нямaт пocтoяннa paбoтa, б.p.) и тpябвa дa oцeлeят cъc cpeднa бpyтнa мeceчнa зaплaтa oт eдвa 383 eвpo.     Oĸoлo 40% oт пeнcиoнepитe пoлyчaвaт ocнoвнa пeнcия пo-мaлĸa oт 500 eвpo, a ĸoгaтo ce изĸлючaт oбeзщeтeниятa зa инвaлиднocт и cмъpт, 30.7% oт тяx живeят нa ocнoвнa пeнcия, ĸoятo e cpeднo 372 eвpo нa мeceц.   Oфициaлнитe дaнни зa зaплaтитe и oбeзщeтeниятa oчepтaвaт мpaчнa ĸapтинa нa гpъцĸaтa иĸoнoмиĸa. Cpeднaтa зaплaтa нa близo 2.2 млн. paбoтници в чacтния ceĸтop e 920 eвpo, дoĸaтo cpeдният дoxoд нa пoлyчaвaщитe ocнoвнa и дoпълнитeлнa пeнcия e 895.53 eвpo, ĸoeтo e знaĸ, чe вътpeшнaтa oбeзцeнĸa нa зaплaтитe e знaчитeлнo пo-гoлямa oт oбeзцeнявaнeтo нa пeнcиитe в гoдинитe нa ĸpизaтa.   Дaннитe paзĸpивaт, чe 29.9% oт paбoтницитe нa зaплaтa живeят cpeднo c 382.91 eвpo. Cpeднoтo възнaгpaждeниe зa paбoтa нa пълeн paбoтeн дeн в пpeдпpиятиятa e 1148.27 eвpo, в мoмeнт, ĸoгaтo пo-мaлĸo oт 3/4 oт cлyжитeлитe (1.54 млн. дyши) paбoтят нa пълнo paбoтнo вpeмe.   Cпopeд пeнcиoннитe cтaтиcтиĸи зa фeвpyapи 2018 г. oт пoчти 2 млн. пeнcии, oтпycнaти пopaди възpacт, пoчти 2/3 (1.32 млн.) ca пoд 1000 eвpo бpyтo. Ocнoвнитe coциaлнoocигypитeлни oбeзщeтeния ca 723 eвpo нa мeceц, a дoпълнитeлнитe ocигypoвĸи ca cpeднo 171.86 eвpo, ĸaтo cpeднaтa мeceчнa cyмa e eдвa 895.53 eвpo бpyтo.   Πoчти 1/4 oт пeнcиoнepитe (пoчти 615 000 дyши) ca пoд 65-гoдишнa възpacт, пoĸaзвa oфициaлнaтa cтaтиcтиĸa.", "date": "2018.04.10", "title": "Заплатите в Гърция паднаха до нивото на пенсиите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380720-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8,-%D0%BF%D1%80%D0%B8%D0%B7%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0", "text": "Гуверньорът на Руската централна банка Елвира Набиулина коментира, че новите санкции, наложени на Русия от страна на САЩ, по естествен начин са предизвикали спад на пазара и по-голяма нестабилност, като отнема време на пазарите и икономиката да свикнат с тях, съобщава \"Ройтерс\".     Тя посочи пред конференция в Москва, че централната банка разполагала с широк набор от инструменти за справяне с рисковете, като засега не са установени опасности за финансовата стабилност на Русия.   По-рано стана ясно, че 50 руски олигарси са загубили 12 млрд. долара само за ден заради новите санкции на САЩ.   След като инвеститорите започнаха да разпродават руските си активи, курсът на рублата падна, срина се и руският фондов индекс РТС.   За първи път от 16 ноември 2017 г. досега руската валута поевтиня под границата 60 рубли за долар. Курсът към еврото прехвърли 75 рубли за едно евро - за първи път от 4 август 2016 г.   На борсата в Лондон също беше отбелязан срив на почти всички руски компании. Поевтиняха ценните книжа на \"Лукойл\", \"Роснефт\", \"Новатек\", НЛМК, \"Фосагро\", \"Полюса Золота\", \"Сургутнефтегаз\" и др.   Най-много загуби олигархът Олег Дерипаска. Санкциите засегнаха холдинга En+, където Дерипаска е член на съвета на директорите, както и алуминиевата компания \"Русал\", голяма част от която е негова собственост. Същата съдба споделиха и шест други компании, свързани с него.", "date": "2018.04.10", "title": "Санкциите на САЩ създават проблеми, призна Руската централна банка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380721-%D0%B1%D0%BE%D1%80%D0%B8%D1%81%D0%BE%D0%B2-%D0%B5%D0%B3%D0%BE%D0%B8%D0%B7%D0%BC%D1%8A%D1%82-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%89%D0%B5-%D0%B7%D0%B0%D1%81%D0%B5%D0%B3%D0%BD%D0%B5-%D0%B2%D1%81%D0%B8%D1%87%D0%BA%D0%B8-%D0%BD%D0%B8", "text": "Българският премиер Бойко Борисов призова всички лидери на Балканите да проявят разум и да устоят на провокациите, които зачестяват напоследък. Това стана ясно след срещата на Бойко Борисов с президента на Сърбия Александър Вучич в босненският град Мостар, съобщиха от МС.   На срещата бяха обсъдени ситуацията в региона и развитието на инфраструктурните проекти, които осигуряват свързаност между балканските страни и останалата част от Европа, уточниха от Министерския съвет.     \"Обръщам се към нашите братя мюсюлмани, бошняци, хървати, сърби, целия регион - да проявим разум, защото последствията ще са само за Балканите. Изживяхме го. България се върна десетилетия назад само заради войната. Не бива да бъдем егоисти, да мислим че един конфликт ще отмине някой от нас. За една секунда се руши, 20 години се възстановява... Мостар е хубаво място да се каже това\", заяви Борисов.   Той припомни, че именно този град в Босна и Херцеговина е символ на войната отпреди 20-ина години, която спря развитието на региона. Той беше категоричен, че ЕС иска мир и стабилност на Балканите.   Българският премиер Бойко Борисов е оптимист за предстоящата Среща на върха в София за Западните Балкани, въпреки че някои държави не са признали Косово. \"Надявам се да намерим път да се решат тези проблеми, защото на 17 май трябва да влезем в Съвета с оптимизъм, с решени проблеми. Ние, политическият елит, сме отговорни за това. Всичко друго е егоистично, всичко друго няма значение. Който го допусне, той ще завлече всички\", каза Борисов.   През последните няколко години всички с радост наблюдаваме как икономиката и инвестициите вървят нагоре. В едно нещо съм абсолютно убеден - ЕС иска мир и просперитет на Балканите. За другите големи играчи на международната сцена - надявам се да е така, каза Борисов на съвместната си пресконференция с Вучич.   Българският министър-председател посочи, че провокациите и конфликтите в региона напоследък тревожат всички. \"Настроението не е оптимистично, по-скоро усещането е, че ни предстои нещо лошо, а преди няколко месеца не беше така\", коментира Борисов, визирайки инцидентите и словесните престрелки между Сърбия и Косово, липсата на съгласие по промените в изборния закон на Босна и Херцеговина, напрежението около Кипър и Гърция, войната в Сир ия.Борисов приветства усилията на сръбския президент Вучич за запазване на спокойствието в преговорния процес с Прищина и на мира. \"Искрено се надявам, че и колегите в Косово ще продължат в същия дух\", каза премиерът Бойко Борисов. Българският министър-председател увери, че ще потърси разговори по темата с президента на страната Хашим Тачи.Президентът Вучич беше категоричен, че страната му е за мир и стабилност в региона и че Сърбия ще продължи да търси начин за намиране на компромис в решаването на проблемите между Белград и Прищина. Той подчерта, че на Балканите не са необходими сблъсъци. \"Ще се боря за стабилност, няма да спя\", каза Вучич и допълни, че ще иска намеса на международната общност за запазване на мира в региона.", "date": "2018.04.10", "title": "Борисов: Егоизмът на Балканите ще засегне всички ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380722-%D0%B5%D0%BB%D0%B5%D0%BA%D1%82%D1%80%D0%BE%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D0%B8%D1%82%D0%B5%D0%BB-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BC%D0%B2%D1%80-%D1%81%D1%80%D0%B5%D1%89%D1%83-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8", "text": "От електроразпределителното дружество EVN за Югоизточна България през идните 6 месеца ще oтпечатват кратък текст във фактурите за електроенергия. Целта е превенция срещу телефонни измами, съобщиха от дружеството.     Стремежът е гражданите да имат повишено внимание срещу подобен вид измами. В тази връзка считано от април 2018 г. на всяка хартиена фактура и касов бон компанията ще отпечатва послание, което да привлича вниманието на битовите клиенти. Акцентът е да се изостри тяхната бдителност, в случай че станат опит за телефонна измама, независимо по какъв повод и начин.   Текстът е съгласуван с МВР. Той гласи следното: \"МВР предупреждава: Искат Ви пари по телефона? Спри, не се доверявай! Това е измама.\"   През тези 6 месеца всеки битов клиент, ще може да прочете посланието в своя касов бон или фактура за консумирана електроенергия. Целта е посланието да достигне до максимален брой граждани, включително възрастни хора, жители на по-малки населени места и т.н.   От електроразпределителното дружество напомнят, че събиране на дължими суми за консумирана енергия или за технически услуги никога не става в брой и на място от служители на компанията, a на определените за плащане места.", "date": "2018.04.10", "title": "Електроразпределител помага на МВР срещу телефонните измамници"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380723-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0-%D0%B7%D0%B0-1-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0,-%D0%BA%D0%BE%D0%B9-%D0%BE%D0%B1%D0%B0%D1%87%D0%B5-%D0%B5-%D0%B8%D0%B7%D0%B1%D1%80%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%BC%D0%B0%D0%B4%D0%B0%D0%BC-%D0%BC%D1%83%D0%BB%D1%82%D0%B8", "text": "Дарина Павлова вдига лъскава сватба като от 1001 нощи. Наскоро Мадам Мулти споделила пред приятелки, че много се вълнува от предстоящото събитие. Искала пищно и изискано тържество, пълно с екстри и изненади за гостите.     Близки до Павлова издадоха, че разходите по сватбения купон ще достигнат „скромния\" един милион в долари. И въпреки че точната дата на сватбата й е все още неизвестна, вече се знае, че за ролята на младоженеца има няколко кандидати.      Наскоро Дарина пусна доста намекващ фотос в Инстаграм, който акцентира върху огромен и ултраскъп пръстен, красящ безименния й пръст.      Точно там, където обичайно седи и годежната халка. Ефектното бижу е на стойност половин милион лева и е подарък от новата й любов – италианския богаташ Артуро Гуадарама. С него я запознава нейният ПР Сандро Рубини.      От обкръжението на Мадам Мулти издават, че той не е единственият й ухажор. Пред вратата й редовно се редели кой от кой по-засукани милионери. Тях обаче Артуро не счита за конкуренция, а преди дни ясно им показа кой всъщност иска Дарина – него.      Италианецът пусна обща снимка с Павлова, под която пише, че това е най-впечатляващата жена, в чиято компания всеки мъж би желал да бъде, намеквайки, че очевидно избраникът е той.", "date": "2018.04.10", "title": "Дарина Павлова вдига сватба за 1 милион долара, кой обаче е избраникът на Мадам Мулти"}
{"url": "http://www.classa.bg/%D1%81%D0%B2%D1%8F%D1%82/item/380724-%D0%BC%D0%B0%D0%B6%D0%B4-%D0%B0%D0%BB%D0%B3%D0%B0%D1%84%D0%B0%D1%80%D0%B8-%D1%80%D0%B0%D0%B7%D0%B1%D0%B8-%D0%B2%D0%B5%D1%80%D1%81%D0%B8%D1%8F%D1%82%D0%B0-%D0%B7%D0%B0-%D1%85%D0%BB%D0%BE%D1%80%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0-%D0%B2-%D1%81%D0%B8%D1%80%D0%B8%D1%8F-%D0%BD%D1%8F%D0%BA%D0%B0%D0%BA%D0%B2%D0%B8-%D1%85%D0%BE%D1%80%D0%B0-%D0%B8%D0%B3%D1%80%D0%B0%D1%8F%D1%82-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%82%D1%80%D1%83%D0%BF%D0%BE%D0%B2%D0%B5,-%D0%B0-%D1%81%D0%B5-%D1%87%D1%83%D0%B2%D0%B0%D1%82-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D0%B4%D0%B8%D0%B0%D0%BB%D0%B5%D0%BA%D1%82%D0%B8", "text": "Войните са повод за развитието на купища бизнеси. Това коментира в студиото на „Здравей, България\" по Нова телевизия журналистът и анализатор Мажд Алгафари. Думите му са по повод ситуацията със Сирия след предполагаемата химическа атака срещу град Дума. „Добре няма да стане. Войните са повод за развитието на купища бизнеси. Не са за налагането на някаква демокрация\", смята експертът. Според Алгафари притеснителна е репликата на американския държавен глава Доналд Тръмп, че в „следващите 24-48 часа\" ще обяви важни решения за Сирия. Налице е спор за автентичността на предполагаемото нападение с химическо оръжие, посочи още анализаторът. „За тези кадри – в Youtube е пълно с клипчета, където покриват хората с бели чаршафи. Те играят ролята на труп. А хората зад кадъра говорят египетски диалекти. Какво правят хората с египетски диалект в Сирия?\", усъмни се Мажд Алгафари. Според него се вижда гледната точка само на едната страна. „Твърдения на някакви, които седалището им е във Великобритания. А твърдението на хората, които живеят в Сирия?\", попита още журналистът.", "date": "2018.04.10", "title": "Мажд Алгафари разби версията за хлорната бомба в Сирия: Някакви хора играят ролята на трупове, а се чуват египетски диалекти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380714-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BC%D0%B8%D0%B3-%D0%BE%D0%B2%D0%B5%D1%82%D0%B5-%D1%89%D0%B5-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B0-%D0%BD%D0%B5-%D0%B2-%D1%80%D1%83%D1%81%D0%B8%D1%8F", "text": "В студиото на сутрешния блок на БНТ „Денят започва\" министърът на отбраната и вицепремиер Красимир Каракачанов коментира модернизационните проекти за Българската армия, като отбеляза, че спрямо ВВС амбицията му е паралелно със закупуването на нов боен изтребител настоящите бойни машини да бъдат поддържани и да летят до края на експлоатационния им срок.     Той допълни, че амбицията му е всички 15 бройки български МиГ-29 да летят в следващите седем години, като се ремонтират с руски части в България, както и да се ремонтират повече щурмовици Су-25. Договорът с РСК МиГ е за следващите четири години и ремонтите на българските МиГ-29 ще се извършват в България, а не в Русия, заяви министърът на отбраната.   Частите също ще се купуват от Русия, както и Полша купува части за своите бойни ескадрили от производителя им. Каракачанов допълни, че идеята му е в следващите седем години да летят всичките 15 български многоцелеви изтребители МиГ-29, а в същото време да се ремонтират и щурмовиците Су-25, от които в момента летят четири.   Съветът по отбрана в Министерството на отбраната одобри проекта за закупуване на нов изтребител. Той е в режим на съгласуване с другите министерства, което отнема две седмици, след което ще тръгне към Парламента. Предложението, което сме направили, е да бъдат изпратени и получени оферти от няколко възможни фирми и държави, коментира още министърът на отбраната. На миналия конкурс са били изпратени запитвания към Полша и САЩ за употребявани F-16, припомни Каракачанов, а сега ще се отправят запитвания както за машини втора ръка, така и за нови.   Ще се изпрати и покана към производителите на F-18 „Боинг\", които са проявили интерес. Ще бъдат поканени и производителите на „Рафал\" и „Юрофайтър\", в това число и за нови. Ще се изпрати и предложение до Израел за модернизирани F-16. Предстои сключване на договор със „значително коригирана\" сума за ремонта на военно-транспортните „Спартан\", допълни Каракачанов.   По отношение на новите бронирани машини за Сухопътни войски Каракачанов отбеляза, че има няколко оферти от различни компании и страни, като основното изискване е бронираната машина да се сглоби и поддържа в България от български фирми, за да може част от парите да останат в българската икономика. Белгийските фрегати от състава на Българските ВМС си заслужава да бъдат ремонтирани и поддържани, отбеляза Каракачанов.   По отношение на конфликта в Сирия, Каракачанов отбеляза, че подобно на военната интервенция в Ирак, последствията не са били достатъчно добре преценени. В сходна ситуация по думите му са множество от държавите, в които имаше т.нар. „арабска пролет\". Според Каракачанов конфликтът в Сирия е отражение на напрежението между Русия и Иран от една страна, и САЩ е техните партньори от друга.   Каракачанов заяви, че политиката на България на „баланс и диалог\" трябва да бъде подкрепяна и илюстрира позицията на страната спрямо случая „Скрипал\" и организирането на срещата на върха ЕС-Турция. Ако Европа не се върне към изначалната си идея за Европа на нациите, тя е облечена на провал, отбеляза Каракачанов.", "date": "2018.04.10", "title": "Каракачанов: Ремонтът на МиГ-овете ще е в България, а не в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380716-%D0%BC%D0%B8%D0%BB%D0%B8%D0%BE%D0%BD-%D0%BD%D0%BE%D0%B2%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%B5%D1%81", "text": "Държавите от ЕС са предоставяли през 2016 г. най-често гражданство на мароканци, албанци и индийци, съобщи Европейската комисия, като се позова на данни на „Евростат\". За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци (8,9 на сто) – общо 1626 души. В ЕС гражданство през посочената година са получили общо 994 800 чужденци. От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания. От гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС. Броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза. Великобритания трябва да напусне ЕС през март 2019 г. Както Брюксел, така и Лондон обещават да защитят правата на чуждестранните граждани, но Брекзитът породи несигурност за живеещите в други страни от ЕС около един милион британци. През 2016 г. 6555 британци са взели гражданство от друга страна на ЕС. Това е нарастване със 165 процента спрямо 2015 г., когато този брой е бил 2478 души. Гражданите на ЕС могат да запазят първоначалния си паспорт, ако кандидатстват за друго гражданство в рамките на 28-членния съюз, отбелязва ДПА. От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 – от Азия, а 15,2 на сто – от Америка, сочат данните.", "date": "2018.04.10", "title": "Милион нови граждани на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380712-%D1%80%D0%B0%D0%B7%D0%BB%D0%BE%D0%BC-%D0%BC%D0%B5%D0%B6%D0%B4%D1%83-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%BC%D0%BD%D0%B5%D0%BD%D0%B8%D0%B5-%D0%B8-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8", "text": "Политиците от европейските страни се въздържат да говорят за проблемите с миграциооните процеси и международните организации все по–често ни сюрпризират с проекто–решения, които не кореспондират винаги с настроенията и разбиранията на гражданите в съответните държави.   Увлечени във „водещата си роля” в организиране на срещата ЕС — Ердоган във Варна или с вътрешни скандали, сякаш не забелязахме, а като председателстващ Съвета на ЕС трябваше дори да обърнем внимание, на инициативата на президента на Франция Макрон и канцлера на Германия Меркел за нова политика за предоставяне на убежище в ЕС, която под лозунга за солидарност задължава по–силно източноевропейските страни да приемат по–голяма част от желаещите убежище и да поемат грижите за тях, свързани и с по–големи финансови ангажименти на национално ниво.     Вместо да се положат повече усилия за недопускане на мигрантите, които не отговарят на условията за бежанци съгласно Женевската конвенция, авторите на инициативата се фокусират повече върху страните, които досега са приели най–малък брой бежанци. Скоро ще видим и какви средства за натиск ще бъдат приложени към централно — и източно-европейските страни, които оказват съпротива да им бъдат диктувани условия – Унгария, Полша, Чехия, Словакия. А освен очакваните нови мигранти, стои въпросът и за „връщане” на такива, които не са били одобрени например в Германия, чийто брой надхвърли 500 000, а някои от тях идват от Южна или Югозападна Европа.   В ООН пък от февруари т.г. започна подготовката на два документа–договори: «Глобален пакт за сигурна, организирана и редовна миграция» и „Глобален пакт за бежанци”, с които се цели управлението и улесняване придвижването на големи маси от хора. 193 страни–членки на световната организация се съгласиха да се разработят рамковите условия и двата проекта да бъдат приети на Общото събрание на ООН през декември 2018 г. В първия документ на 25 страници се предлага визия, 10 ръководни принципи, 22 цели и 166 мерки за постигането им. Но те не са насочени срещу ограничаване или спиране на миграцията, а срещу десния популизъм, омразата, квалификациите като „нашественици” и т.н. Проектите предлагат три сценария за нарастване на броя мигранти, пристигащи в Европа. Т.н. за Германия се посочват 11,4 млн, 25,2 млн и 40,5 млн до 2050 г., което означава в края на този период ½–ра от населението на страната да е с миграционни корени.    Тези проценти не се разглеждат като задължения, а като насоки и опции. Но някои политически партии в западноевропейски страни вече реагират с обвинението, че това е посегателство върху суверенитета на държавите. Впрочем, все по–тесни стават границите, в които може да бъдат упражнени национални решения и действия. ЕС, особено с новата инициатива на Меркел и Макрон орязва още повече възможностите на държавите за избор и самостоятелни решения. На всичко отгоре 6 държави–членки Германия, Франция, Австрия, Швеция, Дания, Финландия/ отказаха да финансират споразумението с Турция.    Но всеки глобален проблем изисква и глобални решения. Въпросът е в конструкцията и нейната приемливост за националната държава. Експертите в ООН продължават да смятат, че миграцията е нещо изключително положително и полезно и правителствата на страните трябва да убеждават в това гражданите. А генералният секретар на ООН Антонио Гутереш предупреждава, че трябва да се подготвим за „големи миграционни потоци” и да бъдем готови да приемем повече мигранти.   Готова ли е за това България, като се има предвид перспективата за дългосрочен характер на мигрантските проблеми, досегашните виждания за заселването на приеманите лица и за финансовата подкрепа за приемащите ги страни?   Какво влияние имаме върху предложенията и проектите за изграждане на функционираща защита на външните граници на ЕС? Генералът о.з. от Бундесвера Ерих Вад например настоява за общи европейски гранични войски. Други предлагат масирано увеличаване на Фронтекс, което се смята за правилна посока. Но полицаите от Фронтекс имат опита на експерти, консултанти и инструктори. Те не променят нищо на терен, на външните граници на ЕС и присъствието им има в най–добрия случай символично значение.   Близкият Изток и Северна Африка са важни региони за европейската сигурност. Сегашните изявления на политиците са без съдържание и убедителни аргументи. Трябва да се решават непосредствени задачи на сигурността ни, а не да се упражняват в популистки речи за по–висок рейтинг и избори, най–много до година.   Преодоляването на проблема с крайно недофинансираната Организация по бежанците на ООН изисква подкрепа от повечето държави–членки. Каквато и да е подкрепата за приемащите страни, неизбежни са рисковете за промени на демографската, етническа и религиозна структура, а в проекта финансовите стимули не са дългосрочно гарантирани и не са обвързани с критерии за защита на бежанците. В този раздел на проекто–документът е включена голяма част от прословутия „Вариант Б”, за който писахме преди 3 години, но българските политици отговаряха, че „няма такъв”. Е, сега вече неговите елементи са вградени в далеч по–мащабен проект, който трябва да се осмисли от политици–визионери, а не от еднодневки.   Между политиците и гражданите обаче, се очертава все по–голям разлом в схващанията и очакванията от миграционната политика. Това доказват изненадващите резултати от последното проучване на общественото мнение на фондация „Szazadveg” в 28 страни–членки на ЕС. Първото впечатление е за единодушното мнение на хората по въпросите за миграцията, сигурността и охраната на границите, въпреки различията между държавите по тези въпроси. Над 78% от гражданите на ЕС смятат, че външните граници трябва да бъдат добре защитени. За страните от Източна Европа, включително Унгария и Словения този процент достига 90.    Освен това, от допитването става ясно, че обществеността признава връзката между тероризма и отворените граници. Въпреки премълчавания от политиците в някои държави факт, че с миграцията се увеличава рязко престъпността, 62% от гражданите смятат, че това е именно така. Проучване, възложено от германското правителство например, показва голямо увеличение на престъпността в страната — над 92% от престъпленията могат да бъдат приписани на млади мъже–мигранти.   Делът на гражданите от ЕС, които одобряват политиката на ЕС за квоти на отделните държави е спаднал от 53% през 2016 г. на 47% през 2018 г. Най–голяма подкрепа за квоти на страните е постигната разбира се в Германия /67%/, която има полза от това, както и в Гърция /69%/, която пък поема една голяма тежест от миграционния поток. Схемата за разпределение и квоти е критикувана във всички страни. Това не означава обаче, че хората са враждебно настроени към онези, които бягат от война и конфликти и законно преминалите границата. 81% от европейците смятат, че бежанците трябва да бъдат подпомагани, като 48% виждат това в предоставяне на „значителни финансови помощи” за страните, в които са изградени бежански лагери — Ливан, Йордания, Турция. Две трети от европейците са на мнение, че те трябва да бъдат върнати обратно, когато войната в страната им приключи.    Само 14% одобряват Европа да приема по 1 милион годишно търсещи убежище и само 9%, че те трябва да бъдат приемани без всякакво ограничение. Важно е проявеното разбиране, че миграцията от последните години е проблем не само на това поколение, а и на следващите поколения. Стряскащи са 50–те процента, които вярват, че децата им ще имат по–лош живот от техния, особено характерно за Австрия, Гърция и Германия. 70% от европейците смятат, че „бързият ръст на мюсюлманско население” е „донякъде сериозна” или „много сериозна” заплаха за Европа.   Тези данни от анкетата в 28 страни са неубедителни, ако не бъдат подкрепени с конкретни данни, които често биват премълчавани. Така например на 07 април т.г. стана известно, че политическа партия „Ислям” в Белгия е поискала „Ислямска държава”. Това е второ такова искане след 2012 г. и 4–то в още 3 европейски държави. Партията „Ислям” ще има кандидати в местните избори на 14 декември 2018 г. в 28 общини /14 в Брюксел и 14 във Валонската част на страната/. А Белгия бе обект на тероризъм 2016 г. Загинаха 35 души и 300 бяха ранени. Квартал „Мьоленбек” в Брюксел стана нарицателен за ислямистка крепост в Европа.   Продължават да растат примерите за отказ от традиции за да не засегнем религиозните чувства на мюсюлманските мигранти, които започнаха още преди няколко години с лишаването на гражданите от елхи на коледа на кметския площад, промени в училищата и други. Преди седмица в Германия на касова бележка от голяма магазинна верига вместо „Великденски заек”, се четеше „Традиционен заек”.   Френският президент Макрон си постави амбициозната задача да промени това, което предшествениците му не са успели – да интегрира мюсюлманското малцинство и да се бори с ислямския екстремизъм с цел създаване на ислям, който да е в съответствие с националните ценности, особено със секуларизма и да е имунизиран срещу радикални влияния. Мюсюлманите във Франция са 6 милиона, което е 8% от населението й. От 2013 година 1700 френски граждани са се присъединили към „Ислямска държава” в Ирак и Сирия. Пресни са спомените от кървавите боеве с ножове и железни щанги в Кале на 01 февруари т.г., само две седмици след като президентът Макрон посети района и обеща действия срещу нелегалните мигранти.   Италия констатира тези дни три вида радикализация, които напълно се различават един от друг. Разкрито бе училище за терористи в джамия. Арестуван беше мароканец за джихадистка пропаганда. А на 29 март т.г. бе арестувана цяла мрежа симпатизанти на джихадистка организация от Тунис. Оказа се, че с италиански паспорти и лични карти джихадистите са обикаляли не само цяла Европа, но и света.   Изнасилванията в Швеция станаха ежедневие. След вълна от масови групови изнасилвания в Малмю през февруари т.г. се проведе огромна протестна демонстрация.   Австрия вижда крайна необходимост от генерални промени в правилата за даване на убежище. Канцлерът Себастиян Курц отдавна се застъпва за връщане на спасените в Средиземно море бежанци.   Но всичко това ще ни се стори приятна увертюра в сравнение с последствията, които биха настъпили при евентуална голяма война в Сирия, която неизбежно ще запали целия регион и ще увлече като черна космическа дупка и великите сили. Тогава нито огради, нито 150 бронирани машини биха спрели бежанския поток през България. На фона на тези заплахи политици на големи държави и ядрени сили се занимават с постановки на дребни мошеници и терористи и обвинения достойни за стила на квартални банди, а международното право е натикано в килера. Как да очакваме, че ще се решат проблемите на хората — приемащите и търсещите убежище?  ", "date": "2018.04.10", "title": "Разлом между обществено мнение и миграционни политики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380713-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%D0%BD%D0%B5%D0%BA%D0%B0-%D0%B4%D0%B0-%D0%BD%D0%B5-%D0%BD%D0%B8-%D0%BA%D0%B0%D0%B7%D0%B2%D0%B0%D1%82,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BE%D1%80%D0%B1%D0%B0%D0%BD-%D0%B0%D1%83%D0%B4%D0%B8%D0%BE", "text": "Нека да не ни казват, че България няма Орбан, заяви днес в интервю за предаването „12+3“ на програма „Хоризонт“ с Петър Волгин геополитическият анализатор  Валентин Вацев .   „Орбан ще се намери, но в България трябва да се укрепва държавността, трябва да се укрепва идейната и духовна съставка на обществото, което е християнството. Трябва да се води жестока, безмилостна битка срещу кукувичата прежда на соросианството. Това са трите задачи, които България трябва да решава  и ще се окаже, че пътят на Орбан е нашият път“,  каза Вацев.   Според него нерешените засега проблеми около българското правителство спират началото на този ход.   Вацев смята, че три неща могат да се очакват в глобален ракурс:   „Едно от тях е голямата война, която би трябвало да започне между 2030-2035 г. В това вярва руският президент Владимир Путин и затова се подготвя“.   Цялото интервю с Валентин Вацев можете да чуете от   ", "date": "2018.04.10", "title": "Валентин Вацев: Нека да не ни казват, че България няма Орбан (АУДИО)"}
{"url": "http://www.classa.bg/%D1%81%D0%B2%D1%8F%D1%82/item/380704-%D0%B2%D0%BE%D0%B9%D0%BD%D0%B8%D1%86%D0%B8-%D0%BE%D1%82-%D0%B4%D0%B6%D0%B0%D0%B8%D1%88-%D0%B0%D0%BB-%D0%B8%D1%81%D0%BB%D0%B0%D0%BC-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%B4%D1%83%D0%BC%D0%B0", "text": "В сирийския град Дума, намиращ се в Източна Гута, в североизточните покрайнини на Дамаск, е започнала евакуацията на милициите на терористичната група Джаиш ал Ислам. Първите автобуси с бойци и техните семейства са пресекли контролно-пропускателен пункт на Ал Уафидийн в северната част на Източна Гута.   Министерството на отбраната на Русия предлага излъчване на живо на това, което се случва в този хуманитарен коридор.   Според институцията, тази неделя в град Дума са приключили бойните действия и е била възобновена евакуацията на милициите през коридора на Ал Уафидийн, в рамките на споразуменията, постигнати от руския Център за помирение на враждуващите страни в Сирия. Очаква се да се улесни изтеглянето на до 8000 бойци и около 40 000 членове на семействата им.", "date": "2018.04.10", "title": "Войници от Джаиш ал Ислам напускат сирийския град Дума"}
{"url": "http://www.classa.bg/%D1%81%D0%B2%D1%8F%D1%82/item/380705-%D1%81%D0%B0%D1%89-%D1%80%D0%B5%D1%88%D0%B8%D1%85%D0%B0-%D0%BE%D1%82%D0%BD%D0%BE%D0%B2%D0%BE-%D0%B4%D0%B0-%D0%BE%D0%B1%D1%8F%D0%B2%D1%8F%D1%82-%D1%80%D1%83%D1%81%D0%B8%D1%8F-%D0%B7%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%BD%D0%B0-%D0%B7%D0%BB%D0%BE%D1%82%D0%BE", "text": "При изпълнението на своята политика за разпределяне на света, САЩ решиха да обявят отново Русия за \"империята на злото\", каза Франц Клинцевич, сенатор и член на Комитета на Съвета на Руската федерация на отбраната   По-рано, американският президент Доналд Тръмп обвини Русия и Иран в подкрепа на Дамаск, за който се твърди, че е отговорен за непотвърдена химическа атака в сирийския град Дума, Източна Гута. Москва отрече информацията за хлорната бомба, за която се твърди, че е била пусната в Сирия.   \"Очевидно е, психологическа медийна война срещу Русия преминава в ново качество. Изглежда, че всички тези атаки срещу Русия, включително и обвинения за съюзниците за използването на химическо оръжие в Сирия, не са само едно просто продължение на антируската истерия, която има дълга традиция в американската политика \", заяви руският сенатор.   Държавният департамент на САЩ е класирал като \"ужасяваща\" непотвърдената информация за смъртта на много хора, вследствие на предполагаемо нападение с химически оръжия в град Дума, и призова Русия да се предотвратят подобни инциденти в Сирия. Дамаск отрече, че правителствените сили са започнали химическа атака и описа тази информация като \"очевиден опит да възпрепятстват напредъка на армията\". От своя страна, руското външно министерство обясни, че целта на \"тези неверни и безпочвени предположения е да защити терористите и непримиримата радикална опозиция, чрез което се отхвърля политическото споразумение и се прави опит да се оправдае евентуално нападения от отвън.\"", "date": "2018.04.10", "title": "\"САЩ решиха отново да обявят Русия за Империя на злото\""}
{"url": "http://www.classa.bg/%D1%81%D0%B2%D1%8F%D1%82/item/380706-%D1%82%D1%80%D1%8A%D0%BC%D0%BF-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B8-%D0%B8%D0%B3%D1%80%D0%B0%D0%B5-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0-%D0%BA%D0%BE%D0%B9-%D0%BC%D0%BE%D0%B6%D0%B5-%D0%BF%D0%BE%D0%B2%D0%B5%D1%87%D0%B5", "text": "Ескалацията на напрежението в търговските отношения между Китай и САЩ продължава да генерира признаци за осъждане на търговския протекционизъм от транснационалните корпорации. \"Това е търговска война и за това предупреждавахме от самото начало\", оплаква се Матю Шей, президент на Национална асоциация на търговците на дребно.   \"Ние сме в опасна спирала надолу и американските семейства ще бъдат тези, които губят\", каза Шей в изявление, в което той поиска от президента на САЩ \"Да спре да си играе с американската икономика на Кой може повече.\"   При мащабен търговски конфликт между Китай и САЩ, големите американски и азиатски корпорации ще бъдат засегнати от планираните мита. В същото време главните германски производители като BMW и Mercedes-Benz ще понесат допълнителни мита от 25%.   \"Две трети от световната търговия вече се осъществява чрез глобалните вериги, които пресичат поне една граница по време на производствения процес\", коментира Джон Л. Торнтън, главен изследовател на външната политика в Център за Китай, в доклад на \"Брукингс Инститют\".   \"Очевидно ще има съпътстващи щети както за потребителите, така и за развиващите се страни и за американските компании, уловени в кръстосан огън\", добавят докладът.   Министърът на финансите, Стивън Мнучин, призна, че все още има известно \"ниво на риск\", конфликтът на интереси да прерасне в мащабна търговска война, въпреки че той е \"предпазлив оптимист\", че Пекин и Вашингтон може да разрешат този спор чрез преговори.", "date": "2018.04.10", "title": "\"Тръмп не трябва да си играе с американската икономика на Кой може повече \""}
{"url": "http://www.classa.bg/%D1%81%D0%B2%D1%8F%D1%82/item/380708-%D1%81%D0%B2%D0%B5%D1%82%D1%8A%D1%82-%D1%81%D0%B5-%D0%B4%D0%BE%D0%B1%D0%BB%D0%B8%D0%B6%D0%B0%D0%B2%D0%B0-%D0%B4%D0%BE-%D0%BC%D0%B8%D0%B3%D0%B0,-%D0%B2-%D0%BA%D0%BE%D0%B9%D1%82%D0%BE-%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%BE%D1%81%D1%82%D0%BE-%D1%84%D0%B8%D0%BB%D0%BC,-%D0%B0-%D1%81%D0%B0%D1%89-%D0%BD%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8", "text": "Светът се доближава до мига, в който \"Междузвездни войни\" няма да бъде просто филм и Пентагонът признава, че не е готов за война в Космоса, разкриват няколко американски експерти и политици, консултирани от Политико.   Статията отбелязва, че Русия и Китай са \"далеч пред\" Съединените щати в разработването на средства, способни да унищожат или да извадят от строя спътниците, от които армията на САЩ зависи \"за всичко\" - от събиране на разузнавателни данни, до насочване на прецизни бомби, ракети и безпилотни самолети.   Междувременно, след години на недостатъчни инвестиции, Пентагонът се опитва да навакса чрез инжектиране на милиарди долари, за да засили защитата си срещу анти-сателитни оръжия, да перфекционира и тренира войниците, за да отвърне на удара в новата форма на война.   А според Стив Исаковиц, директор на Аерокосмическа корпорация, финансиран от правителството мозъчен тръст, \"това превъзходство в космоса позволи на Вашингтон да има най-голямата боеспособност в света\". Но също така прави Вашингтон \"всеки ден все повече и повече, буквално зависим от космоса и нашите противници го знаят\".   Не е изненадващо, че президентът на САЩ, Доналд Тръмп, наскоро призова да се създаде \"Космическа сила\", отделен военен клон, който да гарантира американското надмощие в Космоса (роля, която сега играят най-вече военновъздушните сили). Новата Стратегия за национална сигурност на Тръмп определи за пръв път Космоса за \"жизненоважен интерес\" и нареди на въоръжените сили да го разглеждат като \"приоритетен домейн\".   Някои обаче смятат, че това не е достатъчно. Конгресмен Майк Роджърс, който е председател на подкомисията по Стратегическите сили на Камарата на представителите, прогнозира, че войната в космоса \"ще се случи или в следващите две години, или след пет - шест години.\"   В този смисъл политикът се притеснява дали американските военновъздушни сили отделят достатъчно внимание на Космоса. \"Хората трябва да помнят, че когато става въпрос за война, очите и ушите ни са в космоса и ние не можем да позволим на противниците да ни оставят без очи и уши\", казва конгресменът.   Други специалисти призовават администрацията на \"Тръмп\" да обмисли по-внимателно своята военна космическа политика. Джон Джонсън-Фрейз, професор по национална сигурност във Военноморския колеж, се съмнява, че битката в Космоса може да се третира като всяка друга битка. \"Не можете да контролирате целия Космос през цялото време, просто физиката на Космоса е различна\".", "date": "2018.04.10", "title": "Светът се доближава до мига, в който Междузвездни войни няма да бъде просто филм, а САЩ не са готови"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380709-10-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "879 г. - Луи Трети става крал на западните франки.     1710 г. - В Англия влиза в сила приетият през 1709 г. първи в света закон за авторското право.   1790 г. - Създадена е системата за патентоване в САЩ.   1815 г. - Вулканът Тамбора в Индонезия започва най-бурното изригване в съвременната история, в резултат на което загиват 71 хиляди души.   1841 г. - Излиза първият брой на вестник „Ню Йорк Трибюн\".   1841 г. - В Канада е основан град Халифакс.   1849 г. - Американецът Уолтър Хънт патентова безопасната игла.   1866 г. - Основано е българско читалище в Цариград.   1868 г. - Английски и индийски войски побеждават в Абисиния армията на етиопския император Теодор, избити са 700 етиопци.   1880 г. - Започват преговори за национално обединение на България.   1914 г. - Пред дипломатическия корпус в Крагуевац 2200 български наборници от Македония отказват да положат военна клетва в сръбската армия и един от всеки десет е разстрелян.   1912 г. - „Титаник\" напуска пристанището в Саутхемптън, Англия за своето първо и единствено плаване.   1913 г. - Основан е спортен клуб „Славия\".   1916 г. - В САЩ е създадена професионалната асоциация по голф.   1922 г. - Започва провеждането на Генуезката конференция.   1925 г. - Публикуван е „Великият Гетсби\" от Фр. Скот Фицджералд.   1930 г. - Произведена е първата синтетична гума.   1940 г. - Исландия се отделя от хегемонията на Дания.   1940 г. - Втора световна война: Катинско клане - десетки хиляди хора - цветът на полската нация, са екзекутирани от НКВД   1941 г. - Втората световна война: Страните от Оста създават в окупирана Югославия независима хърватска държава.   1944 г. - Освобождаване на Одеса на окупацията на Германия по време на Одеските операции   1944 г. - Хенри Форд II става изпълнителен вицепрезидент на Ford Motor Company.   1945 г. - Немският крайцер „Адмирал Шеер\" е потопен при атака на британската авиация, загиват 32-ма души на борда на кораба.   1953 г. - На екран е пуснат първият триизмерен филм - „Восъчната къща\".   1957 г. - Суецкият канал е отворен за всички кораби, след като е бил затворен за три месеца.   1963 г. - Американската подводница US Thresher потъва в океана, загиват 129 души екипаж.   1972 г. - Подписване на Международната конвенция за забрана на биологичните и токсичните оръжия.   1973 г. - Подписано е българо-гръцко споразумение за използване на солунското пристанище от България.   1979 г. - В 20.34 ч. московско време е изстрелян космическият кораб „Съюз 33\", в който лети първият български космонавт Георги Иванов.   1988 г. - След 10-годишно строителство е открит 11-километровия мост Сето, съединяващ японските острови Хоншу и Шикоку.   1989 г. - Премиера на българския игрален комедиен филм „Адио, Рио\".   2001 г. - България е извадена от негативния Шенгенски списък и за българите отпада изискването за визи в ЕС.   2010 г. - Самолетът на полските военновъздушни сили Ту-154 се разбива в Самолетна катастрофа край Смоленск, Русия, при което загиват всичките 96 пътници, в това число президентът на Полша Лех Качински и други официални лица.  ", "date": "2018.04.10", "title": "10 април, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380715-%D0%BB%D1%83%D1%84%D1%82%D1%85%D0%B0%D0%BD%D0%B7%D0%B0-%D0%BE%D1%82%D0%BC%D0%B5%D0%BD%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%BE%D0%BB%D0%B5%D1%82%D0%B8", "text": "„Луфтханза\" отменя най-малко 800 полета, планирани за днес, 10 април. Причината е предупредителната стачка, която обявиха служителите на четири летища в страната, предава германският телевизионен канал ARD. Засегнати ще бъдат 90 хил. пътници, за които има заместващ полетен план. В сряда полетните операции трябва да се извършат отново по график. Решаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки. По-рано бе съобщено, че пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището. В понеделник засегнати на летището във Франкфурт на Майн ще бъдат изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. Във вторник обаче може да се очаква забавяне на работата на всички изходи, предупреди летищният оператор „Фрапорт\". Пасажерите трябва да предвидят по-ранно пристигане на летището, за да преминат в срок необходимите проверки. Повече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки.", "date": "2018.04.10", "title": "Луфтханза отмени десетки полети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380710-%D1%83%D0%BC%D0%BD%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%B8-%D1%81%D1%82%D0%BE%D1%8F%D1%82-%D0%B2-%D1%81%D0%BE%D1%84%D0%B8%D1%8F", "text": "Мътна понеделник сутрин е, а навън е някак си по великденски мирно. Не, не сте в тихо родопско село, в София сте. Прозорците са отворени така, че вътре влизат мухи, свидетели на Йехова и големи сини аватари. И мръсен въздух, но е твърде празнично за такива подробности.     Единственото, което нарушава идилията, са трамваите, които са през три часа, защото е почивен ден.   Умният човек си остава в София за почивните дни и причината е една - спокойствие.   Ставаш и съседите не местят ниската мебел на мястото на високата, кучето им, порода гига-мини пинчер, 500 грама в зряла възраст, не лае по вятъра, децата им не пренареждат кооперацията.   Хората са някъде другаде и ядат яйца и агнешко, а мини пинчерът се гони с калинките и го е страх от тях. Тези отдясно не готвят мусака в 9 сутринта, тези отляво ги няма от три дена.   Палиш колата и караш. Около теб има само още няколко коли и дори това, че изпреварват отдясно и карат със 110 км/ч по паветата на \"Цар Борис III\" не прави кой знае какво впечатление.   Ако решиш да хванеш градски транспорт, напълно е възможно да си намериш не просто ъгълче за стоене, притиснат между две седалки и пет човека, а дори и цяло място за сядане.   И за първи път от много време с удоволствие си купуваш билет, понеже за първи път от доста време знаеш за какво плащаш.   След пътуването с градския стигаш до някой парк, където е приятно, защото собствениците на кучета с размерите на искърски говеда са извън столицата, пуснали са ги да ловят мечки в Родопите и можеш да се поразтъпчеш без опасност да те изядат жив.   Освен това в самия парк ги няма и онези хора, които изглеждат като тасманийския дявол - вървят бързо и след тях хвърчат обелки от банани, опаковки от вафли, фунийки от сладолед, слънчоглед и ядки. Най-вероятно в момента мятат боклук като за първенство в природата, в която не искат да има ски-писти.   Няма ги и хуните с деца, които в парковете събират пейки и си обособяват собствени имения от дърво и метал.    След което завземат пространството с якета и кенове бира, за да няма достъп до форта. Вътре все пак биват поканени приближени до кралското семейство особи, които също маркират територията с якета и кенове бира. А ако не искате да се излагате на полени и слънчеви лъчи, можете да заложите на някой стерилен мол, в който има кино и бургери, но ги няма тълпите от хора по официални анцузи с три бели ленти. При това ще паркирате на ниво минус 1, а не на дълбочина \"ядрен бункер\".   Ще седнете в киното и ще е толкова празно, че ничий телефон няма да звъни с \"Шушана\", докато Дженифър Лорънс убива лошите.   Ако трябва да мислим напълно утопично, дори никой няма да яде начоси с лют сос, от който салона мирише като заведението \"Жельовата къща\" в силна вечер, разбирай чили, оцет, соев сос и олио. Дори е възможно никой да не хрупа и коментира филма на висок глас - просто всички тези типажи са някъде другаде, а не в твоя киносалон.   След посещението в мола можете да вечеряте в любимото си заведение и да пиете по бира без да търкате коляно в коляно със съседната маса и да слушата чужд семеен скандал. Вие на вашия поне сте му свикнали.   Все пак на другия ден ще трябва да се върнете към суровата реалност, в която не е проблем, че столицата е пренаселена.   Проблемът е, че е пренаселена с хората с пинчерите и начосите.", "date": "2018.04.10", "title": "Умните хора си стоят в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380711-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B4%D0%B0%D1%82%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%BA%D0%B0%D1%82%D0%BE-%D0%BD%D0%B0-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2", "text": "Човек и добре да живее и да си изяжда зеленчуците и да пие редовно аспирин протект, рано или късно влиза в болница. Ако се казваш Хамдан бин Мохамед бин Рашид ал Мактум и си шейх на Дубай, те откарват в частната ти болница с кортеж от бели мерцедеси.     Ако се казваш Иван (или Айвън, без значение), отиваш в обикновена държавна болница.    Но ако си поне малко от малко късметлия, болницата ще е в някоя по-\"бяла\" държава, където хем не трябва да плащаш луди пари за изследвания, престой, медикаменти, избор на екип и пр., хем те третират като гост на спа-хотел във Велинград.     А като бонус можеш да оплакнеш око с добре сложените метросексуални физиотерапевти и пъргавите сестрички (в зависимост от предпочитанията).     Заради някакво фантомно появила се болка, която буквално ме обездвижи от кръста надолу (сега вече разбирам д-р Калин Генадиев защо психяса така, когато се насади в инвалидния стол!), една сутрин трябваше да ме транспортират с линейка до спешния център на една най-старите болници в Копенхаген - Фредериксбергската.   Заради внушителните си сгради, датиращи от 80-те години на XIX-и век, и разкошните паркови площи болницата спокойно може да бъде включена в списъка на must-see обектите в датската столица.   А заради някои от санитарите си заслужава човек веднага да се разведе, но това е тема за разказ в друг вид жанр.   Честно казано, изпитвах безпокойство, че съм в болница в чужбина. По някаква моя си, извратен родолюбска логика си исках в наша си болница - коридорите да миришат на дизинфектант, от който ти се драйфа, чаршафите да са покрити с неизпираеми петна, а когато поискаш нещо, санитарката едва да се въздържа да не ти отвърти един шамар.   Но в случая не можех да направя нищо по въпроса. А и мои познати ме уверяваха, че нямам причина за притеснение и че съм късметлийка, задето това ми се е случило в Дания, а не в България.   Ден първи. Часът е 14:32.    Парамедиците ме паркират на легло в коридора на отделението по обща медицина. След половин час идва една сестра. Взима ми кръв, мери ми температурата и ми казва, че скоро ще дойде лекар да ме прегледа. Ми добре, викам си, ще почакам.   Ако имаше олимпийска дисциплина \"Чакане за преглед в спешното\", златният медал ми е в кърпа вързан. Една лекарка идва да ме прегледа чак в десет и половина вечерта! Изглежда и се държи като заблудена из коридорите стажантка.   Пита ме дали съм пътувала наскоро до екзотични страни и колко често пия алкохол. Отговарям с \"Не!\" и \"Всеки ден\". Тя си записва нещо и казва, че утре ще ми направят рентгенография.   Ден втори. Преместена съм в болнична стая, в която, по стара скандинавска традиция, царува равноправие на половете.    Това значи, че откъм шестте легла се разнасят пръдните и хъркането и на мъже, и на жени.   В рентгенологията ми правят продължителна фотосесия, по време на която обаче не съм облечена с дънки Calvin Klein и не рекламирам часовници на Bulgari.   40 минути по-късно се появява едно докторче на около 12 години, което пак ме разпитва за живота ми и не ми иска телефонния номер, само защото знае в коя стая съм и може да идва да ме черпи коктейли, когато си иска. Казва, че рентгеновите снимки не показват никакви фрактури, така че щели да ми правят ЯМР. Може да е днес, обаче може да е и утре.   Ден трети. Оказва се \"утре\".   Ако човек страда от клаустрофобия, прегледът с апарата за ЯМР може да се превърне в истинско изпитание. Аз нямам проблем с тесните пространства, но за всеки случай ми дават да стискам в едната ръка паник бутон, когато ме вкарват в капсулата.   Сканирането трае едно цяло футболно полувреме. Докато чакам резултатите, умирам от екзистенциален ужас, понеже си представям как ми откриват някакъв рядък вид рак и сестра ми трябва да плати 10 хиляди евро за транспортирането на ковчега с тленните ми останки от Дания до България.   По-добре да ме стрият на прах и да ме разпръснат в залива на Нурхаун*!   По едно време се появява един медик с баскетболен ръст, който започва да ми обяснява като смутен студент пред изпитна комисия, че и ЯМР-ът не е показал никакви отклонения, така че нямат обяснение за произхода на болките в крака. Тоест нищо ми няма, обаче не мога да ходя.   И са к'во? Ми седиш и чакаш да ти мине.   Междувременно идват разни приятелки и ми носят суши, лалета и контрабандна бутилка вино. Докато пием виното от пластмасови чашки, на съседното легло настаняват една жена във видимо лошо състояние. Тя казва: \"Аз съм Кристине и съм алкохоличка\".   Разбираме, че сутринта е изпила два литра бяло вино от мъка, задето котката й избягала. Сцената е абсурдна смешна и прилича на филмова, само дето не е филм, понеже тя е в абстиненция, а мен ме боли съвсем не наужким.   Ден четвърти. Моля една мъжка сестра да отвори прозореца.   Той казва, че не знае как. Животът е несправедлив, защото, въпреки че е тъп, мъжката сестра може да ходи. Постоянно идват разни любезни хора от персонала и те питат дали искаш кафе, каналени сладки, чипс, морфин, фелацио...   Постоянно идват и разни доктори, на които моят случай изобщо не им е работа, понеже са гастроентеролози и специалисти УНГ, но длъжностната им характеристика ги задължава да говорят с пациентите поне по два часа на ден.   И си говорим. Казвам на един от тях, че случаят ми е направо като от \"Доктор Хаус\". Той ме пита дали така се казва джипито ми. Казвам на друг един доктор, че прилича на Ралф Файнс. Той казва \"Мерси\", макар че по погледа му разбирам, че не е сигурен дали това е комплимент.   Ден пети.   Една приятелка ме изкарва с количка малко на слънце на пейка пред болницата. Яд ме, че не пуша, защото случаят изисква да си запалиш цигара.   Отново в стаята, в чашка ми доставят комбинации от различни пейнкилъри - примерно парацетамол и лекарство за епилептици. Идва една физиотерапевтка и ми казва нещо, което ми прозвучава като \"Лазаре, стани и ходи!\"   Но аз не съм Лазар. Дежурната сестра, която е свежа като кюстендилска ябълка и е еманация на всички мъжки сексуални фантазии, свързани с жени в бели престилки, ми носи дневното меню, за да си избера обяд.   Изборът е като в ресторант на шеф от телевизионен риалити формат. Избирам си някакво ястие в стил фюжън кичън.    После идва мъжката алтерантива на любезната потенциална порно-актриса отпреди и ми носи още наркотици в чашка. По-добре не може и да стане...   Всъщност може. Но само ако някой ВСЕ ПАК ми каже какво ми е и как да се лекувам! Това обаче не се случва и аз продължавам безгрижния си престой между четирите стени на тази ол-инклузив готическа обител. При това изцяло на издръжка на датския данъкоплатец.  ", "date": "2018.04.10", "title": "В държавна датска болница като на ол-инклузив"}
{"url": "http://www.classa.bg/%D1%81%D0%B2%D1%8F%D1%82/item/380700-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%80%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%BE%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-500-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D1%80%D1%83%D0%B1%D0%BB%D0%B8", "text": "Генералният прокурор на Русия Юрий Чайка съобщи, че от 2002 г. Русия е изпратила до Великобритания молби за предаването на 61 души, обвинявани и осъдени в Русия за икономически престъпления.   „Започвайки от 2002 г. във Великобритания от нас са изпратени молби за предаването на 61 лица, които се обвиняват или са вече осъдени в Русия за извършването на икономически престъпления. Сумата на щетите е повече от половин трилион рубли. Това са само преките вреди, а мащаба на източените от тях зад граница средства е значително по-голям“, заяви Чайка по време на интервю в програмата „Итоги недели“ на НТВ.   Той допълни, че във Великобритания е започнал да действа закон за криминалните финанси и всеки чуждестранен собственик на имущество е задължен да обясни произхода на активите си.   „Уверявам ви, много от тях ще направят това с големи затруднения. И ние силно се надяваме, че този закон ще бъде прилаган от властите на Великобритания в съответствие на нормите на цивилизованата държава, а не на принципа „граби награбеното“. Т.е. откраднатото в Русия Великобритания сега да вземе и да го добави в бюджета си. Престъпниците може да си ги запази, а парите да ги върне. Това са наши пари“, подчерта Чайка.", "date": "2018.04.10", "title": "Генералният прокурор на Русия иска от Великобритания връщането на 500 милиарда рубли"}
{"url": "http://www.classa.bg/%D1%81%D0%B2%D1%8F%D1%82/item/380701-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BE%D1%80%D0%B1%D0%B0%D0%BD-%D0%BD%D0%B0-%D1%89%D1%83%D1%80%D0%BC-%D1%81%D1%80%D0%B5%D1%89%D1%83-%D1%81%D0%BE%D1%80%D0%BE%D1%81", "text": "След убедителната си победа на парламентарните избори, консервативната унгарска партия „Фидес” си постави нова цел – в най-кратки срокове да прокара законови промени, които сериозно да ограничат възможностите на гражданските организации в страната.   „След сформирането на парламента в края на април, в началото на май можем да започнем работа в интерес на държавата за пакета от закони срещу Сорос”, заяви говорител на партията пред държавното радио днес.   Милиардерът от унгарски произход Джордж Сорос, който финансира правозащитни организации и просветни и културни инициативи по цял свят, е сочен от премиера Виктор Орбан (самият той – бивш стипендиант на Сорос – б.р.) и съмишлениците му за „архитект” на мащабен план за ислямизацията на Европа с помощта на мигрантите от мюсюлмански държави.   Редица законови промени, критикувани в страната и навън като стъпка към авторитаризъм, са обяснявани от „Фидес” именно със защитата на християнската култура на Унгария. Сорос и гражданските активисти, обвинявани във връзки с него, твърдят, че по техен адрес се говорят лъжи, докато се опитват да спасят държавата от поредно попадане в лапите на авторитаризма.   Сега се очертава всякакви външни дарения за НПО сектора да бъдат облагани с 25-процентов данък и Министерството на вътрешните работи да получи правото да забранява подобни траншове с мотива за заплаха за националната сигурност.   Това сериозно ще затрудни работата на гражданските организации в условията на все по-голяма концентрация на медийна и фирмена собственост около управляващата партия. Именно заради все по-трудното изразяване на мнения, различни от това на Орбан, Организацията за сигурност и сътрудничество в Европа отбеляза, че унгарците са имали възможност да гласуват за много кандидати, но всъщност не са имали избор.   Така Фидес” вероятно ще има две трети от депутатските места (134 от общо 199), кайните националисти от „Йоббик” (които настояват за преосмисляне на нацисткия период от историята на Унгария) ще са с 25 народни представители, а социалистите (по времето на които избухнаха куп корупционни скандали и така в крайна сметка дадоха тласък на Орбан – б.р.) – с 20.", "date": "2018.04.10", "title": "Партията на Орбан на щурм срещу Сорос"}
{"url": "http://www.classa.bg/%D1%81%D0%B2%D1%8F%D1%82/item/380702-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%BE%D0%B3%D1%80%D0%BE%D0%BC%D0%BD%D0%B0-%D0%BA%D0%B8%D0%B1%D0%B5%D1%80%D0%BD%D0%B5%D1%82%D0%B8%D1%87%D0%BD%D0%B0-%D0%B0%D1%82%D0%B0%D0%BA%D0%B0", "text": "Множество интернет сайтове по света бяха блокирани този месец в резултат на масирана атака от \"хакери\" срещу телекомуникационното оборудване на компанията Cisco. Това е една от най-големите мултинационални компании в света, която произвежда и продава сървъри и телекомуникационно оборудване на много компании, съобщава изследователската група на тази американска компания \"Talos Intelligence\".   Уязвимост на устройствата Cisco, в които е инсталирана системата Smart Install Client, позволила на \"хакерите\" да създадат програма, която изтрива данни и инсталира файлове. Компанията за сигурност Solar Security уточнява, че ботовете \"сканират\" всички интернет адреси, за да открият наличието на такава уязвимост, която им позволяват да изпълняват дистанционно команди в системата на устройствата Cisco.   Междувременно известната компания за компютърна сигурност Kaspersky Lab твърди на своя уебсайт, че атаките са насочени най-вече срещу руски обекти, въпреки че сайтове на други държави също са претърпели проблеми. Компанията твърди, че чрез Cisco Smart Install Client \"ботовете променят конфигурационните файлове, в които оставят съобщението: \"не се намесвайте в нашите избори\".   Kaspersky Lab смята, че \"ботовете\", използвани за извършване на тези атаки, търсят уязвими устройства и в резултат блокират достъпа до центровете за данни, което генерира проблеми в много уеб сайтове.   Компанията е посочила, че мащабът на атаката е \"много сериозен\" и не е известно кой може да стои зад тази масивна атака.   Този петък имаше проблеми и с показването на нови публикации в Twitter.", "date": "2018.04.10", "title": "Интернет пострада от огромна кибернетична атака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380707-%D0%B6%D0%B8%D1%82%D0%B8%D0%B5-%D0%BD%D0%B0-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D0%B5%D1%80%D0%B5%D0%BD%D1%82%D0%B8%D0%B9,-%D0%BF%D0%BE%D0%BC%D0%BF%D0%B8%D0%B9-%D0%B8-%D0%B4%D1%80%D1%83%D0%B3%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%B0%D1%80%D1%82%D0%B0%D0%B3%D0%B5%D0%BD%D1%81%D0%BA%D0%B8", "text": "Нечестивият римски цар Декий[1], който искал да обърне всички към своята пагубна идолопоклонническа вяра, разпратил до областите на царството си указ – християните да бъдат принуждавани към идолослужение и да ядат от жертвите, принасяни на идолите, а непослушните да се подлагат на съд и присъда.      Когато управителят на Африка Фортунатиан получил този указ, седнал на съдийското място, събрал при себе си целия народ и заявил:   – Принесете жертва на боговете, в противен случай ще бъдете жестоко мъчени и ще загинете от страшна смърт.   С тези думи управителят показал инструментите за изтезания и мнозина при вида им се уплашили и се отрекли от Христовата вяра. Но някои от верните, на брой четиридесет, твърдо решили да умрат за Христа и дръзновено си казвали един на друг:   – Ще бъдем твърди, братя, няма да се отречем от Христа, нашия Бог, за да не се отрече и Той от нас пред Своя Отец небесен и пред светите Свои ангели. Да помним какво е казал Господ: “не бойте се от ония, които убиват тялото, а душата не могат да убият; а бойте се повече от Оногова, Който може и душата и тялото да погуби в геената“[2].   Когато Христовите раби се ободрявали един другиго с такива думи, Фортунатиан им казал:   – Учудвам се как така вие, хора в зряла възраст и разум, сте стигнали до такова безумие, че признавате за единствен Бог и цар Този, Когото иудеите са разпънали като злодей.   Свети Терентий му отвърнал заради всички:   – Ако ти, управителю, изоставиш идолската заблуда и разбереш силата на Христа разпнатия, би Му се поклонил и би Му служил; защото Той е Божий Син, благ, милосърден и милостив; по благоволението на Бога, Своя Отец, Той е слязъл на земята, съединил е Своето Божество с човешкото естество и заради нашето спасение доброволно е претърпял кръст.   Управителят казал:   – Принесете жертва на боговете, иначе ще изгоря телата ви и ще ви погубя.   – Мислиш да ни уплашиш ли? – отвърнал свети Терентий. – Не, ние не сме толкова слаби, че да оставим безсмъртния живот и Подателя му и да се поклоним на идолите. Върши по-скоро това, което си решил, изобретявай мъчения за нас, защото ние сме Христови раби, твърди и постоянни.   Тогава управителят гневно заповядал да ги разсъблекат и да ги отведат в идолския храм. А идолите били украсени със злато, сребро и скъпоценни одежди. Управителят влязъл в храма и казал на светиите:   – Принесете жертва на могъщия бог Херкулес, защото голяма е неговата сила и е славно величието му.   – Лъжеш се – казал свети Терентий, – твоите богове са камък и дърво, мед и желязо, и са украсени със злато, за да прилъгват хората и да ги отклоняват от вечния живот; защото те не виждат, не говорят, не чуват и не ходят, понеже са излети и изваяни от човешки ръце. “Подобни тям ще бъдат ония, които ги правят, и всеки, който се тям надява“    [3]. Кажете, могат ли вашите богове да помогнат на самите себе си или да накажат онези, които ги обидят? Щом като не могат да помогнат на себе си, как ще помагат на нас?   Управителят, като чул тези думи, заповядал да затворят във вътрешната част на тъмницата Терентий, Африкан, Максим и Помпей, да ги пазят строго, и казал:   – Утре ще ги изведа за разпит.   А пък на блажения Зинон, Александър, Теодор и другите, всички на брой тридесет и шест, като заповядал да ги доведат в съда, близо до идолския храм, им рекъл:   – От първия спор с вас нямаше успех и полза, затова сега ме послушайте и принесете жертва на великия бог Херкулес.   Светиите отвърнали:   – Ние много пъти казахме, че сме християни; още от първите въпроси ти разбра това и никога няма да можеш да ни убедиш да се поклоним на нечистите идоли.   Управителят казал:   – Щом не искате доброволно да се подчините на моите увещания, ще ви заставя със сила да изпълните заповедта на непобедимите царе – и заповядал безпощадно да ги бият с бодливи пръчки и сухи жили.   Светите мъченици вдигнали ръце към небето и в един глас въззовали:   – Погледни към нас, Господи, Боже наш, помогни на Своите раби и ни избави от врага.   Като чул това, управителят заповядал да ги бият още по-силно, така че слугите много пъти се сменяли, а пръчките и жилите се свършили. Тогава управителят заповядал да ги бият с тояги, макар че вече се били показали вътрешностите на мъчениците, а лицата им били толкова светли и радостни, че всички се чудели на непобедимото търпение и мъжеството на светиите. След бичуването управителят им казал:   – Принесете жертва на боговете и ще ви пусна.   Светиите мълчали, а той в гнева си заповядал да нагорещят железни прътове и да горят гърбовете им, и да поливат раните им с оцет и сол, като ги разтриват с груби парцали. Тогава светите Христови мъченици погледнали към небето:   – Господи Боже наш, Който си спасил от огнената пещ тримата младежи Ананий, Азарий и Мисаил, и си избавил от устата на лъвовете Даниил, и си спасил Моисей от ръцете на фараона и света Текла[4] си защитил от огъня и зверовете; Ти, Който даваш на Твоите възлюбени пълно тържество над враговете, Ти, Който Си въздигнал от мъртвите Пастира на овците великия наш Господ Иисус Христос[5], и ни правиш много и най-различни благодеяния, създал си светлината и простираш небето като кожа, изчисляваш броя на звездите; всички тях наричаш с имената им[6], разпространил Си истинското учение на вярата до крайните предели на земята – чуй нас, които Ти се молим, и ни избави от нашите беди, защото Твоя е славата навеки. Амин.   Още не били завършили молитвата си, когато управителят, изпълнен с ярост, отново заповядал да ги провесят и да ги стържат с железни куки и кръвта потекла на потоци от ребрата им; но въпреки страшните мъки, те ни най-малко не отслабвали, защото Бог ги поддържал и им давал твърдост и сила. Управителят им казал:   – Вразумиха ли ви мъките, готови ли сте вече да отстъпите от своето безумие? Или все още оставате в нечестието си?   Светиите нищо не отвърнали, а управителят рекъл яростно:   – На вас говоря, нечестивци!   Тогава светиите, като вдигнали взор към небето, казали:   – Всесилни Боже, Който някога Си излял огън върху град Содом заради неговото беззаконие, разруши и сега този нечестив храм на скверните богове, заради Твоята истина.   С тези думи те направили кръстно знамение на челата си, духнали по посока на капището и изведнъж идолите в него паднали с голям трясък и се разтрошили на прах. Тогава светите мъченици казали на управителя:   – Виждаш ли какви са твоите богове – къде са сега здравината и силата им? Можаха ли да се защитят?   След малко и храмът паднал и рухнал до основи. Тогава управителят, в страшен гняв от разрушаването на храма и идолите, заповядал да отсекат главите на светите мъченици. Те се зарадвали на тази заповед, прославили Бога и с радост тръгнали към мястото за изпълнение на присъдата, а там, като преклонили колене, охотно протегнали шиите си под меча заради Христа и умрели от меч. Вярващите взели телата им и ги погребали на свято място.   След като убил тези свети мъченици, управителят заповядал да доведат при него светите Терентий, Африкан, Максим и Помпей и им казал:   – Принесете жертва на боговете, иначе ще загинете от страшна смърт и никой не ще може да ви избави от ръцете ми.   Светиите отвърнали:   – Ние сме християни и на Христа сме възложили надеждата си; а на бесовете няма да се поклоним и няма да служим на твоите богове, и от мъките ти не се страхуваме. Назначавай ни каквито си щеш мъки; ние вярваме на нашия Бог и ти ще бъдеш победен от нас, тъй както дяволът е победен от Христа, Който ще ни даде сила да победим твоите зли намерения.   Управителят заповядал отново да отведат светите мъченици в тъмницата, като сложат на шиите им тежки железни пранги и оковат ръцете и нозете им в железни вериги, и в този вид да ги положат върху железни тризъбци, поставени на пода, и да не пускат никого в тъмницата, да не би някой да им донесе храна. Когато светиите посред тези мъки се молели на Бога, среднощ в тъмницата изгряла светлина, явил се Ангел Господен и им казал:   – Терентий, Африкан, Максим и Помпей, раби на вишния Бог, станете и подкрепете телата си.   Като казал това, ангелът докоснал оковите им, те веднага паднали и пред тях се появила трапеза, пълна с всякакви ястия.   Ангелът рекъл:   – Отдъхнете си и изяжте храната, която Христос ви изпрати.   Светиите, благославяйки Христа Бога, се подкрепили с храната и питието и въздали благодарност към своя Владика. Стражите забелязали светлина в тъмницата, влезли вътре и като видели светите мъченици радостни и весели, доложили за това на управителя. На сутринта управителят, като довел мъчениците в съда, казал:   – Мъките не ви ли вразумиха, готови ли сте да отстъпите от вашето безумие? Елате при боговете и им се поклонете. Свети Терентий отвърнал:   – Бог да ни опази от такова безумие – нас и всички, които обичат Бога: “защото онова, що е безумно у Бога, е по-мъдро от човеците“[7] и човешката мъдрост е безумие пред Бога. Бихме били безумни, ако, оставяйки Бога, се поклоним на бесовете, както правиш ти.   Управителят, разгневен от думите им, заповядал да ги окачат на висилките и да ги стържат с железни куки. Претърпявайки изтезанието, светиите се молели на Бога и казвали така:   – Иисусе Христе, Сине на Бога, Който живее во веки, светлина на християните, твърда наша надежда, бъди с нас и ни помагай, и не ни посрамвай, защото страдаме за Твоето Свето име.   Те се молели така и не чувствали мъките, защото Христос облекчавал болките им.   После управителят заповядал да ги хвърлят пак в тъмницата, и като събрал влъхви и магьосници, които могат да омагьосват зверове и змии, им наредил чрез заклинанията си да съберат най-страшни влечуги – аспиди, ехидни и змии и да ги пуснат в тъмницата при мъчениците. Но гадините пълзели в краката на светите мъченици, без да се докосват до тях и да им сторят зло; а светиите възпявали и славели Бога. Така прекарали в тъмницата заедно с гадините три дни и три нощи, а на четвъртото денонощие през нощта управителят изпратил да разберат дали змиите са умъртвили мъчениците. Пратениците, като приближили тъмничните врати, чули как светите затворници пеят и славословят Бога. За да разберат по-добре какво става в тъмницата, те се качили на покрива, отворили го и видели как светиите седят, а Божий Ангел не позволява на змиите да се приближат до мъчениците. Пратениците, като видели това, се ужасили и веднага съобщили на управителя.   Рано сутринта управителят заповядал заклинателите да махнат от тъмницата змиите, аспидите и ехидните, а мъчениците да се доведат на съда. Когато заклинателите отишли в тъмницата и започнали да казват своите обичайни заклинания, змиите не ги послушали, но с голяма ярост се устремили през отворените врати срещу своите заклинатели и ухапали до смърт и тях, и всички, които били там. След това довели светиите в съда, а управителят, като ги видял невредими, изпаднал в ярост и ги осъдил на посичане с меч. Тогава страдалците, изпълнени с неописуема радост, с веселие тръгнали към смъртта, като пеели:   – Ти ни избави, Господи, от тези, които ни обиждаха, и посрами онези, които ни ненавиждат.   Слугите, които ги отвели на мястото на екзекуцията, изпълнили онова, което им било заповядано, и Христовите изповедници получили мъченически венец. Благоговейни мъже прибрали светите им тела и с чест ги погребали недалече от града за слава на нашия Спасител Иисус Христос, Който живее и царува във вечни времена. Амин.", "date": "2018.04.10", "title": "Житие на Св. мъченици Терентий, Помпий и други мъченици Картагенски"}
{"url": "http://www.classa.bg/%D1%81%D0%B2%D1%8F%D1%82/item/380703-%D0%B4%D1%8A%D0%B6%D0%B4-made-in-china", "text": "Китай е на път да стане първата страна, която пуска система за мащабни изкуствени дъждове, съобщава China Morning Post.   Разработена от държавната Корпорация за авиокосмическа наука и технологии, новата технология, която в момента е в изпитания, ще увеличи количеството на валежите в Тибетското плато, една от най-важните водни резерви на страната и на Азия. Глетчерите и находищата в тибетската зона захранват повечето от основните реки на Китай, Индия и други азиатски страни.   Технологията се състои от серия от горивни камери, които ще бъдат инсталирани по планинското плато на Тибет, чиито физически характеристики го правят идеално място за такъв проект. Тези камери, в които се изгаря твърдо гориво, генерират сребърен йодид, химическо съединение, което участва в образуването на облаците. Сблъсъкът на мусонните ветрове, идващи от Южна Азия, с планините, кара тези химически съединения да се изкачат в небето и да се превърнат на облаци.   Досега са инсталирани повече от 500 горивни камери в Тибет, в автономния регион Синцзян и други райони. Но с течение на времето платото ще има десетки хиляди камери, способни да предизвикат дъжд на площ от 1,6 милиона квадратни километра, което е равно на три пъти размера на Испания.   По традиция в Китай се използват самолети, които пускат химически съединения в облаците, за да \"засеят дъжд\". Този метод се използва и за филтриране на въздуха в азиатската страна, която страда от интензивно замърсяване на въздуха.", "date": "2018.04.10", "title": "Дъжд \"Made in China\""}
{"url": "http://www.classa.bg/%D1%81%D0%B2%D1%8F%D1%82/item/380695-%D0%BB%D0%B8%D1%87%D0%BD%D0%BE-%D1%85%D0%B8%D1%82%D0%BB%D0%B5%D1%80-%D0%BD%D0%B0%D1%80%D0%B5%D0%B4%D0%B8%D0%BB-%D0%B4%D0%B0-%D0%BD%D0%B5-%D1%81%D0%B5-%D1%88%D1%83%D0%BC%D0%B8-%D0%BE%D0%BA%D0%BE%D0%BB%D0%BE-%D1%82%D0%B0%D0%B7%D0%B8-%D0%B0%D1%84%D0%B5%D1%80%D0%B0", "text": "          Победите, както и пораженията, са част от войната. С тях се свиква. В първите месеци на 1943 година в Берлин научават за тежкото поражение на германците край Сталинград и за победата при Харков. И това е част от суровата действителност. През пролетта на същата година обаче берлинчани се вълнували повече от нещо друго: по онова време все по-усилено се обсъждал един уж дребен, но много конфузен случай на връзкарство в Третия райх, за който разказва вестник \"Ди Велт\".     Още с въвеждането на купонната система в края на август 1939 г. се разнесли слухове за т. нар. дипломатически дажби. Те били отпускани не само на чужди дипломати, а и на хора от ръководството на националсоциалистическия режим. Слуховете се въртели основно около търговеца на деликатесни стоки Аугуст Ньотлинг. Пред неговия магазин в берлинския квартал Шеглиц често спирали министерски коли, чиито шофьори дискретно изнасяли от магазина кесии и пакети със стоки. Затова собственикът на магазина постепенно си спечелил прозвището \"Аугуст Кесията\".     В края на януари 1943 г. Ньотлинг неочаквано бил арестуван и обвинен в нарушение на въведената купонна система в страната. Криминалната полиция установила, че е снабдявал с хранителни продукти най-малко двайсетина специални клиенти, между които и петима министри, трима държавни секретари, двама генерал-фелдмаршали и един адмирал. От септември 1939 г. Ньотлинг им бил доставил тонове хранителни продукти - без купони.   Списъкът с поръчките на вътрешния министър на Райха Вилхелм Фрик съдържал например 125 кг птиче месо, 100 кг зеленчуци, 50 кг сърнешко и същото количество захар, 25 кг салам и шунка, 12 килограма шоколадови бонбони и два и половина килограма истински пчелен мед - и всичкото това в добавка към продуктите, отпускани с купони, каквито естествено получавал и всеки министър.   Шефът на берлинската полиция граф Волф фон Хелдорф лично се заел с разследването - и не случайно: според списъка на клиентите на Ньотлинг, Хелдорф бил поръчал вино, шампанско и коняк на стойност 3100 райхсмарки; напитките били откарани в дома му \"с полицейска кола\". Полицейският шеф имал, иначе казано, лична причина неговият доставчик да не бъде обявен за \"вредител\". И изразил възгледа, че \"клиентите на Ньотлинг трябва да бъдат по-строго наказини от самия Ньотлинг\" - така било записано в доклада му до Гьобелс, където естествено нямало и дума за собствената му роля в аферата.   Министърът на пропагандата Гьобелс разгневено заявил: \"Скандално е, че изтъкнати личности в държавата, партията и Вермахта се държат като военни саботьори и развращават морала в столицата на Райха.\" Никой обаче не бързал да предприеме наказателни мерки срещу високопоставените лица, тъй като именно те били и клиенти на Ньотлинг. Гьобелс решава тогава да запознае със случая лично Хитлер. Диктаторът заявил, че е \"потресен\", но все так разпоредил \"случаят да не се превръща в държавна афера\".   Министърът на правосъдието Ото Тирак бил натоварен да се заеме с въпроса и скоро докладвал, че аферата усилено се обсъжда сред берлинчаните и че в тази връзка открито се споменават имената на неколцина министри. Вътрешните тайни служби на СС - СД - представили доклади по случая, в които били цитирани думите на един работник: \"Ще накажат ли най-после големците, които са получавали от Ньотлинг шунка и салам?\".   С оглед на надигащото се недоволство правосъдният министър обещал да се заеме лично с разпита на обвиняемите, но обявил, че не е целесъобразно да се завежда наказателно дело срещу облажилите се клиенти и техните съпруги. По-добре щяло да бъде да им се наложат парични глоби. Бившите привилегировани клиенти на Ньотлинг така и не се явили на разговор със съдебния министър. Едни се извинявали със \"заболяване\"; други отговаряли разводнено на писмените запитвания и отхвърляли всички обвинения, прехвърляйки вината на доставчика и служителите.   В крайна сметка аферата приключила със самоубийството на търговеца Ньотлинг; след два несполучливи опита да си отнеме живота той се обесил на 9 май 1943 г. в следствения арест в Моабит. За подбраната му клиентела това е било и най-простото решение на случая. Само Гьобелс останал недоволен, защото \"това отприщва злостните слухове\". Месец по-късно министърът на пропагандата изтъква, че замесените в аферата големци са се отървали много леко. И е напълно прав. Хитлер явно не е имал интерес да разкрива връзкарския скандал сред елитните представители на своя режим.", "date": "2018.04.10", "title": "Лично Хитлер наредил да не се шуми около тази афера"}
{"url": "http://www.classa.bg/%D1%81%D0%B2%D1%8F%D1%82/item/380696-%D0%BC%D0%B0%D1%84%D0%B8%D1%8F%D1%82%D0%B0-%D0%B5-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%E2%80%93-%D0%BE%D1%81%D0%BE%D0%B1%D0%B5%D0%BD%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F%E2%80%9C", "text": "            В обширна статия вестник Ди Велт\" посочва, че \"Ндрангета\" действа активно в Източна Европа от 20 години насам. Тя е в състояние да оказва влияние и върху избори\", твърди прокурорът-антимафиот Никола Гратери от Калабрия. Според изданието, той е най-важният съдебен експерт по въпроса за международните контакти на мощната калабрийска мафия.     Още през 2008 година председателят на Комисията за борба с мафията в римския парламент Франческо Форджоне представя подробен доклад за международната експанзия на \"Ндрангета\". Калабриецът Форджоне дълго време е бил под полицейска закрила заради разкритията си и добре познава опасностите, свързани с тази навярно най-могъща престъпна организация в света. Той е и автор на книгата \"Износ на мафия\".     \"Организациите на италианската мафия отдавна са се настанали във всички страни на Източна Европа – преди всичко в България и Румъния\", казва Форджоне, цитиран от „Ди Велт\". Интересите на мафията са \"едни и същи навсякъде по света\", допълва експертът: \"Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\".   Гигантските парични суми от международната търговия с наркотици, оръжия и опасни отпадъци се влагали в сделки с недвижими имоти или на борсата - това е най-простият начин за пране на пари\", твърди Франческо Форджоне и допълва:   \"От нашите разследвания знаем, че мафията е замесена в скандалите за отровните отпадъци в Румъния и че е разпростряла пипалата си чак до Газпром\". Факт е например, че кланът „Казалези\" - една от най-успешните бандитски групировки на Камората - има консолидирани интереси в Румъния, а кланът на „Корлеоне\" беше замесен в скандали с нелегални отровни отпадъци.\"   В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне.   \"Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании\", казва италианският експерт.     Предполага се, че мафията направлява своя източноевропейски бизнес от територията на Германия, където нейните престъпни структури са пуснали корени от десетилетия насам. „Мафията навлезе едно време в Германия заедно с гастарбайтерите и дълго време остана незабелязана, защото властите в страната имаха достатъчно проблеми с други организации – например с могъщата руска мафия\", казва Форджоне и добавя: Едва след кървавата баня в Дуисбург през 2007 година, когато посред бял ден бяха застреляни шестима души пред едно заведение, германските власти започнаха да се вглеждат в структурите на италианската мафия.   \"Ндрангета\" направлява износа на наркотици през стратегическите холандски пристанища Ротердам и Антверпен и контролира своите подразделения в страните от Бенелюкс. Двама членове на клана „Странджо\" от Сан Лука в Калабрия, които бяха замесени в убийствата в Дуисбург, бяха арестувани в Ротердам и Брюксел.   Мафиотски убийства бяха извършени в Дуисбург през 2007 година     Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.   Форджоне твърди, че голяма част от любимите на германците италиански ресторанти са обвързани с босовете на калабрийската мафия. Вестник „Ди Велт\" отбелязва, че при специализираната акция на полицията през януари в Германия са били арестувани 11 членове на \"Ндрангета.   \"Много често въпросните италиански ресторанти се намират в подозрителна близост до правителствени сгради и съдилища\", казва още Форджоне.   Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора. Страните от Източна Европа, включително и членуващите в ЕС, често предлагали \"сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне.", "date": "2018.04.10", "title": "\"Мафията е в Източна Европа – особено в България и Румъния“"}
{"url": "http://www.classa.bg/%D1%81%D0%B2%D1%8F%D1%82/item/380697-%D0%B7%D0%B0%D1%89%D0%BE-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BB%D0%B8%D0%B4%D0%B5%D1%80%D0%B8-%D0%BA%D0%B0%D1%82%D0%BE-%D0%BE%D1%80%D0%B1%D0%B0%D0%BD", "text": "          Кое е общото между Ангела Меркел и Виктор Орбан? Само едно: и на двамата им предстои четвърти мандат във властта. В политическо отношение те не мелят заедно, а Орбан има едно сериозно предимство пред германската канцлерка: на него няма да му се налага да се съобразява с никакви коалиционни партньори. За това Меркел може само да му завижда.   Всъщност тя трябва да се страхува от него. Защото Орбанова Унгария е нещо като модел за отказ от либералния консенсус в Европа, установен след 1945 година. Неговата власт представлява демократично легитимирано еднопартийно управление - нещо средно между демокрация с дефекти и авторитарния стил на Путин и Ердоган. Орбан нарича това управление \"нелиберална демокрация\".     Орбанизмът съществува и извън пределите на 10-милионната държава. Управляващата в Полша партия \"Право и справедливост\" с всички сили подражава на унгарския си брат и политически близнак, Чехия и Словакия също не крият симпатиите си към унгарския модел за радикално преустройство на държавата. Четирите страни образуват Вишеградската група и образуват ядрото на съпротивата срещу Брюксел, когото те обвиняват в настойничество.   \"Учим се от него\", беше казал Ярослав Качински за Орбан още през 2016 година. Едва ли е имало други избори в някоя от по-малките страни-членки на ЕС в последните години, които да са били с подобно важно значение за отношенията между Западна и Източна Европа, както унгарските.   А войнственото предсказание на Оран само го потвърждава: 2018 щяла да бъде \"годината на големите битки\", прогнозира той. Сега 54-годишният унгарец явно се чувства призван да поведе нови битки срещу Брюксел.   Вавилонското неразбирателство между някои от старите и нови страни-членки на общността, е възел, труден за разплитане. Изтокът не разбира мултикултурния дух на Запада, камо ли пък да го приема. Погледнато от камбанарията на Запада пък, \"Фидес\" на Орбан и \"Право и справедливост\" на Качински са дяснопопулистки партии, които се държат непослушно и неблагодарно спрямо ЕС, макар да извличат от него само изгоди.   Едно е ясно: с Орбан е свързано най-голямото предизвикателство за ЕС в най-новата му история, започнала с източното разширяване. Орбан е пионерът на еднопартийното управление в ЕС, а в по-глобален мащаб се нарежда до новите защитници на т.нар. демократурата (демокрация плюс диктатура) като Путин, Тръмп, Ердоган. Всички те са естествени врагове на онова, което в продължение на десетилетия винаги е споявало Европа: демокрацията, свободата на мненията и печата, правовата държавност.     Ако победоносният ход на Оран в неговата страна е толкова голям, то е и защото консервативните партии в Европейския парламент безучастно наблюдават демонтажа на унгарската държава. Европейската народна партия (ЕНП), и най-вече най-голямата национална фракция вътре в нея - германските консерватори - се нуждаят от гласовете на евродепутатите от \"Фидес\", защото не желаят социалистите да получат превес в Европарламента. С други думи: ЕНП закриля Орбан по чисто лични подбуди, а дори и да му отправя някои вяли критики, те звучат крайно неправдоподобно. При това положение не е чудно, че партията на Орбан можеше да си позволи лукса да се яви на изборите без всякаква програма. Напълно достатъчно се оказа посланието \"Да защитим Унгария!\" – т.е. никакви бежанци.     Ако ЕС иска да реши вътрешната си криза, той трябва да се научи да разбира другите. Например това, че близкото минало на Източна Европа е коренно различно от това на Западна Европа. Склонността към авторитарно управление е много по-силно изразена в Полша, Унгария или Сърбия, където този управленски стил е познат от времената на социализма. Ако авторитаризмът там и днес отново е на мода, това е своего рода компенсация за наложения на тези държави идеологически отказ от национално-държавна идентичност до 1989 година.     Източноевропейските държави явно изпитват нуждата да наваксат онова национално развитие, което за изпуснали, преди да се почувстват готови да се претопят в европейското единство. А тяхната отбранителна позиция спрямо бежанците, при това -мюсюлмани, се обяснява чисто и просто с липсата на опит в отношенията с чужденци. Който е израснал в среда, напълно различна от тази в един Мюнхен, Копенхаген или Лион например, естествено има огромен проблем да приеме налаганата от Запада политическа коректност.   Но независимо от всичко това, договорът си е договор. Унгария се присъедини към ЕС, Полша - също. Това ги задължава да спазват правилата, които им бяха добре известни още преди да влязат в общността. Сега има нужда от посредничество – още преди страните от Западните Балкани да бъдат приети в ЕС. Защото те - почти без изключение - също симпатизират на Орбан и сие. ЕС го очакват нови главоболия!", "date": "2018.04.10", "title": "Защо източноевропейците харесват лидери като Орбан"}
{"url": "http://www.classa.bg/%D1%81%D0%B2%D1%8F%D1%82/item/380698-%D0%B1%D0%BE%D0%BC%D0%B1%D0%B0%D1%82%D0%B0-%D1%81%D1%8A%D1%81-%D0%B7%D0%B0%D0%BA%D1%8A%D1%81%D0%BD%D0%B8%D1%82%D0%B5%D0%BB-%D0%BD%D0%B0-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BC%D0%BE%D0%B6%D0%B5-%D1%81%D0%BA%D0%BE%D1%80%D0%BE-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5", "text": "Поучителната книга* на мозъчния тръст Cercle Turgot показва до каква степен задлъжнялостта на държавите разяжда като гангрена световната икономика без нито общественото мнение, нито политическите лидери наистина да са развълнувани. Бомбата със закъснител обаче може скоро да избухне.   Човек свиква с всичко. Тази година, например, се навършват точно 40 години, откакто държавата Франция има дефицит. И вляво, и вдясно, нито едно правителство не можа, не съумя или не поиска да скъса с една пристрастеност, която ни кара, бюджет след бюджет, да финансираме нашия икономически растеж с кредити. Между 1980 г. и сега френският държавен дълг се е увеличил от 20% до близо 100% от брутния вътрешен продукт (БВП). В обстановка на почти всеобщо безразличие.   Това всъщност е отличителна френска черта: независимо дали вали или духа вятър, дали сме в криза или в спокойни води, ние оставяме държавния дълг да набъбва със смайваща безгрижност. На практика нито в един момент и най-вече през период на икономически растеж, когато това упражнение би било по-лесно, не си задаваме истински въпроса за намаляването на нашата задлъжнялост. Над 2 трилиона евро дългове? И какво? Да, това е огромно число. Толкова огромно, че става абстрактно. Тогава го игнорираме и общественото мнение не се вълнува изобщо от него. Живеем от толкова дълго време в ситуация на свръхзадлъжнялост без да ни се случи нищо сериозно. Защо тогава да се тревожим? Следователно дългът няма тежест на избори. Това го превръща в един толкова лесен за използване лост.   Нека обаче бъдем честни: Франция не е единствената икономика, направлявана от дълг. Небрежността на лидерите - политически и икономически - се състои в това да живеем на кредит без да се тревожим за щетите, причинени на следващите поколения, е поведение, характерно за голяма част от света.   Това е основната тема на колективния труд, публикуван този месец от френския мозъчен тръст Cercle Turgot, специализиран във финансовите анализи. Този институт има на първо място заслугата да припомни няколко поучителни числа. Първичният държавен дълг на развитите и развиващите се страни възлиза днес на 200 трилиона долара, т. е. три пъти световния БВП, ни обръща внимание Жан-Жак Плюшар. Нещо, което показва, че, в известен смисъл, в тази област кейнсианците са спечелили битката на идеите срещу либералите. Първите са на мнение, че “задлъжняването на държавата допринася за икономическото развитие на нацията”, а вторите го упрекват, че “отклонява частните спестявания от продуктивните инвестиции”, а оттам и от създаването на работни места.   Световната пристрастеност към дълговете е просто доктринален въпрос. За това свидетелства примерът на Съединените щати. Дори в страната на необуздания либерализъм задлъжняването е втора природа и то от дълго време, ни припомня Жан-Клод Грюфа. Първото федерално правителство след приетата през 1789 г. конституция поема управлението на държавата с дълг, който вече достига 30% от БВП. Ситуация, предизвикана от невъзможността по онова време за повишаване на данъците в една все още разпокъсана страна.   В наши дни това културно наследство остава ясен знак за американския начин на мислене. Под ефекта на понижаванията на данъците, плановете за съживяване на икономиката и увеличаването на военните разходи, дългът не спря да нараства, достигайки от 3,3 трилиона долара през 2001 г. до главозамайващото равнище от 20 трилиона долара. И подобно на предшествениците си президентът Доналд Тръмп не изрази в нито един момент намерение да се заеме с този проблем.   Несъмнено има нещо по-смайващо в този исторически преглед на световните дългове, направен от Cercle Turgot. Въпреки че бяха измислени голям брой мерки, така че равнището на дълга да стане устойчиво, не бе направено нищо, или почти нищо, за неговото сериозно намаляване. При постепенното му надуване и предизвиканите от него кризи в Азия през 1997 година Аржентина осем пъти изпада в неплатежоспособност, а съвсем неотдавна, през 2010 година, в Гърция прекомерните дългове доведоха до международни стандарти за мерки за икономии и бюджетна дисциплина за засегнатите страни (Вашингтонският консенсус от 90-те години на миналия век). Но до нищо, което да може да възпрепятства изключително голямото увеличаване на дълговете.   Кулминацията на това почти отричане на проблема бе достигната след кризата от 2008 година. С масивно изкупуване на държавни облигации големите централни банки по света, първо Управлението за федерален резерв в САЩ, след това Европейската централна банка, се заеха да печатат пари, за да облекчат в огромна степен реалната цена на суверенните дългове на държавите, предизвиквайки понижаване на лихвените проценти.   Този паричен буфер изигра ролята на временно обезболяващо за държавните бюджети срещу гигантския световен дълг. Той освен това вдигна всяка забрана, ако изобщо е съществувала още такава, за продължаване на надпреварата в задлъжняването. Какво ще се случи, когато лихвените проценти в крайна сметка се повишат? И с какви механизми все още ще разполагат властите, за да спрат евентуална нова криза, при условие че изглежда всички оръжия вече са били използвани? Тази книга има заслугата да зададе ясни очертания на дебатите.  ", "date": "2018.04.10", "title": "Бомбата със закъснител на дълговете може скоро да избухне"}
{"url": "http://www.classa.bg/%D1%81%D0%B2%D1%8F%D1%82/item/380699-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D1%84%D0%B5%D0%B9%D1%81%D0%B1%D1%83%D0%BA-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%B1%D0%BE%D1%80%D1%81%D0%BE%D0%B2%D0%B0-%D1%81%D0%BF%D0%B5%D0%BA%D1%83%D0%BB%D0%B0-%D1%80%D0%B5%D0%B0%D0%BB%D0%BD%D0%B8-%D0%BB%D0%B8-%D1%81%D0%B0-%D1%81%D1%82%D1%80%D0%B0%D1%85%D0%BE%D0%B2%D0%B5%D1%82%D0%B5-%D0%BC%D1%80%D0%B5%D0%B6%D0%B0%D1%82%D0%B0-%D0%B5-%D0%B1%D0%B5%D0%B7-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82", "text": "Акциите на Фейсбук тръгнаха нагоре, след успокояващо изказване на Марк Цукърбърг в края на миналата седмица, че скандалът с „Кеймбридж Аналитика” не е оказал забележимо въздействие на поведението на потребителите.   Днес Цукърбърг дава показания пред сенатска комисия за евентуални нарушения на неговата платформа. Но каквито и да са показанията и въпросите на сенаторите, акциите дори да се поколебаят днес, по-късно отново ще продължат нагоре. Защото засега Фейсбук няма сериозна конкуренция. Гугъл има аналогична платформа, която не можа да спечели и малък процент от над двата милиарда потребители на Фейсбук.          Други социални мрежи като Инстаграм също са далеч от обхвата на Фейсбук, макар да са привлекателни за по-младата аудитория. Освен това компанията на Цукърбърг купи Инстаграм и го направи лесно съвместим с Фейсбук. От 16 март, когато беше раздухан скандал с изтичане на данни на потребители на Фейсбук, допреди седмица   от пазарната си капитализация и тя слезе до около 442 млрд. долара. Това всъщност е нивото, на което беше стойността на Фейсбук само преди по-малко от година (виж графиката).   Преди началото на скандала пазарната капитализация на Фейсбук е била близо 540 млрд. долара. Акциите на компанията се обезцениха с 16-17 процента за месец. Една след друга се редуваха публикации, в които се съобщаваше за похитени лични данни на 50 млн. потребители, после числото беше увеличено на 87 млн., след това последва медийна вълна, че приложения измъкват от Фейсбук телефоните на потребителите и т. н. След всички събщения в медиите, акциите на Фейсбук последователно слизаха надолу. Няколко рекламодатели се отказаха временно да работят с Фейсбук, но не последва голям отлив.   За ден в края на изминалата седмица акциите на Фейсбук се покачиха с над 4% после леко върнаха. Само от това покачване някои хеджфондове и дилъри, търгуващи с деривати, са направили милиарди. Още по-голяма печалба тепърва предстои. Инвеститори са купили изгодно на ниска цена акции от Фейсбук, а спекулантите с деривати има да печелят още много от това пазарно пропадане.   Дали тази борсова ситуация не е резултат на съзнателна манипулация и   на страхове от злоупотреба с лични данни? Тъй като хората са силно чувствителни на тази тема и за своята сигурност в интернет, много лесно могат да бъдат уплашени. Преди близо една година британските вестници „Обзървър” и „Гърдиън” публикуваха голямо разследване за „Кеймбридж Аналитика”, със същите разкрития, както от преди месец (виж  ). Но тогава не последва сериозна медийна вълна, всичко затихна. Сега се стигна до лавина от новини и публикации в медиите, която създаде невиждана борсова ситуация с обезценяването на акциите на Фейсбук. Появи се и кампанията #DeleteFacebook, подобна на кампанията MeToo, изобличаваща сексуални посегателства сред известни личности. Шега-майтап, но параноята около Фейсбук не можа да достигне чак такива мащаби, каквито стигнаха признанията, че някой презди 10 или 20 години правил неприлично предложения на някоя актриса или я докоснал по коляното.   Вълненията около Фейсбук, обаче, се основават на нагласи у част от обществото, която не може да приеме, че изборът на Тръмп е реален и си го обяснява с намесата на Москва и с манипулации чрез социалните мрежи. По същия начин мнозина не искат да повярват, че референдумът за Брекзит е с реален резултат и също го обясняват с някакви фокуси чрез таргетиране, основано на данни за потребителите. Всеки предизборен щаб, обаче, ползва таргетиране, което не е от вчера на въоръжение в такива кампании.   „Смятам, че „Кеймбридж Аналитика” се опита да продаде магия, но те можеха да навредят на кампанията (на Тръмп). Твърдяха, че това е изключително точно… Но в действителност не е така. …Точността на тези данни е изключително преувеличена… Микротаргетинг на избирателите не би могъл да обърне резултата от изборите” – това казва пред британското Радио 4 Александър Коган, ученият от университета Кеймбридж, създател на приложението, с което „Кеймбридж Аналитика” е събирала данни от Фейсбук. Яростните противници на Тръмп и Брекзит, обаче, няма да престанат да вярват, че тези избори и референдум са спечелени с манипулации.   В основата на страховете на хората от Фейсбук лежи и друго недоразумение – всички данни, ползвани от „Кейбридж Аналитика” са измъкнати с тест, създаден от гореспоменатия учен, който потребители са си правили доброволно и са се съгласили приложението да ползва данните им от публичния профил. Тоест – потребителите априори при регистрацията си във Фейсбук са избрали   след това сами са ги предоставили. Но например повечето потребители не разкриват във Фейсбук годината си на раждане. И тази „лична данна” е добре опазена.   Подобно е и с личния телефон – който иска може да го направи достъпен за приятели или за определени хора, или за всички. Или въобще да не го вписва в профила си във Фейсбук. Но щом веднъж го е вписал, ако е достъпен за приятели, различни програми като Вайбър изтеглят телефоните на приятелския ти кръг от Фейсбук и правят възможна връзката. Това беше представено в медиите като „Фейсбук е предоставил телефонните номера на милиони потребители…” И тази новина свали допълнително акциите на компанията.   Така се развива една голяма борсова игра, от която някои ще спечелят милиарди, включително акционери на Фейсбук, които предвидливо са изкупили още акции, когато цената им спадна с близо една пета.   Всички вълнения с данните във Фейсбук приличат на детска сръдня. Фейсбук по принцип е място за себепоказване, за селфита, за лични откровения. И се получава нещо като – някой се показва, пък се сърди защо го виждат.", "date": "2018.04.10", "title": "Скандалът с Фейсбук прилича на борсова спекула. Реални ли са страховете? Мрежата е без конкурент"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380687-%D0%BD%D0%B0%D0%B9-%D1%81%D1%8A%D0%B1%D0%BB%D0%B0%D0%B7%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D1%82%D0%B2-%D0%B2%D0%BE%D0%B4%D0%B5%D1%89%D0%B8", "text": "Те са умни, красиви, чаровни и много привлекателни. Влизат в дома на зрителите си ежедневно и те ги познават почти като свои близки. Да, това са любимите жени телевизионни водещи, които се усмихват мило, но и са доста сексапилни. България може да се похвали с много красиви лица, които виждаме на малкия екран, но светът също има какво да ни покаже по въпроса.    Сред страните, източник на приличен брой съблазнителни тв-водещи, са Испания, Италия и държавите от Латинска Америка. Към списъка можем да прибавим САЩ, Англия и Скандинавия, но съседните на България страни не са за пренебрегване. Повечето от тези момичета съобщават новините, но сред тях има и модератори на риалити шоута, такива, които казват късметийските числа от лотариите и не една и две спортни журналистки.      Нещо повече, голям процент от тях далеч не са просто красиви и симпатично глуповати, и успехите в кариерите им, плод на труд и амбиции, са прекрасно доказателство за това. Вижте 11 от най-сексапилните телевизионни водещи, които радват зрителите от малкия екран.   Лаура Уитмор, Ирландия/ Англия      Лаура започва кариерата си от MTV Europe, следва шоу, което търси таланти по RTE Two, а в момента води риалити за оцеляване Survival of the Fittest по английската ITV2. Живее в Лондон и освен като телевизионна водеща се изявява и като модел и има защо.    Габриела Кристеа, Румъния      Габриела дебютира на малкия екран още през 1994-а, когато е само на 19 години, когато е водеща на годишното издание на Евровизия. След това започва в сутрешния блок на Tele7, което й печели още по-голяма популярност в Румъния. В момента се е ориентирала по-скоро към продуцентска кариера, която съчетава с майчинството.    Патрисия Конде, Испания       Патрисия също е от жените, които не се ограничават само в едно поприще. Преди да стане телевизионна водеща, тя е тийнейджър модел, започва да се снима още на 14 години. През 1999-а се пробва в конкурса Мис Испания. Оттам тя попада като репортер в телевизията и кариерата й тръгва нагоре.    Александра Обрадович, Сърбия      Формулата \"Млада и секси жена води лотария\" работи доста добре в съседна Сърбия. Александра Обрадович съобщава от екрана победителите от тотото, ако някой въобще следи числата, докато тя е там.    Кристина Доченау, Румъния       Още една румънска красавица намира мястото си в този списък. Всъщност сексапилната блондинка от снимката води новинарска емисия.    Ана Мария Пикасо, Перу       Пикасо е завършила журналистика в Остин, Тексас. След това започва като водеща на вечерните новини в Далас, където прекарва една година преди да спечели стипендия и да замине за Мексико. Оттам се връща в родната Лима, където става водеща в един от перуанските спортни канали.   Дейзи Фуентес, Куба/ Америка/ Испания       Още в колежа Дейзи е наета да води новините от 18 и от 23 часа по един от каналите на мрежата на Telemundo. После се присъединява към екипа на американското MTV и става първата им водеща от латиноамерикански произход. Следват риалити шоута, конкурси и телевизионни сериали.        Енки се явява на кастинг за водеща на новините по албанска телевизия. Уловката е, че съвсем умишлено пропуска да си сложи риза под сакото. Продуцентите са толкова впечатлени, че я наемат веднага. Защо ли...         Надин редовно попада в класациите на най-красивите жени в Ливан. Някои я наричат \"ливанската Адриана Лима\", но тя всъщност е водеща на новините.       Чариса започва кариерата си в телевизиите като репортер, но преминава като ко-водещ на предаването Sportsnation по спортния канал ESPN и във Fox Sports Live по Fox Sports. Ролята на Томпсън е на модератор, който говори с бивши атлети по горещите теми от деня.         Мелиса завършва журналистика в Гренобъл, след което завършва магистратура – аудио-визуална журналистика, отново там. Големият пробив в телевизията идва, когато става водещ на предаване за пътувания по TF1. После прави още една крачка напред като отива в телевизия M6, където е едновременно редактор и водеща. През 2007-а е обявена за най-красивата французойка от мъжкото списание FHM.", "date": "2018.04.10", "title": "Най-съблазнителните тв водещи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380688-%D1%82%D0%B5%D0%BD%D0%B8%D1%81%D1%8A%D1%82-%D1%81%D0%B8-%D0%B8%D0%BC%D0%B0-%D0%BD%D0%BE%D0%B2-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB", "text": "Тенисът си има своя нов секссимвол! Тя се казва Фани Щолар и е унгарка.   Красивата блондинка е на 19 години, а според анализаторите освен, че е красива и доста секси, има качествата да бъде новата звезда на световния тенис.   Ако пък не й провърви в любимата игра на милиони, безспорно младата унгарка може да се пробва на модния подиум...   Наскоро Щолар отстрани световната №23 Йохана Конта на квалификациите на турнира в Чарлстън с 6:3, 6:4.                                  ", "date": "2018.04.10", "title": "Тенисът си има нов секссимвол!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380689-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8-%D0%B7%D0%B0%D0%B9%D1%87%D0%B5%D1%82%D0%B0-%D0%B2-%D1%81%D1%82%D0%B8%D0%BB%D0%B0-%D0%BD%D0%B0", "text": "Тази година Великден бе отбелязан на Запад на 1 април. И страниците в Инстаграм на звездите вече са пъстри със снимикитематични костюми.    Някои традиционно посвещават времето на семейството си, други просто са публикували мили снимки. Но имаше и такива, за които празникът стана повод за еротични фотосесии.    Цяла плеяда звезди - Майли Сайръс, Паскал Креймър, Рита Ора, Обри О'Дей, Парис Хилтън и Амбър Търнър - всички те явно са объркали великденския заек с този на Плейбой и са публикували съответните горещи снимки.    Някои от потребителите изразиха недоволство, а други - напротив, веднага изказаха възхищението си.     Певицата си направи фотосесия в доста разголен костюм в палава фотография с великденско зайче, което я удря по дупето.       Актрисата Паскал Креймър демонстрира тяло без бельо и без никакви, ама никакви дрехи, освен ушичките на зайчето от Плейбой и солидна доза шоколад.    Рита Ора Рита       Ора се появи в странен наряд по гащички, облизвайки великденско шоколадово яйце.      Певицата дори не е положила усилия да се маскира.         Богаташката предлага два варианта със снимките си - единият мил, другият развратен.         Списъкът е затворен с още едно горещо момиче, за което религиозният празник също е станал повод да демонстрира фигурата си.", "date": "2018.04.10", "title": "Великденски зайчета в стила на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380690-m%D1%8A%D0%B6%D0%B5%D1%82%D0%B5-%D1%81%D1%8A%D1%89%D0%BE-%D0%BE%D0%B1%D0%B8%D1%87%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D0%B4%D1%87%D0%B8%D0%BD%D1%8F%D0%B2%D0%B0%D0%BD%D0%B8-%D0%B2-%D1%81%D0%B5%D0%BA%D1%81%D0%B0", "text": "В последните години, благодарение на поредицата \"50 нюанса\", все по-често се говори за доминацията на мъжа над жената в интимен план. Ако Крисчън Грей е богат, успял, егоцентричен и с извратени фантазии, то не всички мъже са като него.    И тук идва въпросът какво искат те? Оказва се, че мъжете всъщност предпочитат да бъдат подчинявани в леглото, отколкото те да доминират. Това не е особена изненада, защото за строгата господарка сe носят митове и легенди отдавна.      Но ето и малко научи факти: Според различни изследвания, много хора имат садомазохистични импулси, но в повечето случаи те биват потискани, защото не се смятат за приемливи. Обичайно приетото мнение е, че мъжете са активните в секса, а жените приемат пасивната роля.    Именно това води до по-чести фантазии от страна на мъжкия пол, в които е в подчинена роля. Просто тя е противоположна на стереотипите, което я прави така примамлива. Доказано е също, че доминирането води до разпалване на повече страст у жените.      Тя вади на показ тайните им садомазохистични желания. Така че, ако мъжът позволи да бъде контролиран, няма да съжалява от крайния резултат.      От друга страна, когато мъжът не е зает със задачата да задоволява половинката, а тя сама се справя доста добре с нея, той може да се отпусне много повече и да изпита удоволствие, което иначе би му останало чуждо.      Жената пък има възможност да прави всичко, което й носи удоволствие. И, след едно подобно показно, на мъжа ще му е много по-лесно да я довежда до финалната точка - точно по начина, по който тя желае.    Ако мъжът успява умело да сменя ролите си в секса и не се притеснява от експерименти, това ще го направи истински гуру в любовните игри. Но е важно да се знае, че позицията на подчинен не е равносилна на поза \"дърво\".    Поддържането на сексуалното напрежение чрез думи и реакции е от съществено значение за жената. Когато тя доминира, няма нужда да си представяме сцени с белезници, бичове и всякакви BDSM атрибути. Разбира се, ако нямате нищо против тях, те са добре дошли за разнообразяване на сексуалния живот. Друго доста закоравяло твърдение е, че на мъжа все му се прави секс, а жената все я боли главата. Но нещата въобще не стоят така.    Понякога просто мъжете копнеят партньорката да поеме инициативата и да покаже колко ги иска. После - няколко минути в поза \"ездачка\", и всичко е по план! Сред най-разпространените фантазии на мъжете в доминирана позиция са: влизане в различни роли; преструване, че току-що се запознавате, секси бельо и кожени дрехи; слугуване.", "date": "2018.04.10", "title": "Mъжете също обичат да бъдат подчинявани в секса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380691-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B0%D0%BF%D1%80%D0%B8%D0%BB", "text": "Денят е по-благоприятен за справяне с домашните задължения, отколкото с активна работа. Ще имате шанс, да срещнете човек, който ще стане ваш спътник в живота. Само не започвайте веднага с интимни отношения, в противен случай това ще доведе до раздяла. За да съхраните здравето си, трябва да преразгледате начина си на хранене. ТЕЛЕЦ ( 21 април - 21 май )  Трябва да се вглъбите в себе си, за да разкриете причината за честите кавги с любимия човек. Не преследвайте онова, което е недостъпно. В противен случай, ще загубите повече, отколкото може да понесете. Енергийният ви баланс е намален, така че любовните увлечения, оставете за друго време. Вечерта е подходяща за културен отдих. БЛИЗНАЦИ ( 22 май - 21 Юни ) Днес, трябва да слушате интуицията си, ако ситуацията с близките влезе в задънена улица. Толкова ревниво се захващате с проблемите в дома, че пропускате много важни аспекти. Финансовата ситуация, ще е доста благоприятна, ако гледате на нея оптимистично. Вечерта, може да ви върнат пари или да ви платят прилична сума за по-рано свършена работа.   РАК ( 22 юни - 23 юли ) Животът около вас, ще ври и кипи с най-непредсказуеми събития. Обаче ако бързате и насилвате нещата, всички стремежи и мечти, ще бъдат напразни. В работата, ще ви пречи самоувереността. Може да влезете в спор с колега, от който изцяло зависи изхода от ситуацията. Вземете това в предвид. ЛЪВ ( 24 юли - 23 август ) Препоръчително е, да преодолеете недоверието и раздразнителността, ако се налага да изяснявате отношенията си с роднини. Дори всичко да се обърка и да не става както искате, съдбата не може да излъжете. Изчакайте за точния момент. В любовната сфера, не трябва да разчитате на меркантилни интереси, а на искрени чувства. ДЕВА ( 24-ти август - 23 септември ) Трябва да запазите недоволството си от възникващите ситуации за себе си. В противен случай всичко това, ще доведе до кавги не само с близки хора, но и до вътрешни конфликти. При финансови затруднения, може да разчитате на приятели и да не влизате в дългове. От дълго пътуване със собствен транспорт, се откажете - има вероятност от аварии. ВЕЗНИ( 24 септември - 23 октомври) Не се препоръчва да влизате в конфликти, за да съхраните спокойна средата в семейството и екипа. Вие сте твърде агресивно настроени, дори и към тези, които са ви верни. Ценна информация за ново работно място, ще ви отвори очите за много неща. Грешките в любовта ще ви струват скъпо, така че е по-добре да отмените назначената среща. Ще трябва да направите някои компромис, по-отношение на роднини и приятели. Но точно така, ще може да разрешите всички въпроси, които ви пречат на мирното съжителство с околните. Пред фалит ще се окажат тези, който не знят мярка при покупки, изкушения и собствени илюзии. Бъдете по-внимателни на пътя.   СТРЕЛЕЦ ( 23 Ноември - 21 Декември ) Възможно е бързо решение на дългогодишен личен проблем. Ще получите необичайна оферта или подарък от човек, на който симпатизирате. По-добре е да се въздържате от грандиозни покупки, особено ако трябва да спестявате всеки лев. От любимия човек, не искайте невъзможното, ако не искате да останете сами. КОЗИРОГ (22 Декември - 20 януари ) Може да избегнете проблеми и капризи, от страна на партньора си, ако сте по-меки в комуникацията. Не се огорчавайте, ако в работата нещо не стане, така както сте планирали. След обед, може да бъдете изпратени в командировка или да ви дадат нови задачи. Вечерта ще се насладите на приятно събитие, свързано със семейството или приятелите.  ВОДОЛЕЙ ( 21 януари -  19  февруари ) Очаква ви не само страст и романтика в любовта, но и горчиви разочарования. Ако се страхувате, че ще изглеждате смешно в някоя ситуация, по-добре планирайте действията си предварително. В работата, се съсредоточете върху минали проекти, а в ежедневието решете проблемите, които отдавна ви тревожат. Вечерта, ще намерите практично приложение на творческите си фантазии.   РИБИ ( 20 февруари - 20 март ) Препоръчително е да отмените всички бизнес преговори и договори и да преразгледате отново условията за сътрудничество. Един добър ден, за общуване с близките хора в спокойна и комфортна обстановка. Повече се разхождайте, ако времето позволява. Като укрепите физическото си здраве и емоционалното ще бъде на ниво.", "date": "2018.04.10", "title": "Дневен хороскоп 10 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380692-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B8-%D0%BF%D0%B5%D1%82%D0%BD%D0%BE%D1%82%D0%BE-%D0%B4%D1%81", "text": "          Тъкмо бях приет в университета, когато за пръв път опитаха да ме вербуват. Един другар дойде вкъщи и ми каза, че искат да ме пренасочат към арабска филология, след което щели да ме пращат по света. Започнах да бръщолевя, че искам да се занимавам с литература - и така проведохме дълъг разговор за късия разказ и романната форма. Вторият път беше десетина години по-късно, а похватът - новаторски. Получих писмо по пощата, в което пишеше горе-долу следното: Във връзка с Вашата молба за постъпване на работа, моля явете се еди къде си, лейтенант еди кой си. Вече бях женен и една цяла безсънна нощ трябваше да обяснявам на жена си, че никакви молби не съм подавал и изобщо нямам представа за какво става дума. На сутринта събрах смелост и се обадих на въпросния офицер, който ми обясни: „Това беше един начин да Ви поканим на работа\".   С това #MeToo* не опитвам да си припиша добродетел - правил съм компромиси като всеки, преминал през онова време, като при това съм живял в по-добри условия от повечето семейства и затова ми е било по-лесно. Просто се надявам, че ако някой от тия двама глупци пусне в обращение разговора ми за късия разказ или писмото-уловка, това няма да бъде лепнато върху мен завинаги. Надявам се, че ще има хора, които ще се опитат да разберат живота ми в цялост, към какво съм се стремил, къде съм грешил, къде съм отстоявал принципи.   Поводът да говоря това е избликът на страсти около папките на ДС, посветени на Юлия Кръстева. Вече ме обвиниха, че не съм специалист по досиетата - да, не съм, говоря от житейски опит и здрав разум.   Това, което прочетохме, е неуспешен опит за разработка, приложени са разговори по теми, свързани с френската политическа действителност, биографични справки, интервю за „Нувел обсерватьор\", та дори протест на Кръстева и съпруга ѝ заради това, че българските власти не пускат родителите ѝ да видят внука си. Върху цялото това безсмислие е залепено едно магическо агентурно име и ето, че глобалният скандал е готов. Научих, че преди време имало дори фикционален роман, където Кръстева е обрисувана като агент, който ликвидира своя учител - семиотика Ролан Барт. Забавно до едно време, но после - истински страшно. Защото става дума за международно опозоряване на един от най-известните българи. Битка с младежкия ѝ маоизъм, със сложните психоаналитични идеи? Стягане на поотпусналия се антикомунистически фронт? Или просто завист към успелия сънародник?   Затова тук призовавам към разбиране - умение, което в епохата на Туитър май започваме да губим. Формализмът на „картончетата\" нанесе сериозна вреда не само на отделни хора, но и на самия дебат за комунистическото минало. Той се превърна в някакъв тъп шлагер, който журналистите подхващат, когато няма други теми.   Юлия Кръстева   В най-общи линии обвинението срещу Кръстева гласи, че била получила стипендия да замине за Франция. С други думи: не е била никакъв борец, а човек на режима. Лично аз не съм срещал текстове, в които тя да се изкарва дисидент. Знаем, че преди да замине, е сътрудничила на Комсомола, имала е някаква лична близост там, която ѝ е помогнала. Който е живял по онова време, вероятно помни принципа на заложниците: някой високопоставен гарантира за теб, а ти се чувстваш задължен да не правиш много резки движения, за да не му навредиш. Даваме си сметка също така, че тя оставя семейство в България. Защо не е напсувала вербовчиците, защо си е говорила с тях? Ами затова. По същата причина, поради която аз разговарях тогава за литературните жанрове.   Ако опитаме да разберем цялостно ситуацията, вероятно ще се запитаме защо ѝ е притрябвало тъкмо на нея - попаднала в най-престижния интелектуален кръг, омъжена за богат писател, добила международна слава - да сътрудничи на едни такива загубени служби. Какво - да не би да са ѝ плащали? И ако наистина им се е продала, защо не е стъпвала в България до посещението на Митеран през 1989 година, когато най-после посмява да посети болния си баща под „чадъра\" на височайшето посещение. Върхът на всичко е аргументът „досието е прочистено\". Защо, от кого - за президент на България ли се е готвила? Липсата на доказателства като доказателство срещу човека. Какво друго да очакваме, когато работата на паметта попадне в ръцете на ченгета?     Някои смятат, че формализмът на Комисията по досиетата може да се излекува с пълно отваряне на архивите - да чете кой каквото иска. Както казваше Горбачов - да лекуваме недостатъците на социализма с повече социализъм. Не, лавината от папки и картончета рискува да задълбочи този проблем: през ден някоя медия ще изважда нова вкусна историйка за известен човек, за да си вдига тиража, докато накрая комунизмът окончателно се превърне във фентъзи сериал. Това е работа, с която трябва да се захванат специалисти. Специалисти, които да тълкуват, да събират информация от различни канали, да работят професионално с архиви, спомени, интервюта. Институтът за близкото минало, създаден от проф. Знеполски, прави нещо такова вече от години, а учените, работещи там, едва ли могат да бъдат заподозрени в симпатии към стария режим.     Не, не съм против огласяването на това трудно минало, но ми се иска това да не се прави формално, а с разбиране и с усет за цялостния исторически процес. Хубаво е например да знаем, че някой е бил сътрудник на службите, ако този човек се опитва да се впише в новия демократичен свят с ореола на дисидент. Много пъти сравняваха покойния Богдан Богданов с Юлия Кръстева, но неговият случай е съвсем различен.    Кръстева няма никакви амбиции в България, докато проф. Богданов влезе в 1990-те като автентичен антикомунист, което определено тласна кариерата му - от посланик, през шеф на „Отворено общество\", до създател на Нов български университет. Не е лошо да има яснота, когато един сътрудник като г-н Каракачанов става натовски министър на отбраната. Когато някакъв бизнесмен изведнъж приватизира държавни активи с незнайно какви пари. Някой навредил на някого, съсипал му живота. Подобни случаи изискват спокойна интерпретация, а не сензации.  ", "date": "2018.04.10", "title": "Юлия Кръстева и петното ДС"}
{"url": "http://www.classa.bg/%D1%81%D0%B2%D1%8F%D1%82/item/380693-%D1%80%D1%83%D1%81%D0%B8%D1%8F-%D0%BD%D0%BE%D1%81%D0%B8-%D0%B2%D0%B8%D0%BD%D0%B0-%D0%B7%D0%B0-%D0%B7%D0%B2%D0%B5%D1%80%D1%81%D1%82%D0%B2%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "          Сирийският режим може да разчита на своя съюзник Русия: каквито и престъпления да извършат войските на Асад срещу цивилното население, оправданието от Москва идва начаса.      Последните новини за използването на химическо оръжие, кадрите с отровени деца - според официалната руска позиция, всичко това били „провокации\" в подкрепа на терористите, които служели за оправдание на нови военни удари от страна на чуждестранните сили. И не се забелязват никакви опити да се въздейства върху режима на Асад, за да бъде отклонен от безскрупулния му курс.   Ето защо руското ръководство носи голяма част от вината за престъпленията срещу сирийския народ. Разбира се, друг е въпросът дали Асад изобщо би се вслушал, ако руското правителство се опита да го озапти. Защото той добре знае, че новото влияние на Русия в Близкия изток зависи пряко от неговото оставане на власт. А има и друго: последният шанс за озаптяването на Асад навярно беше пропуснат още преди няколко години, когато Западът наблюдаваше пасивно как сирийските войски прекрачваха една подир друга червените линии.  ", "date": "2018.04.10", "title": "Русия носи вина за зверствата в Сирия"}
{"url": "http://www.classa.bg/%D1%81%D0%B2%D1%8F%D1%82/item/380694-%D0%B2%D0%BE%D0%B9%D0%BD%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D0%B5%D0%B4%D0%BD%D0%B0-%D0%B3%D0%BE%D0%BB%D1%8F%D0%BC%D0%B0-%D0%BB%D1%8A%D0%B6%D0%B0", "text": "          Близо три седмици след началото на предвожданата от САЩ инвазия в Ирак светът става свидетел на събарянето на статуята на Саддам Хюсеин в центъра на Багдад. Но и до днес, цели 15 години по-късно, все още не знаем отговорите на много въпроси. Например колко точно са жертвите на тази война. И на хаоса, който тя остави след себе си.     Според различните преценки, жертвите на войната в Ирак са между 150 000 и половин милион. А според някои източници, броят им е дори значително по-висок: още през 2006 година специализираното медицинско издание \"Lancet\" стига до извода, че \"допълнителните жертви\" на тази война са най-малко 650 000. При изчисленията си изданието взима предвид и последствията от разрушената инфрастрактура и от тоталния колапс на здравеопазването.   Едно обаче знаем със сигурност - че тази война беше построена изцяло върху лъжи. На 5 февруари 2003 година, шест седмици преди инвазията в Ирак, тогавашният американски държавен секретар Колин Пауъл държи 76-минутна реч пред Съвета за сигурност на ООН, в която уверява света, че Саддам Хюсен притежава биологически и химически оръжия за масово унищожение. И че режимът в Багдад опитва да се сдобие и с ядрено оръжие. Няколко години по-късно самият Колин Пауъл определя тази реч като \"позорно петно\" в неговата кариера.   Още по-тежко звучи обвинението на Рей МакГавърн, който е работил 27 години за ЦРУ: \"Секретните информации не просто бяха неверни - те бяха фалшифицирани\", казва ветеранът пред ДВ. Да припомним, че съществена част от тогавашната аргументация на Колин Пауъл се базира на разузнавателни данни, предоставени на американците от Германия.   Ключова роля в цялата история играе иракският химик Рафид Ахмед Алуан, който през 1999 година пристига в Германия като бежанец. Германското външно разузнаване BND го подлага на разпити - с надеждата да извлече полезна иформация за оръжията на Саддам Хюсеин. Но Алуан бързо разбира, че колкото повече информация подава, толкова повече получава в замяна - пари, германски паспорт, собствено жилище.   Лъжите на Алуан лъсват чак когато BND влиза в следите на бившия му началник. Германските служби веднага информират американските си партньори, но след атентатите от 11 септември 2001 следата отново става гореща. Десет години по-късно, през 2011, германският \"Ди Велт\" излиза със следната информация: според сведения на бившия шеф на германското външно разузнаване Аугуст Ханинг, през 2001 американците отправят искане към германците да декларират писмено, че свидетелствата на иракския химик отговарят на истината. Ханинг отказва и изпраща на шефа на ЦРУ Джордж Тенет становище, в което се казва, че тъй като до момента нито един друг източник не е потвърдил събраната информация, данните не могат да бъдат класифицирани като надеждни.   Въпреки това свидетелствата на иракския химик залягат в основата на аргументацията на Колин Пауъл. От което следва, че администрацията на 43-тия американски президент Джордж Буш очевидно е искала тази война. По повод 15-та годишнина от инвазията в Ирак бившият генерален секретар на НАТО Хавиер Солана припомни, че веднага след избирането си през 2000 година Буш посочва именно Ирак като един от двата си приоритета в областта на сигурността.   2004 година: Тони Блеър по време на среща с британски войници край Басра в Ирак   Следващата важна задача на американците е да убедят британските си съюзници. На среща при тогавашния премиер Тони Блеър, проведена на 23 юли 2002 година, шефът на британското външно разузнаване Ричард Диърлав докладва за поверителен разговор с директора на ЦРУ Джордж Тенет, от който станало ясно, че инвазията в Ирак е неизбежна.    На което тогавашният британски външен министър Джак Стро отвръща, че няма достатъчно доказателства, че Саддам не заплашва нито един от съседите си и че той едва ли притежава повече оръжия за масово унищожение от Либия, Северна Корея или Иран. На военния вариант категорично се противопоставя и британският главен прокурор Лорд Голдсмит, който по време на въпросната среща казва следното: \"Желанието за смяна на режима не дава правно основание за военна операция\". Но премиерът Тони Блеър игнорира всички тези аргументи и в крайна сметка въвлича страната си в иракската война - в името на \"особените отношения\" със САЩ.   Официално Берлин е против тази война - тогавашният канцлер Герхад Шрьодер казва \"не\" на инвазията, което му донася победа на изборите през 2002 година. И въпреки това Бундесверът участва в иракската война: Германия предоставя пилоти и поема охраната на американските военни бази, което позволява на американците да хвърлят повече сили във войната.    Бундесверът се ангажира и с логистична подкрепа, казва за ДВ бившият майор от Бундесвера Флориан Пфаф. Още от самото начало Пфаф е убеден, че няма да участва в тази нападателна война, нарушаваща международното право. Но когато информира преките си началници, че отказва да изпълнява нареждания, свързани с войната в Ирак, майорът е изпратен в психиатрия.    През 2005 година Федералният административен съд в Лайпциг оправдава действията му: съдиите постановяват, че Пфаф е имал право да отказва съдействие в една война, която е смятал за незаконна от гледна точка на международното право.", "date": "2018.04.10", "title": "Войната, която започна с една голяма лъжа"}
