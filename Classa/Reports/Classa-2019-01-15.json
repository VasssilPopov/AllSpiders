{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/391570-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%B4%D0%BE%D1%81%D1%82%D0%B8%D0%B3%D0%BD%D0%B0-244-%D1%82%D1%80%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BF%D1%80%D0%B5%D0%B7-%D1%82%D1%80%D0%B5%D1%82%D0%BE%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5-%D0%BD%D0%B0-2018-%D0%B3", "text": "Глобалният дълг достигна 244 трилиона долара през третото тримесечие на 2018 година, което е увеличение с 12% спрямо нивото от 2016 година. Той превишава до над три пъти размера на брутния вътршен продукт (БВП) в света, се посочва в публикувания днес годишен доклад за световния дълг на Института за международни финанси (ИМФ), цитиран от ДПА.     Това увеличение допълва безпокойствата за глобалния дълг, които икономистите изразяват от години, съобщиха представители на института. Според данните глобалният дълг е достигнал до 318% от БВП, което е под историческия максимум от 320% през третото тримесечие на 2016 година. Слабият спад се приписва на цикличния подем в световния икономически растеж през 2017-2018 година.  Данните показват леко увеличение на дълга на зрелите пазари, включително корпоративния, правителствения и този на домакинствата дълг и по-големи увеличения на развиващите се пазари, които според икономистите будят най-сериозни тревоги, особено с очаквания матуритет на дълга през 2019 година. Сред разгледаните от Института за международни финанси данни е и дългът на домакинствата, който е достигнал до 46 трилиона долара в световен мащаб - увеличение с 30% спрямо нивото от 2016 година. Дългът на домакинствата е нараснал с най-бърз темп в икономиките на развиващите се пазари, като най-голям принос за този растеж има Китай. Други страни, които се определят като нововъзникващи пазари в доклада, включително Чехия, Индия, Мексико, Южна Корея, Малайзия и Чили са отчели растеж на дълга на домакинствата с над 20 процента от 2016 година, се посочва в доклада. Няколко зрели пазари като Франция, Белгия и Финландия също са регистрирали сериозен растеж на дълга на домакинствата.   /БТА/", "date": "2019.01.15", "title": "Глобалният дълг достигна 244 трлн. долара през третото тримесечие на 2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391566-%D0%B8%D0%B3%D1%80%D0%B0-%D0%BD%D0%B0-%D0%B4%D1%83%D0%BC%D0%B8", "text": "Онзи ден се зачетох в една   главно заради заглавието ѝ: „ “. Статията е без автор, подписана е като колективно умотворение, тоест някой по-духовит коментатор би могъл да я разглежда и като фолклор. В самото начало на текста се казва така: „Вече не е достатъчно да си просто популист, националист, патриот, да громиш Европейския съюз и да проклинаш западните инвеститори. За да си в крак с новия политически тренд, идващ от САЩ и Европа, трябва да си „консерватор“. И после се прави поименен преглед на всички политици, претендиращи да ги зоват консерватори. В този преглед нито има нещо ново, нито нещо неизвестно, нито пък се прави свеж анализ с шокиращи изводи. Защо тогава е написано това колективно умотворение? Защо е публикувано с толкова сочно заглавие, че грабна даже такъв преситен от медии човек като мен?     Просто е: за да се предефинират позиции чрез подмяна на понятия. Нали помните, че тоталитарния социализъм го наричаха не просто „демокрация“, ами чак и „народна демокрация“. Игра на думи. Абсолютно вярно е, че всякакви политически конформисти се стараят да са в крак с модата. Днес все по-често „консерватизъм“ наричат онова ново, което ще дойде да измете омръзналия ни „либерализъм“. Помните ли как през 1989 дойде „демокрацията“, която скоро се превърна в „преход“. Игра на думи. Преди време имаше социализъм и капитализъм, после станаха „ляво“ и „дясно“, сега са „либерализъм“ и „консерватизъм“, въпреки че нито това, което наричаме „либерализъм“ има нещо общо с либерализма, защото е по-скоро социализъм и нещо като неомарксизъм, нито пък онова, което наричаме „консерватизъм“ има нещо общо с консерватизма, защото е по-скоро национализъм, а всички знаем, че консерватизмът е реакция именно срещу триумфа на нациите и замяната на монархиите с републики. На практика разделението не е по-различно от това в детските книжки – индианци и каубои, стражари и апаши, добри мутанти и лоши мутанти и т.н. С тази разлика, че докато при мутантите от самото начало е ясно кои са добрите и кои са лошите, то при „либералите“ и „консерваторите“ всичко подлежи на доказване. Всеки се кълне, че именно той е добрият, а другият е лошият и обратно. Игра на думи. Шапка им свалям, след като успяха да превърнат и „патриот“ в мръсна дума! Механизмът е прост. Взимате, да речем, една детска градина. На Йордановден, в контролираната среда на закрития басейн, дечица в носии вадят кръста и играят хоро под умилените погледи на педагогическото ръководство, районния кмет и представители на БПЦ. Случаят е съвсем  . Лагерите веднага се консолидират – „консерваторите“ (патриотите, националистите) са трогнати и хвалят усилието да се пазят традициите живи (макар че да се играе хоро във вода е традиция някъде от 90-те години на 20 век, по-съвременна даже от шопската салата); а пък „либералите“ (космополитите, гражданите на света, надарени да разбират неговата култура) скачат в защита на цивилизацията и добрия вкус. Даже   – Георг Краев – определя случилото се в детската градина като „самодейност“ и „псевдотрадиция“, казвайки: „Трябва да бъдем внимателни в умението да пазим българщината“. Като цяло детската градина е наречена „религиозна“ и в мрежите вече за нея говорят именно като за такава, когато искат да я наругаят. Игра на думи. Ето как и „религия“ може да стане мръсна дума като „патриот“. Какво да кажем за думата „консерватор“? Тръгнала като синоним на монархист, контрареволюционер, надменно презираща буржоазията с дръзките ѝ претенции, минала после през значението за сравнително богат и образован човек, доволен от статуквото, думата „консерватор“ финишира в наши дни като обида за неук простак (обикновено русофил), с ярко манифестиран лош вкус и най-вече, танцуващ хоро където му падне. Помня, преди много години, още когато блоговете и социалните мрежи бяха любопитна новост, ме поканиха заедно с един популярен и днес общественик да говоря пред студентите в журналистическия факултет за спецификите на тази нова форма на комуникация. Чужд на всякакъв идеологически предумисъл, но може би от уважение към студентите, бях се облякъл с костюм, докато колегата общественик се носеше като планинар. Тогава той каза: „личи си консерваторът: костюм, връзка…“. Оттогава започнахме най-приятелски да си говорим на „консерво“ и „толераст“, защото той беше в група с други общественици които проповядваха   (тогава също сравнително нова дума в медийния речник) към хомосексуалистите. Забележете: именно „толераст“, а не „либераст“. „Либераст“ стана едва по-късно. Тогава консерваторите бяха малко (както впрочем са и сега в нашата силно неконсервативна страна), а всички десни бяха по подразбиране либерали, защото искаха капитализъм с конкуренция и свободен пазар, граждански права и свободи и пр. По онова време всички бяха и проевропейци и „западни чуждопоклонници“, както биха ги нарекли при Тодор Живков, защото все още не бяхме влезли в ЕС и бъдещите „либерли“ и „консерватори“ си въобразяваха, че като влезем, небесата ще се разцепят като голям кореком, за да се изсипят върху нас пачки долари, мерцедеси и радушни скандинавски момичета по бански. Тогава не можехме да повярваме, че някой ще тъгува по социализма и Съветския съюз. По времето на „толераст“ думите „либерал“ и „консерватор“ все още не са били обидни. Голяма драма ли е една дума да стане обидна според употребата си? По принцип не е. Било е време, когато „фашист“ не е звучало така зловещо като днес. Също и „комунист“. Защо тогава, след като не е чак такава драма, ги говорим тези неща? Защото играта с думите, тяхната подмяна е опасна. Думите затова са думи, защото имат някакво значение, защото са знаци на истински неща, а не само шум в ушите. В продължение на векове хиляди висши духовници (на практика цветът на европейската интелигенция) са изработвали и записвали догмите и каноните на църквата, за да тежи всяка отделна дума и да няма спор какво означава. Именно затова са „догми“ (безусловни истини) и „канони“ (закони, еталони) – понятия, към които се отнасят други понятия, за да бъдат обяснени. Мисля, че думите, с които наричаме философските, обществените и политическите идеи, трябва да бъдат, хайде, ако не догми и канони, то поне термини, които да се употребяват с нужната хигиена. Какъв градивен спор може да произлезе между двамина, единият от които под „либерал“ разбира активист във феминистки поход на плюшената вагина, а за другия „либерал“ е хищен капиталист, който иска да изхвърли държавата от икономиката и да умори пенсионерите от глад. Какъв? Не знам как е по света, но тук, в стремежа си да сразят опонента, са на път да изпразнят думата „консерватизъм“ от съдържание – еди-кой-си бил казал, че е консерватор, следователно всеки, който е консерватор, е като него. Ами, еди-кой-си може да каже каквото си иска. Малко ли бездарници се наричат поети, трябва ли заради тях да се присмиваме на всеки поет? И за да завършим там, откъдето започнахме – не, не всеки популист е консерватор; не, не всеки, който „громи Европейския съюз“ е консерватор – напротив, тези консерватори, които познавам и които бяха такива още преди да се подеме кампанията по очернянето на думата, в болшинството си са еврофедералисти, а не евроскептици, те искат единна Европа и даже не по модела на Съединените щати, а по модела на Хабсбургската монархия. Знаят ли тези, които внушават, че „консерватор“ е такъв, който „проклина западните инвеститори“ и играе мъжко хоро в реката на Йордановден, знаят ли те какво представлява и как е устроена Хабсбургската монархия? Не съзират ли в нейната философия някакъв вариант за Европа? Очевидно не. За тях е по-лесно с класова омраза да нарекат интелигента „интелихент“ и да го презират от висотата на собствената си некомпетентност, сравнявайки го с гротескни фигури по свой избор. Освен това мисля, че Картаген трябва да бъде разрушен.", "date": "2019.01.15", "title": "Игра на думи"}
{"url": "http://www.classa.bg/%D1%81%D0%B2%D1%8F%D1%82/item/391567-%D0%BA%D0%B0%D0%BA-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%BD%D0%B0-%D0%BC%D0%B5%D0%B9-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B5-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-brexit", "text": "Няма две мнения в Уестминстър: предложението на Тереза Мей за сделка с ЕС преди Brexit е изправено пред почти сигурен разгром в парламента. Финалното гласуване ще се състои около 21 ч. (българско време) във вторник, а кабинетът на Мей вече се подготвя за реакция на евентуален вот на недоверие, предизвикан от Лейбъристите на Джеръми Корбин.     И все пак - може да се окаже, че не загубата, а конкретният брой на депутатите против проекта на Мей са от по-важно значение за бъдещето на Brexit. Да се правят твърди прогнози, е почти невъзможно, като се има предвид колко несигурни и променливи са вероятните сценарии. Има обаче няколко основни хипотези: Загуба с разлика от не повече от 50 гласа От историческа гледна точка - подобен резултат все пак би бил значителен провал за правителството. Управляващите мнозинства обикновено могат да си позволят неуспех с \"изпускането\" на 1-2 несъгласни депутати на страната на опозицията, но не и ако те се увеличат до десетки. Работата по сделката за Brexit беше централната тема на правителството на Тереза Мей - при нормални обстоятелства неуспехът й щеше да се разглежда като абсолютен индикатор за неспособността на премиера да изпълни програмата си и като повод за оставка. Парадоксално - на \"Даунинг стрийт\" ще смятат за победа евентуалното проваляне на сделката за Brexit със \"скромна\" разлика от 50 гласа в полза на опозицията. Загуба от подобен мащаб може да мотивира Мей да се опита да съживи сделката, като се върне в Брюксел и настоява ЕС да направи допълнителни отстъпки, така че те да са достатъчно приемливи, за да се ратифицират в Лондон. Ако този план успее и тя договори нови промени, може би гласуването на Brexit ще се повтори през февруари. На този етап ЕС има твърда позиция, че няма да позволи повторно отваряне на преговорния процес по споразумението за излизане на Великобритания. И все пак, няма нищо окончателно. При този сценарий позицията на Брюксел може да бъде преосмислена. Съмнително е дали Джеръми Корбин би предизвикал незабавен вот на недоверие при тези обстоятелства. Желанието на Лейбъристите за предсрочни избори е налице, но натискът върху Корбин за смяна на курса и ангажимент за свикване на втори референдум за Brexit ще е още по-силен, ако не успее да свали Мей от власт. Като се има предвид колебливата му позиция по повод кампанията на Тони Блеър за цялостно преосмисляне на Brexit, едва ли Корбин ще рискува да предприеме по-радикални мерки, ако все още има шанс за гласуване на проектоспоразумението в парламента след месец. Загуба с разлика от около 100 гласа Това би била един от най-сериозните неуспехи на управляващите в историята на британския парламентаризъм. Загуба с над 100 гласа разлика се е случвала само три пъти през миналия век - при правителството на малцинството на Рамзи Макдоналд. Независимо от историческите прецеденти, в Уестминстър има хора, които вярват, че дори при този сценарий има известен шанс за живот на проекта на Тереза Мей. Евентуалното му предоговаряне все пак ще бъде изключително трудно начинание и ще изисква значителни компромиси от страна на ЕС. Ако изобщо се стигне до повторното му внасяне в парламента, съдържанието му едва ли ще напомня сегашния му вариант. При всички случаи, може да се очаква с голяма вероятност отлагане на влизането в сила на Член 50 и изключването на Великобритания, планирано за 29 март. Правителството ще има нужда от достатъчно време, за да се прегрупира и да потърси нов подход към преговорите. Възможно е при този сценарий кабинетът да проведе няколко \"опознавателни\" гласувания, за да разбере какви алтернативни ходове да предприеме с цел осигуряване на мнозинство. На този етап Тереза Мей ще бъде подложена на значителен натиск от страна на част от Консервативната партия да подаде оставка като премиер и да даде възможност на нов лидер да поеме управлението на страната. Но като се има предвид, че през декември 2018 г. тя успя да спаси позициите си при вътрешнопартийния вот на недоверие, Мей е \"имунизирана\" от подобен ход за срок от една година. Тоест - решението да се оттегли зависи изцяло от нейното лично желание, а засега оставката й не стои на дневен ред. Джеръми Корбин би имал доста по-голяма мотивация да предложи вот на недоверие в пленарна зала, но не е ясно дали ще го спечели. Едва ли ирландските юнионисти и вътрешните опозиционери в Консервативната партия са готови да свалят собственото си правителство в услуга на Лейбъристите. Загуба с повече от 200 гласа разлика Провал в подобен мащаб би поставил рекорд в долната камара на британския парламент и ще повдигне много сериозно въпроса за бъдещето на Тереза Мей. Лейбъристите ще предизвикат незабавен вот на недоверие, като е възможно представители на противниковите партии да се опитат заедно да потърсят алтернативи - втори референдум, Brexit в норвежки стил или нещо друго. Най-важното е дали изобщо ще се намери парламентарно мнозинство в подкрепа на каквато и да било по-различна опция от твърд Brexit, на всяка цена. Крайните фракции на Консервативната партия продължават да твърдят, че Великобритания може да се справи без ЕС дори ако напусне без споразумение. Те посочват още, че Камарата на общините вече е гласувала \"за\" подобен вариант, като е задействала Член 50 преди 2 години и е информирала Брюксел за желанието на Лондон да се отдели от съюза. Ако в парламента няма достатъчно солидно мнозинство, за да пренапише този закон - или ако правителството не предприеме други ходове - \"Brexit без сделка\" ще остане най-реалистичен вариант.", "date": "2019.01.15", "title": "Как провалът на Мей може да се окаже победа за Brexit"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391568-bulgaria-on-air-%D1%81-%D0%BD%D0%BE%D0%B2%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%B7%D0%B0-%D0%BA%D1%83%D0%BB%D1%82%D1%83%D1%80%D0%B0-%D0%BE%D1%82-19-%D1%8F%D0%BD%D1%83%D0%B0%D1%80%D0%B8", "text": "На 19 януари към програмата на Bulgaria ON AIR се присъединява ново специализирано предаване за съвременна култура, изкуство и културно-творчески индустрии, съобщиха от телевизията за classa.bg. Всяка събота и всяка неделя от 09:00 до 10:30 часа „Мултимедия\" с водещ Даниел Ненчев ще предлага на зрителите различни културни преживявания и актуални теми за обсъждане. Съдържателно, предаването ще се стреми към най-значимото, новаторското и атрактивното от театъра, киното, съвременното изкуство, литературата, музиката, новите технологии, без да пропуска дизайна, архитектурата, рекламата, новите медии. Името на проекта е препратка към разнообразието от медийни носители в изкуството, комуникацията и съвременната култура.   „Съвременната култура всъщност е информацията, която споделяме за това кои сме и какви искаме да бъдем. Предаването „Мултимедия\" ще има два основни фокуса. Първо, темите и идеите, които засягат всички – през кодовете на изкуството днес. И второ – идеите на културно-творческите индустрии, които променят света\" – споделя авторът на предаването Даниел Ненчев. Преди да се присъедини към екипа на Bulgaria ON AIR, Даниел Ненчев води предавания за култура в БНТ 1 и Дарик радио. Завършил е Журналистика за електронни медии и Българска филология в СУ „Св. Климент Охридски\". През последните 15 години Даниел работи като телевизионен сценарист и автор на свободна практика за издания като егоист, MAX, Капитал, Дневник, Мениджър, Артизанин, Sign Cafe и др. През 2011 г. печели наградата Edward за късометражно кино от фестивала Edit във Франкфурт, Германия. Едни от първите събеседници в студиото на „Мултимедия\" ще са режисьорът Явор Гърдев – за спектаклите си „Наблюдателите\" и „Драконът\" и писателят Георги Господинов – за ценните пътешествия в живота си. Сред останалите акценти в първите две издания в събота и неделя сутрин от 9:00 са: Брекзит според новия филм с Бенедикт Къмбърбач, жълтите жилетки според уличното изкуство, дизайнът като форма на обществен коментар. Може ли красотата да ни направи щастливи и повече за изкуството от Берлинската стена също са сред темите в стартовите две предавания. Телевизионното студио на „Мултимедия\" ще функционира и като платформа за представяне на съвременен български дизайн и изкуство. Така например, още в първото издание ще бъде показана изложба с идеограми от проекта „Под езика\" на художника Дамян Дамянов. Стените от декора са по дизайн на Петър Захаринов от WallStack, а проектът за студиото е дело на арх. Христо Станкушев и екипа на DontDIY в сътрудничество с Галя Дзанато и Лейла Джабар от СКЛАДА.", "date": "2019.01.15", "title": "Bulgaria ON AIR с ново предаване за култура от 19 януари"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391569-%D0%B8%D0%BD%D1%81%D1%82%D0%B8%D1%82%D1%83%D1%82%D1%8A%D1%82-%D1%80%D0%BE%D0%B9%D1%82%D0%B5%D1%80%D1%81-%D0%BE%D0%BF%D0%BE%D0%B2%D0%B5%D1%81%D1%82%D0%B8-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D1%81%D0%B8-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Институтът за изследване на журналистиката \"Ройтерс\" към университета в Оксфорд представи своя годишен доклад. Частта за България е изготвена от журналиста Стефан Антонов, ресор \"Бизнес\" в \"Икономедия\" АД - най-­големият издател на бизнес медии в България, в това число на най­-влиятелното икономическо издание \"Капитал\" и на новинарския сайт \"Дневник\", една от водещите онлайн групи. Според профила на колегата Антонов на страницата на института ( ) областите на интерес на журналиста са фискалната политика и макроикономиката. Стефан се интересува много от инфографиката и интерактивните визуализации и вярва, че те ще променят нагласите на публиката към информацията в необозримото бъдеще.   И понеже всяка от цитираните български медии публикува новината за резултатите от изследването на дигиталната медийната среда и всеки от колегите изведе акцент, че медията е по- и най- първа измежду първите.   Та да видим какво точно казват класациите и измерванията.     Тазгодишният доклад е седми по ред, който изследва много страни по целия свят. Той се основава на проучване на повече от 74, 000 души измежду 37 медийни пазари, както и на цялостен системен мониторинг на начина на потребление на новините в света. Европа остава в централния фокус на внимание, където измерването обхваща 25 държави, в това число и България - за първи път тази година. Докладът описва медийните процеси в Азия (Япония, Южна Корея, Тайван, Хонг Конг, Малайзия и Сингапур) заедно с четири латиноамерикански страни (Бразилия, Аржентина, Чили и Мексико), а така също САЩ и Канада от Северна Америка.   Въпреки, че изследването през годините мониторира вече 37 страни, спрямо едва пет към момента на началото - през 2012 година, все още не е напълно глобално.   Онлайн анкети и анализи са направени с фокус към страни с висока степен на проникване на интернет, с развита висока степен на демокрация и трайни традиции. Докладът идва на фона на продължаващата загриженост за феномена \"Фалшиви новини\" и за ролята на технологичните компании в медийната индустрия за разпространението на дезинформация.   Изследване, проведено в САЩ, Обединеното Кралство, Германия и Бразилия сред потребителите на Фейсбук и WhatsApp, целящо да установи как социалните мрежи се използват за разпространение на новини показва, че в повечето случаи хората не са склонни да споделят или публикуват открито информация за спорни теми и предпочитат по-затворените пространства.    (Нагънати тв екрани, фотограф: Steve Marcus / Reuters)     Население: 7 млн., интернет покритие - 60%   Стефан Антонов пише в уводния си текст, че България остава най-бедния член на ЕС 30 години след падането на комунизма. Обществото е силно разделено между старите си пристрастия към Русия и новите алианси със Запада. Медиите взимат \"партизанска\" гледна точка по тези въпроси като поляризацията на обществото и спадащото доверие като цяло в новините.   Общото доверие към новините е едва 38% - един от най-низкия бал по отношение на въпросите и темите, които са обект на анкетиране.   В категория \"ТВ, Радио и принт\" класацията оглавяват Новините на Нова, следвани от бТВ Новините, информационните емисии на БНТ, 24 часа, новините на БНР. Следват \"Телеграф\", регионалните медии, \"Труд\", \"Дарик\", BiT, \"Капитал\", CNN, \"Сега\", \"Марица\", BBC News, Economist.   \"Онлайн\" категорията се води от интернет новинарското издание на Нова ТВ, следвано от abv.bg, bTV News online. Следват novini.bg, онлайн платформата на 24 часа, dir.bg, БНТ, Блиц, Petel.bg, Dnevnik online, Bivol.bg, Trud online. С еднакъв процент (13%) са offnews.bg,pik.bg, сайтовете на регионалните медии и Дарик.   Медийни канали за новини: 20% - радио, 72% - социални мрежи, 67% смартфони, 78% - компютри, 88% социални медии, 20% блогове, 21% таблети.        38% е доверието на аудиторията в новините като цяло. 41% - новините, които сами търсят и намират в мрежата. 33% - новините, които са в търсачки. 30% - новините в социалните мрежи.     Класацията се води от БНР, следвано от БНТ, новините на Нова, бТВ Новините, \"24 часа\", \"Труд\", \"Дневник\", \"Сега\", offnews.bg, bivol.bg,Блиц, Пик.   Класация на социалните медии от гледна точка на новините: Фейсбук, Ю Туб, Фейсбук месинджър, Вайбър, Туитър, Инстаграм.   52% са споделените новини през социалните медии или през имейл, а 40% са коментарите на новините през социалните платформи или сайтове.   Такава е картината според изследването за България на журналиста Стефан Антонов - част от годишния доклад на института \"Ройтерс\" за дигиталните новини през 2018 г. и състоянието на медиите. Докладът констатира, че регулаторът СЕМ е \"политически доминиран от поддръжници на управляващата партия\".    ", "date": "2019.01.15", "title": "Институтът \"Ройтерс\" оповести годишния си доклад за медиите в България"}
{"url": "http://www.classa.bg/%D1%81%D0%B2%D1%8F%D1%82/item/391561-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%B2%D0%B0%D1%82-%D1%81-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D0%B3%D0%B0%D0%B7%D0%BE%D0%B2%D0%B8-%D0%B8%D0%B7%D0%BD%D1%83%D0%B4%D0%B2%D0%B0%D1%87%D0%B8", "text": " на края на газовия договор с Русия, Киевският режим все повече изпада в истерия и изнудване. Според ръководителя на „Нафтогаз”, А. Коболев, Киев ще подаде нов съдебен иск срещу „Газпром” за 12 млрд. долара, поради възможния спад на стойността на украинската газопреносна система след изграждането на „Северен поток-2” и „Турски поток” от Русия. Според този лигльо, изграждането на обходни газотранспортни линии може да доведе до неизпълнение на договорните задължения от страна на Русия. Историята обаче мълчи за факта, че тези задължения приключват точно в края на 2019 г., когато „Северен поток 2“ трябва да заработи. И единствената възможност да се осигури поне някакъв транзитен поток от синьо гориво през украинската ГТС е да се сключи напълно нов договор с „Газпром”.     Нафтогаз много иска да води преговори с Москва. Оттук и съвършено маразматичните искания за компенсация за строителството на новите газопроводи. Те казват „или договор за транзит на газ с нас след 2019 г., или плащайте 12 млрд долара”. За да разберем пълната степен на брътвежите на Нафтогаз, достатъчно е да си представим как Германия, например, изисква 12 млрд. от Франция в Стокхолмския арбитраж за отварянето на верига супермаркети в Полша. Нали уж „прихващайки” гъшия пастет, поляците ще престанат да ядат германски наденички. Според извратената логика на киевските лидери, „Газпром” със сигурност ще трябва да се изплаши и да седне на масата, за да избегне разходи в размер на 12 млрд. долара. И за да „изплашат напълно” Москва, Коболев и компанията заплашват да се появят на планираните газови преговори с представители на ЕС. Паниката на украинските служители в газовата промишленост е напълно разбираема: без транзита на руски газ, който те се гърчат да продадат някому, тяхната газотранспортна система остава само купчина скрап, а майката на Пан Коболев ще остане без многомилионни парични преводи от синчето си. В „Нафтогаз” отново повдигнаха въпроса за разделението на компанията. Но това, от своя страна, ще блокира възможността на Киев да оспорва арбитража. Освен това, предлагайки на западните инвеститори износен и рисков актив, те също се опитват да наложат независими преговори с Русия за запълване на „ценния“ актив с газ. Разбира се, за Европа е много по-лесно да стартира „Северен поток-2“ и „Турски поток“ колкото е възможно по-скоро, отколкото да купува, ремонтира и поддържа украинската газопреносна система, като също така търси с какво да я запълни. Без украинския газопровод, европейските купувачи ще живеят в мир, за разлика от Украйна. Именно това, а не в загубата на три милиарда долара от транзит, въпреки че и тази сума е критична за страната, унищожена от Майдана, е основната заплаха за енергийната сигурност на Украйна. Митичните чуждестранни инвеститори не се интересуват от придобиването на газовата инфраструктура в страната. Дори при най-благоприятните обстоятелства, ще се продават само магистралните разклонения на системата. А местните газопроводи нямат отношение към обемите на транзита на газ, които теоретично може да минат през Украйна след 2019. Това е, дори ако има газ в тях, Украйна ще трябва да купува газ за собствените си нужди от инвеститор по световни цени. Бюджетът ще определи разходите за обслужване на местните газопреносни мрежи. И ако вземете под внимание текущата \"децентрализация\", тогава разходите могат да бъдат \"окачени\" на местните бюджети. Не е необходимо да сте енергиен специалист, за да разберете, че такъв сценарий ще доведе до инфраструктурна катастрофа и технологични аварии. Киевският режим, създаден след преврата през 2014 г., никога не е бил изправен пред задачата да снабдява гражданите си със синьо гориво. Неговата цел е да създава за Съединените щати конкурентно предимство на европейския газов пазар, да изтласка Русия оттам и да остане инструмент за изнудване на Руската федерация и ЕС. Колкото и здраво да се опитва „Нафтогаз” да докаже, че е в един окоп заедно с Европа, интересите на Европа са в пълно противоречие с тези на украинските изнудвачи и се състоят единствено в това да предостави синьо гориво на потребителите. Със или без Украйна, няма значение. Превод: В.Сергеев", "date": "2019.01.15", "title": "Интересите на Европа се разминават с интересите на украинските газови изнудвачи"}
{"url": "http://www.classa.bg/%D1%81%D0%B2%D1%8F%D1%82/item/391562-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%8F%D1%82-%D0%B8%D0%B7%D0%BD%D0%BE%D1%81-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8%D1%8F%D1%82-%D0%B8%D1%81%D0%BB%D1%8F%D0%BC", "text": "Религията се превърна в критично важен инструмент на турската външна политика под управлението на президента Реджеп Тайип Ердоган. От Латинска Америка до субсахарска Африка Турция гради джамии, финансира вероучението, възстановява османското историческо наследство и наред с това рекламира своя уникален \"бранд\" на ислямско политическо лидерство. Смесвайки сунитския ислям с национализъм, държавните институции и организациите зад религиозната политика на Турция разпространяват турския език и култура в пакет с учебните програми. Пред всеки обект се издига националния флаг. В съзнанието на онези, които изпълняват тази политика, Турция се възприема като \"последната крепост на исляма и естествен лидер на Възраждането на мюсюлманската цивилизация\".     Турция не е единствената регионална сила, която използа исляма в опит да постигне хегемония - Иран и Саудитска Арабия също разпространяват своите версии на религията, като финансират фондации и джамии. Това, което различава турската политика, е позиционирането на исляма като по-толерантна, по-умерена алтернатива на саудитския уахабизъм, т.е. - \"по-приемлива\" за амбициите на един регионален лидер. Националистическите оттенъци на турската религиозна дипломация обаче са факторът, който може да я провали. Европейските държави вече дават сигнали, че няма да търпят подобна инфилтрация, поляризираща и разрушителна за интеграцията на турските имигранти. Близкоизточните страни също изразяват недоволство, защото гледат на Турция през имперска гледна точка. Въпреки безпрецедентното разпространение на тази идеология - именно подозренията срещу намеренията й ще доведат до нейния неуспех. Един от най-видимите инструменти на Турция е строителството на мегаджамии по целия свят. През 2015 г. Ердоган присъства на откриването на подобни храмове в Тирана и Москва. Година по-късно - същото се повтори в Мериленд с откриването на джамия и културен център, най-големия ислямски кампус в западното полукълбо. През септември 2018 г. Ердоган откри една от най-големите джамии в Кьолн, където живее мащабна турска общност. Планове за строителство на турски джамии има за Куба, Румъния и Венецуела. Турската държава подкрепя тези проекти през Фондация Дианет, която работи под опеката на Дирекцията за религиозни въпроси (Дианет). Дианетът е създаден през 1924 г. за разпространение на секуларизираната версия на исляма, когато Османската империя се разпада и се ража модерната турска държава. В рамките на Турция Дианетът не само строи и поддържа храмове, но и назначава имамите, организира религиозно образование, тълкува ислямските норми и пише проповедите, които се четат всяка седмица в джамиите. До 80-те години на ХХ век Дианетът не играе централна роля извън границите на Турция. След военния преврат от 1980 г. и последвалата емигрантска вълна, както ислямистките, така и левичарските организации започват да трупат влияние сред турските мигрантски общности в западна Европа. В търсене на начини да се справи с този проблем, военният режим разширява дейността на Дианета в Европа. Там той използва организацията, за да разпространява светски модел на исляма, така че да не се допусне радикализация на диаспората. Партията на Ердоган разшири още повече международната мисия на Дианета и го превърна в инструмент на политическата и идеологическата си програма. От 2010 г. полуавтономната институция беше поставена под твърд правителствен контрол. Управляващата партия назначи нов председател на религиозната структура, който се оказа по-лоялен на партийното ръководство от предшественика си. Законовите промени значително разшириха мисията на организацията и засилиха административния й капацитет, включително с въвличането й във външната политика. Фондация \"Дианет\" сега действа по цял свят - от Латинска Америка до Европа, Африка и Азия. Тя предлага религиозни услуги на мюсюлманските общности, организира пътувания за хадж, обучава проповедници, издава книги и превежда Корана на местните езици. Осигурява още стипендии за студенти от Африка, Балканите, Централна Азия и Латинска Америка за религиозно образование в Турция. Фондацията не е единственият подобен инструмент на религиозната \"мека сила\" в страната. Турската агенция за сътрудничество и координация е още една държавна институция, която разшири значително международното си присъствие в режима на Ердоган. Тя отговаря за възстановяването на обекти от наследството на Османската империя по цял свят, включително десетки монументи в региона на Балканите, гробницата на Гюл Баба в Унгария, пазар в иракския град Киркук, консулска сграда в Етиопия и др. Хуманитарните НПО с ислямска ориентация допълнително разпространяват турското влияние в части от Близкия Изток и Африка, които някога са принадлежали на Османската империя. Тези групи предоставят помощи, медикаменти и храна, допринасят за изграждането на инфраструктура като водоизточници, училища, домове за деца. Фондациите имат право да получават повече дарения и да разширяват работата си зад граница, а много функционери на Ердогановата Партия на справедливостта и развитието имат връзки с хуманитарни организации. Техните директори, съответно, се смятат за важни играчи във външната политика на Турция. Често се позовават на отговорността на турската държава за старите османски земи и ролята й на лидер в ислямската цивилизация. Няма по-ясен пример за религиозната дипломация на Турция от Сомалия. В пика на унищожителния глад през август 2011 г. Ердоган поведе делегация от министри, лидери на НПО, бизнесмени, журналисти и турски знаменитости на посещение в лагер с гладуващи деца в Могадишу по време на Рамадан.  Посланието беше ясно: Турция няма да изостави мюсюлмансите си братя и сестри. Оттогава страната похарчи 1 млрд. долара за помощи за Сомалия. Турска фирма управлява летището в Могадишу, Turkish Airlines е единственият международен превозвач, който лети дотам. Фондация \"Дианет\" и други ислямски организации финансират религиозни школи. В Сомалия има болница, кръстена на Ердоган. Турска служба отговаря за събирането на боклука. Сомалийците се доверяват на турските мюсюлмански организации повече, отколкото на западните. Вследствие на това - търговията между двете страни се увеличи скоростно, а Турция изгради най-голямата си задгранична военна база в Сомалия. Влиянието на религиозната дипломация се разпространява и в Чад, Етиопия, Гана, Нигерия и др. Турция внася студенти от чужди страни, за да ги обучи в школите \"Имам Хатип\" в Истанбул, Кайсери и Коня. Над 1000 души от 76 държави са преминали през тях между 2014 и 2015 г. Фондация \"Маариф\" играе активна роля в промотирането на религиозното образование от турски тип в чужбина, предлагайки стипендии, училища, общежития и обучение за учители. Страните от Близкия Изток са по-резервирани към този подход в сравнение с африканските държави, доколкото много от тях все още помнят управлението на Османската империя и гледат на Турция като на имперска сила. Много турци, от своя страна, смятат арабските страни за предатели заради съюзяването им с Британия по време на Първата световна война. Под управлението на ПСР обаче взаимната вражда постепенно започна да отстъпва място на културно проникване. Първоначално, партията разчиташе на връзките си с \"Мюсюлманско братство\". Неджметин Ербакан, основател на предшественикана ПСР, има силни връзки с лидерите на групировката в целия регион. Телевизия \"Ал Джазира\" също помогна за разпространението на имиджа на Турция като образцова мюсюлманска страна. След потушаването на арабските въстания обаче Близкият Изток разви дълбок скептицизъм към турското ръководство. Нещо повече, \"Мюсюлманско братство\" се превърна в символ на провал за много от местните хора, а в Египет, Саудитска Арабия и Обединените арабски емирства беше обявено за терористична организация. Все по-националистическата риторика на Турция и редовните препратки към османското минало стават все по-притеснителни за страните от региона. Крайнодесните партии в цяла Европа се възползват от тази среда, като застават на открито враждебни позиции спрямо религиозната инфилтрация на турския ислям. Докато Анкара се управлява от партия с ислямски корени, страната ще продължи да води външна политика, в която религията е интегрален елемент. Но колкото повече позиции печели национализмът в региона, толкова по-трудно Турция ще може да \"продава\" своя политически проект.", "date": "2019.01.15", "title": "Най-важният износ на Турция - патриотичният ислям"}
{"url": "http://www.classa.bg/%D1%82%D0%B5%D1%85%D0%BD%D0%BE/item/391563-%D1%82%D0%BE%D0%B2%D0%B0-%D0%B5-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE,-%D0%BF%D0%BE%D0%BA%D0%B0%D0%B7%D0%B0%D0%BD%D0%B0-%D0%BE%D1%82-bmw-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "На изложението за потребителска електроника в Лас Вегас, BMW Group представя концептуалния автомобил Vision iNEXT. С този прототип марката показва как ще се придвижваме в бъдещето и навлиза в нова ера на радостта от шофирането.  \r\n   \r\n   В концепцията BMW Vision iNEXT за пръв път в един автомобил са комбинирани всички стратегически иновации на компанията като автономно шофиране, свързаност, електрификация и услуги. С този нов технологичен флагман, BMW ще продължи своята актуална моделна офанзива. \r\n   \r\n   още на пръв поглед в екстериора на BMW Vision iNEXT. Веднага се разпознава новият език на формите на BMW с характерните си линии и ясни форми, чиито обемно моделирани повърхности се изпъват като мускули отстрани. Това се подчертава от ефектното лаково покритие, което прелива от топла мед до тъмна роза. Външните огледала за видимост назад са заменени от камери. \r\n   \r\n   BMW Vision iNEXT е с чисто електрическо задвижване и е оформено като мобилно пространство, което предлага уютна атмосфера на живот и разкрива новото любимо място, където можем да се насладим на спокойствие и комфорт. Този дизайн създава емоции и осигурява позитивни усещания при качване в автомобила. \r\n   \r\n   В интериора на iNEXT доминират ясните линии, а геометрията поставя на преден план цветовете. Комбинацията от текстил и дърво осигурява премиум излъчване, вдъхновено от мебелния дизайн и му придава особен бутиков характер. \r\n   \r\n   Вече почти няма нужда от дисплеи и бутони. Функциите в BMW Vision iNEXT могат да бъдат управлявани чрез повърхностите от дърво или чрез жакардов текстил. По този начин цялостното управление на електрическия автомобил е насочено към потребностите на човека. \r\n   \r\n   Серийният модел BMW iNEXT ще се произвежда от 2021 г. в завода на марката в Динголфинг и ще въведе на пътя новите стратегически иновации на BMW. \r\n   \r\n      ", "date": "2019.01.15", "title": "Това е колата на бъдещето, показана от BMW в Лас Вегас (СНИМКИ/ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391564-%E2%80%9C%D0%BD%D0%B0%D0%B9-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0%D1%82%D0%B0%E2%80%9D-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-f-16-%D1%89%D0%B5-%D0%B1%D1%8A%D0%B4%D0%B5-%D0%BE%D0%B1%D1%81%D1%8A%D0%B4%D0%B5%D0%BD%D0%B0-%D1%82%D0%B0%D0%B9%D0%BD%D0%BE", "text": "Управляващите продължават традицията да укриват от обществото важни за държавата решения – този път възнамеряват да засекретят парламентарните дебати по бъдещата милиардна сделка за нови самолети за бойната авиация, пише Сега. Във вторник парламентарните комисии по отбрана и по бюджет и финанси ще обсъдят на отделни закрити заседания проекторешението на правителството, с което премиерът Бойко Борисов иска депутатите да му позволят да започне преговори за покупка на американски изтребители F-16. Кабинетът иска да получи мандат от парламента и да промени всички досегашни условия по сделката – цена, срок на доставка, начин на плащане. Изглежда, управляващите не желаят очакваните остри спорове по темата да станат публично достояние. Решението да бъдат засекретени заседанията вероятно е било взето още миналия петък, когато членове на комисията по отбрана се събраха на неформална сбирка в една от стаите на ГЕРБ в Народното събрание. Във вторник трябва да стане ясно и дали ДПС ще подкрепи желанието на правителството да преговаря за американски изтребители. Това ще бъде темата на заседание на парламентарната група на партията, съобщи зам.-председателят на нейната ПГ Йордан Цонев пред в. „Сега“. ДПС е единствената парламентарна политическа сила, която до момента не е заявила накъде клони в бъдещата сделка, въпреки че традиционно подкрепя членството в НАТО. Позицията на движението ще бъде ключова заради очертаващия се тежък разнобой по въпроса между основните политически сили, включително и вътре в управляващата коалиция. Сред коалиционните си партньори „Обединени патриоти“ премиерът Бойко Борисов намира подкрепа само от ВМРО на Красимир Каракачанов, който е и министър на отбраната в неговия кабинет. “Атака” и НФСБ критикуваха конкурса. ГЕРБ и воеводите обаче събират едва 106 гласа и ще се нуждаят от 25-те депутати на ДПС, за да наклонят везните в своя полза. Въпросът е срещу какво. Каракачанов използва внезапно нарасналата тежест на движението, за да се опита да притисне съюзниците си в “Обединени патриоти” и БСП. “Българските партии могат да си направят равносметка дали като български партии ще го играят опозиция, визирам и БСП включително, и ще оставим ДПС да подкрепи, или като български партии ще бъдат отговорни”, обяви той, цитиран от БНР.     От БСП обаче вече заявиха, че са категорично против. Социалистите смятат, че правителството се опитва да нагоди параметрите на сделката към предпочитания от него американски доставчик. „Воля“ въобще отхвърля нуждата от закупуване на нови изтребители и иска отделените за това средства да се насочат към други обществени сфери. Зам.-председателят на ГЕРБ Цветан Цветанов изненадващо определи проведената досега процедура като “прозрачна”. “В момента имаме сблъсък за прозрачността, която прави правителството и парламента, и другата страна за решение, което беше взето на тъмно, непрозрачно в служебния кабинет на Румен Радев”, заяви Цветанов пред Нова телевизия вчера. Думите му будят недоумение предвид закритите заседания на двете парламентарни комисии. Още по-странно прозвуча изказването на депутата от ГЕРБ и бивш началник на отбраната Константин Попов в неделя, че имало “избор, а не конкурс”. “Щом няма конкурс, не виждам как ще бъде опорочен”, обяви Попов. Това е противоречи на позицията на Локхийд Мартин и американския посланик, които наричат конкурса “конкурс”.", "date": "2019.01.15", "title": "“Най-прозрачната” сделка за F-16 ще бъде обсъдена тайно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391565-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%B2%D0%B8%D0%B2%D0%B0%D0%BA%D0%BE%D0%BC-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81%D0%B0-%D1%81%D1%8A%D1%89%D0%B8%D1%82%D0%B5,-%D0%BD%D0%BE-%D1%86%D0%B5%D0%BD%D0%B8%D1%82%D0%B5-%D1%81%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%BA%D0%B0%D1%82%D0%BE-%D0%BD%D0%B5-%D0%B8%D1%81%D0%BA%D0%B0%D1%82%D0%B5-%D0%BE%D1%82%D0%B8%D0%B2%D0%B0%D0%B9%D1%82%D0%B5-%D0%BF%D1%80%D0%B8-%D0%B4%D1%80%D1%83%D0%B3-%D0%BE%D0%BF%D0%B5%D1%80%D0%B0%D1%82%D0%BE%D1%80", "text": "\"Условията по договора, който Ви изтича сега, са същите. Само цените са по-високи! И като не Ви изнася - отивайте при друг оператор!\". Това е квинтесенцията от недългия разговор, който записахме, провел се в офиса на ВИВАКОМ в The Mall на бул. \"Цариградско шосе\". Служителят Румен Василев  или бе нов и начинаещ, въпреки, че поведението и погледът му на търговец, който ще \"успи\" и \"препарира\" рибката - клиент, не подсказваше да е новобранец.      Договорът на съпругата ми изтича и след като получихме канонада от СМС-и и коректни съобщения-покани да се явим в офис на оператора го направихме, за да си продължим договора. А и сме доволни от услугата и всичко дотук. Имаме цифрова ТВ, телефония - мобилен и домашен, интернет и всичко, както си му е редът.     Зададохме простия въпрос: \"Има ли промяна в договора, ако сега преподпишем?\", към служителя Василев. Апропо, другите свободни негови колеги се бяха скупчили някак зад гърба му, нямаха работа и отпуснато наблюдаваха с крайчеца на окото си какво ще се случи.    Момчето разсеяно отговори, че всичко се покачва. Попитахме - кое точно?    В началото служителят не успя да локализира всички услуги, които влизаха в пакета ни или бяха добавяни. Някак виждаше нещата откъслечно - или не съумя да отчете, че имаме мобилен, или пък - че имаме и интернет. А после му просветна и реши да ни посъветва да се разделим и да закрием домашния си пост, ако искаме да ни бъде по-евтино.    Не успя да ни каже на какво се дължи алогичното поскъпване в цената на пакета. Повтори няколко пъти, че услугата си е същата, но цените скачали?! И след настоятелното ни подканяне да калкулира каква е разликата, най-накрая, с кански усилия, седна и пресметна сумата \"отгоре\", която набъбваше спрямо сегашната.     \"Но, тогава, защо да останем при Вас, след като вместо да ни предоставите още услуги или преференции Вие увеличавате цената?\" - попитахме и получихме отговор на часа - \"Ама, като не Ви е ок, отидете при друг оператор!\".    Тръгнахме си от офиса, за да направим сравнително проучване в друг офис как стоят нещата, които НЕ ни изглеждаха логични. По-вероятно бе, че служителят се бори за някакви %-ти или премиални и иска да ни завиши - я потреблението в минути, я байтовете на интернет, я нещо друго, та да изкара и той нещо отгоре като бонус. Знаете, процедурата на подписване е такава, че винаги в камарата от листове и суматохата на електронното подписване все би могъл да подпишеш нещо допълнително, което не си довидя̀л.    Разбира се, че в другия офис получихме очакваната информация - преподписвате на същите условия - нищо не се променя. След около час съпругата ми се появи отново в офиса в The Mall, при друг служител, който също ни даде утвърдителен отговор:  \"Нищо не се променя!\".    Сега остават въпросите, които си задаваме.  Те са толкова естествени и логични, че съм сигурен, че вече звучат и във Вашата глава.      Колеги от ВИВАКОМ, колеги от ПР-отдела, моля Ви, направете необходимото, за да не ни се налага да преживяваме отново подобен диалог с колегата Ви. Защото, към момента на подписване се изкушаваме да дойдем този път с камера и микрофон.    Румен Василев със сигурност ще се опита да продава и на други клиенти.     Затова огласяваме тук случая.     Записът бе направен с негово знание, предупредихме го, че \"разговорът се записва\". Имаме готовност при необходимост да го предоставим на мениджмънта на ВИВАКОМ или пък - по-добре да го публикуваме ...    Все пак по-ефективно би било, ако Вие вътрешно корпоративно вземете мерки.  А иначе, ние оставаме Ваши клиенти.    Както сме били вече 30 години лоялни към Вас.    Въпреки Румен Василев.    Чудя се: Какво получаваме в замяна?", "date": "2019.01.15", "title": "Служител на Виваком: \"Условията на договора са същите, но цените са по-високи. Като не искате - отивайте при друг оператор!\""}
{"url": "http://www.classa.bg/%D1%81%D0%B2%D1%8F%D1%82/item/391560-%D1%80%D1%83%D1%81%D0%B8%D1%8F-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BA%D0%B0%D1%82%D0%BE-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%BA%D1%83%D0%BF%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%B7%D0%B0-$-10-%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "Както е известно, в изпълнение на директивата за тотална де-доларизация, Русия в края на пролетта и началото на лятото практически ликвидира всичките си инвестиции в американски държавни ценни книжа, по-точно 10-годишни правителствени облигации, чиято доходност тогава беше нараснала от 2.70% в началото на април до нива от 3.10% през май, който ръст икономистите така и не успяха да обяснят тогава.     “Следващият от това очевиден въпрос беше, какво да направи Русия с парите от разпродадените американски книжа и затова не беше никак изненадващо, че – както писахме през юли – Русия започна агресивно да изкупува злато.” Освен златото обаче, Кремъл също така нареди на руското финансово министерство “да зареди” и юани, нещо, което отбелязахме в края на септември, когато показахме нарастването на резервите, заделени за китайския юан. Като част от доларовата диверсификация, Русия закупи и значителен брой други валути, различни от щатски долари, и според неотдавнашни съобщения, парите, освободени от доларовите резерви, бяха пренасочени към увеличаване дела на еврото до 32%, на юана – 14.7%, а други 14.7% от портфейла бяха инвестирани в други валути, вкл. британски паунди (6.3%), японската йена (4.5%), както и в канадски (2.3%) и австралийски (1%) долари. И сега, последното липсващо парче от пъзела на огромното преразпределение на руския петродоларов капитал се появи, след като в.”Дейли Телеграф” съобщи, че Москва подготвя инвестиция в биткойна “в опит да се справи със санкциите на САЩ”, позовавайки се на близък до Кремъл руски икономист. Според Владислав Гинко, икономист от държавната руска президентска академия за национална икономика и държавна администрация, правителството предприема мерки за свеждане до минимум на въздействието на американските санкции, които засегнаха руската рубла, като замени част от резервите си в щатски долари с най-популярната в света криптовалута. Според Владислав Гинко, икономист от държавната руска Президентска академия за национална икономика и държавна администрация, правителството предприема мерки за свеждане до минимум на ефекта от американските санкции, които засегнаха руската рубла, като замени част от резервите си в щатски долари с най-популярната в света криптовалута. Цитиран от “The Telegraph”, Гинко е заявил, че намира, че решението на Русия за де-доларизация е “фундаментален ход за защита на националните интереси” и твърди, че руските инвестиции в биткойна може би ще бъдат от порядъка на $ 10 млрд. (£ 7.8 млрд.) – достатъчен обем, за да изстреля рязко цената на биткойна още по-високо в небесата.. “Кога ще се извърши следващото преразпределение на капитала на Русия? Според руския икономист “… ПОКУПКИТЕ МОГАТ ДА ЗАПОЧНАТ ОЩЕ СЛЕДВАЩИЯ МЕСЕЦ “.  ", "date": "2019.01.15", "title": "Русия заобикаля американските санкции като се готви да купи биткойни за $ 10 милиарда"}
{"url": "http://www.classa.bg/%D1%82%D0%B5%D1%85%D0%BD%D0%BE/item/391553-%D0%BA%D0%BE%D1%80%D0%B0%D0%B1%D1%8A%D1%82-spacex-dragon-%D1%81%D0%B5-%D0%BE%D1%82%D0%B4%D0%B5%D0%BB%D0%B8-%D0%BE%D1%82-%D0%BC%D0%BA%D1%81", "text": "Космическият товарен кораб SpaceX Dragon, изстрелян от Кейп Канаверал миналия месец, се отдели тази неделя от Международната космическа станция, за да акостира в Тихия океан. Корабът носи на Земята образци от научни експерименти и излишък от инвентара на МКС.   Разделянето на космическата капсула бе насрочено за 18:30 ET (23:30 UTC). Очакваше се да се приводни край бреговете на Калифорния в 17:10 UTC вчера. Този кораб бе изстрелян с ракета Falcon 9 от Комплекс 40 в Кейп Канаверал на 5 декември с около 2700 кг храна, консумативи и материали за бордовите експерименти за екипажа. Това бе шестнадесетата мисия на SpaceX съгласно договора с НАСА за търговски услуги за попълване на запасите на МКС.", "date": "2019.01.15", "title": "Корабът SpaceX Dragon се отдели от МКС"}
{"url": "http://www.classa.bg/%D1%81%D0%B2%D1%8F%D1%82/item/391554-%D0%B8%D1%80%D0%B0%D0%BD-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0-%D0%BF%D0%BE%D0%B4%D0%BE%D0%B1%D1%80%D0%B5%D0%BD%D0%BE-%D1%8F%D0%B4%D1%80%D0%B5%D0%BD%D0%BE-%D0%B3%D0%BE%D1%80%D0%B8%D0%B2%D0%BE", "text": "Ръководителят на иранската ядрена програма Али Акбар Салехи обяви в неделя, че Ислямската република е направила първите стъпки за производство на модерно ядрено гориво с чистота 20%, по-ефективно от това, което се използва в момента в Техерански ядрен реактор. \"Предприети са първоначални стъпки за проектиране на модерно 20% гориво и ние сме почти готови да го произведем\", заяви директорът на Иранската организация за атомна енергия (OEAI) в интервю за агенцията IRIB. Салехи обяви, че това ново гориво, произведено от националните специалисти, ще може да поддържа функциониращи всички видове реактори, подобни на експлоатираните в Техеран. Иранският ядрен представител каза, че досега атомният реактор в Техеран работи с по-ранна версия на горивото, но новият дизайн ще увеличи ефективността му. Той също така похвали напредъка на страната в сектора на ядрената енергетика и обясни, че благодарение на напредъка в тази област, Техеран вече може да \"проектира от нулата ново гориво за реактора, вместо да се налага да копира чужди проекти.\"", "date": "2019.01.15", "title": "Иран започна да проектира подобрено ядрено гориво"}
{"url": "http://www.classa.bg/%D1%81%D0%B2%D1%8F%D1%82/item/391555-%D1%81%D0%B0%D1%89-%D0%BE%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8-%D0%B7%D0%B0-%D0%BD%D0%B0%D0%B5%D0%BC%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-%D0%B2%D1%8A%D0%B2-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5", "text": "Травис Цетел, командир на американската подводница USS Bremerton, беше освободен от поста си през август, след като признал, че е платил за \"женски ескорт\", когато корабът му е бил в пристанище на Филипините, съобщава вестник Kitsap Sun, който има достъп съответните документи.   Според доклада събитието се е случило на 1 март, когато подводницата е била в залива Субич, на западния бряг на остров Лусон. Един информатор разкрил пред властите, че капитанът е казал на него и на друг моряк, че „е наредил на десет момичета да отидат в хотела\", където са отседнали. По-късно, по време на вечерята, видял Цетел с около десет „жени, облечени предизвикателно на входната врата на хотела\". През месец май, след като подводницата пристанала, военната служба за разследване на криминални престъпления (NCIS) започнала разследване на случая. Командирът \"призна вината за заплащането на женски ескорт на служещите\", се казва в документите. През август Цетел бил порицан, освободен от длъжност и назначен в персонала на подводница в Бангор. Документите сочат, че друг моряк, чието име не е посочено, също е бил видян с три местни жени. Той обаче посочил, че „той не е участвал в проституция\" и е поискал адвокат. Не са предприети никакви дисциплинарни действия срещу него.", "date": "2019.01.15", "title": "САЩ: Отстраниха командир на подводници за наемане на проститутки във Филипините"}
{"url": "http://www.classa.bg/%D1%81%D0%B2%D1%8F%D1%82/item/391558-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%82%D1%83%D1%80%D1%86%D0%B8%D1%8F,-%D0%B0%D0%BA%D0%BE-%D0%B0%D1%82%D0%B0%D0%BA%D1%83%D0%B2%D0%B0-%D0%BA%D1%8E%D1%80%D0%B4%D0%B8%D1%82%D0%B5", "text": "Американският президент заяви, че Вашингтон няма да седи бездейно, ако Анкара предприеме военна офанзива срещу кюрдите в Северна Сирия. \"Ще опустошим икономически Турция, ако атакува кюрдите\", каза президентът на САЩ Доналд Тръмп в своя Twitter, добавяйки, че американското правителство не иска и кюрдите да провокират Турция. Президентът призова също за създаване на зона за сигурност от около 30 километра. Изявлението на Тръмп идва на фона на обещанията на Турция да започне офанзива срещу кюрдите в сирийската територия на изток от река Ефрат, дори ако изтеглянето на американските войски се забави. Президентът на Турция Реджеп Тайип Ердоган подчерта в края на декември, че Анкара подкрепя \"целостта на сирийската земя\" и признава контрола на сирийското правителство върху граничните райони. \"След като терористичните организации напуснат района, няма да имаме какво да правим там\", каза той. В съобщението си Тръмп потвърди, че американските войски се изтеглят от Сирия, но отбеляза, че \"съществуваща база наблизо\", вероятно отнасяща се до Ирак, ще бъде използвана за атака на ислямски терористи, ако отново представляват заплаха \"Русия, Иран и Сирия са най-големите бенефициенти на дългосрочната политика на САЩ за унищожаване на ИД в Сирия, ние също се възползвахме, но сега е време да върнем войските си у дома\", пише Тръмп, призовавайки да сложи край на \"безкрайните войни\". На 19 декември Тръмп обяви победата над ислямската държава в Сирия, отбелязвайки, че това е единствената причина, която оправдава присъствието на американската армия в арабската страна.", "date": "2019.01.15", "title": "Тръмп заплашва да \"опустоши икономически \" Турция, ако атакува кюрдите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391559-%D0%B3%D0%B5%D0%BD-%D1%88%D0%B8%D0%B2%D0%B8%D0%BA%D0%BE%D0%B2-%D0%B7%D0%B0-%D1%86%D0%B8%D0%B3%D0%B0%D0%BD%D0%B8%D0%BD%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%81-%D0%B1%D1%80%D0%B0%D0%B4%D0%B2%D0%B0%D1%82%D0%B0-%D1%82%D0%B0%D0%B7%D0%B8-%D0%BD%D0%B0%D0%B3%D0%BB%D0%BE%D1%81%D1%82-%D0%B2%D0%B5%D1%87%D0%B5-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B3%D1%80%D0%B0%D0%BD%D0%B8%D1%86%D0%B8", "text": "\"Тази наглост вече преминава всякакви граници. Защо трябва да си мълчим когато един престъпник-рецидивист е на свобода? Последният случай е фрапиращ. Този самозабравил се циганин грабва брадва и започна да раздава по неговите закони „справедливост\". Преди дни имаше инцидент и с възрастен мъж от Павел баня\". Това заяви ген. Димитър Шивиков в сутрешния блок на Bulgaria ON AIR по повод последните цигански безчинства.\"Време е от първия човек в тази държава до последния да се осъзнаят.      Не искам да насаждам етническа омраза, но е време за промени\", каза още той. \"Препоръчвам на господата, цигани, които се бяха събрали вчера пред Министерския съвет да идат в гетата. Да си почистят кварталите, защото там е ужас и да накарат децата си да идат на училище\", отсече ген. Шивиков.о думите му има виновни за случващото се: \"Има три направление, по които може да се търси вината за случващото се. Това са властта, неправителствените организации и самите цигани\". \"Не слагам цялата циганска общност под един знаменател. Да, те имат права, но трябва да спазват и законовите разпоредби на страната ни. Недопустимо е обаче по всякакви закони деца да раждат деца. Те сами си създават аутсайдери и маргинали. Как да очакваме да се случи нещо по-добро\", поясни още генералът. Според него за всички беди си има преломна дата: \"Преди 90-та година у нас имаше политика, според която циганите бяха сравнително добре социализирани – те живееха в големите квартали на градовете, живееха сред останалото общество и работеха, а много хора от тях бяха образовани. Но дойде прелома – 10 ноември. Тогава започна разрушаването на държавността, а най-потърпевши се оказаха циганите. Те бяха уволнявани и съкращавани, те бяха оставени на произвола на съдбата и те изпаднаха от обществото. Именно това породи тази среда, в която живеем днес\". \"Дано събитията от последните дни да не се окаже отварянето на Кутията на Пандора. Протестът ни във Войводиново целеше да изключим таймера на тази цъкаща бомба, но два дни след това пак бе включен\", каза още генерал Шивиков.", "date": "2019.01.15", "title": "Ген. Шивиков за циганина-рецидивист с брадвата: Тази наглост вече преминава всякакви граници!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391549-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D1%80%D0%B5%D0%B4-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D0%B8-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8-%D1%80%D0%B5%D0%B3%D0%B8%D0%BE%D0%BD-%D0%BF%D1%80%D0%B5%D0%B7-2019-%D0%B3", "text": "Като част от Европа е естествено, че заплахите от една надпревара във въоръжаването, изострянето на отношенията между великите сили, отслабването на ЕС в сегашната му форма, мигрантските потоци от Близкия Изток и Северна Африка и тероризмът в голяма степен се отнасят и за Балканите. Главните проблеми в региона обаче, остават нерешените етническо–национални проблеми и намесата на външни фактори,  някои от които се подценяват, а други преувеличават. Много рядко и в експертни анализи дори не се изброяват всички фактори, преследващи свои интереси на Балканите и не се отчита тяхната реална тежест:  САЩ и НАТО, Турция, някои арабски страни, Русия и дори Китай .      Ако съдим по военни бази и възможност за пряко политическо влияние, на първо място трябва да поставим САЩ. Към това място се стреми и Турция, която най–често и необяснимо се изпуска от анализа, въпреки трайните й амбиции и системни форми и методи на въздействие. В края на декември 2018 г. в Македония се проведе празник на турския, а не на българския език. Особено опасна за нас е  пълзящата ислямизация , която настъпва към Европа и растящата активност на турските държавни агенции и разузнавателни служби чрез използването на религиозвните общности. Хибридните методи и операции на разузнавателни служби на всички тези външни фактори придобиват особена активност. Регионът влезе в 2019 г. с отваряне на границата между Албания и Косово и създаване на Косовска армия. Няма съмнение, че прогнозите ни за Велика Албания, която ще засегне и част от Македония, не са били неоснователни. Несъвършеният договор, който подписахме с Македония за разлика от Гърция, която умело защити стратегиески интересите си, ще се върне като бумеранг върху България. Колкото до инициативата за ускоряване присъединяването на Западните Балкани към ЕС, тя очевидно не фигурира в приоритетите на председателстващия Съвета от 01 01 2019г. – Румъния. Липсва критична оценка за досегашната политика на ЕС към региона. Основният и истински интерес на Брюксел е стабилността . Действителната оценка за стабилността и реформите обаче остава негативна, но прикривана зад политкоректни формулировки. Стратегията на ЕС за региона от 2018 г. се нуждае от конкретизиране, като по–силно се акцентира върху процеса на създаване на рамковите условия на една постоянна, дългосрочна сигурност. За първи път на експертно ниво се поставя въпроса за ясно формулиране на факта, че  стратегическите интереси на Европа към Балканите са различни от тези на САЩ , които се свеждат единствено до изтласкване на Русия и первръщането на региона във фронтови пояс. Европа би трябвало да се оттърси от двойнствената реторика: негативните оценки за „привидна стабилност” и „фасадна демокрация”, „корупция и център на наркотрафик” /не че много от това не е вярно/, а официално да внушава оптимистични оценки и надежди за приемане в Съюза. Предложенията на някои експерти в Западна Европа към ръководството на ЕС  да бъдат привлечени външни актьори– на албанска страна Турция, а на сръбска страна Русия, а ЕС да бъде посредник в изграждането на нова архитектура на сигурност на Балканите с по–силна интеграция в Общата политика за сигурност и отбрана на ЕС, са крайно неудачни и са само плод на безсилие.  Страни като България, Гърция и Румъния и всяка друга, които познават стратегията на Турция например, в никакъв случай не бива да допускат такава дискусия.  Не посредник, а главен актьор трябва да бъде ЕС и да парира негативните влияния на външни фактори . След европейските избори тази година и новия баланс на представителство ще бъде изключително важно  да се инициира преглед на досегашната политика към Балканите, да се намери форма на съгласуване на всички политики и да се предприемат нови подходи за подпомагане процесите на присъединяване–  конкретни стъпки, съдържание на изпълнението, целенасочено влияние. В противен случай има опасност Балканите отново да се върнат към образа си на източник на напрежение, а вложените досега много усилия и ресурси да се окажат в голяма степен пропиляни. Украйна и Черно море Всички събития сочат вероятност за  изостряне на обстановката през 2019 г . Това е логично предвид определената роля на Украйна да раздели завинаги Европа от Русия, а от Балтийския регион до България да се създаде пояс от фронтови държави. Изборите за президент на 31 март 2019 г. няма да променят коренно антируския курс на страната. Интригата е по–скоро в това, американският или европейският избор на кандидат ще надделее. По–важни може би ще са парламентарните избори, които също предстоят тази година. От една страна натискът от Берлин и Брюксел не позволи на Порошенко да изпълни първоначалния си замисъл за отлагане на президентските избори чрез обявяване на военно положение, но от друга страна подкрепата на Запада само за Украйна въпреки категоричните доказателства и дори признания за целенасочената украинска провокация в Керченския пролив,  фактически окуражава Киев за нови авантюри. Западът не реагира месеци преди това на украински провокации, арестувани руски кораби, осъдени екипажи и т.н. Последвалото прекратяване на Договора с Русия за използване на Азовско море и увеличаване на териториалните води от 12 на 24 мили създават предпоставки за предстоящи инциденти и сблъсъци. Приннципно нов момент е поканата към партньорите от НАТО да участват в акция по демонстративно преминаване с военни кораби през Керченския проток.  Кризата в Азовско море неизбежно ще прерастне в криза в Черно море.  Когато президентът е в положение на губещ, той може да се изкуши от идея за непреддсказуема авантюра. За настроенията във Върховната Рада на Украйна и в американския Конгрес свидетелстват съответно проектът на обръщение към президента Петро Порошенко да обяви война на Русия и призивът на 41 американски сенатори към президента Доналд Тръмп да проведе  многонационална операция срещу Русия в Черно море, НАТО да увеличи присъствието си , европейските съюзници и партньори да откажат на руските военни кораби правото на снабдяване и зареждане с гориво на техни пристанища, все инициативи, които  не допринасят и правят дори невъзможно да се търсят решения на маса за преговори. Съсредоточаването на украински въоръжени сили и тежко въоръжение, разработените съвместно с военни съветници от Великобритания планове за настъпъление, при два от които– по Горловско и по Мариуполско направление, сигналите за провокации, потвърдени от западни изтночници, заканите за взривяване на Кримския мост и много други сигнали говорят за  огромен потенциал за възможен конфликт . На този фон дори информациите на министъра на отбраната на Украйна за съсредоточаване на 26 батальонни тактически групи на руска територия и разполагане на руски танкове на 18 км от границата изглежда логичен ход на руската страна. САЩ и Великобритания след 17 докември 2018 г. действително увеличиха военното си присъствие с разузнавателни и десантни кораби, разузнавателни самолети, противолодъчни патрулни самолети P-8APoseidon и безпилотни летателни средства /RQ-4 Global Hawk/ в района на Черно море и Украйна, но  те не биха могли да сформират сериозна морска групировка.  Според военни експерти при сегашните ограничения на конвенцията от Монтрьо САЩ биха могли да влязат в Черно море с 3 ескадрени миноносеца, които имат сериозно въоръжение като крилати ракети Томахок, ракети RIM-66и RIM-7 SeaSparrow и др. Затова и украински коментатори се упражняват в други два сценария като нереалистичното очакване за участие и на Турция във военния конфликт, която щяла да разреши влизането на всякакви кораби през Босфора или дори варианта САЩ да вземат под дългосрочна аренда и един кв.км. крайбрежие от една черноморска страна и поставят своя национален флаг, аналогично с Гуантанамо, с което придобиват де юре правата на останалите страни /”Деловая столица», 11.01.2019/. В сферата на предположенията е, дали предложенията на някои български „експерти” за американска база на българското Черноморие имат нещо общо с този замисъл. И трите сценарии обаче, са безпредметни, като се има предвид, че ракетите „Калибр”, които имат периметър на поразяване до Средиземно море, хиперзвуковите балистични ракети тип Х-47М2 \"Кинжал, 6–те руски подводници и силна авииационна групровка на Югозападния военен окръг, не биха оставили никакъв шанс на евентуалните настъпващи сили. Турция Това, което можем да очакваме от Турция през 2019 година като наш съсед е изключително важно. От последните събития, от оценките при представянето на бюджета за 2019 г. и особено от новогодишното обръщение на президента Реджеп Тайъп Ердоган може да се направят следните  изводи : Като цяло външната политика на Турция ще продължи своя настъпателен курс от 2018 г.  Ако проследим доста борбената, самоуверена и насочена не само към турския народ реч на президента, ще видим, че акцентът е поставен върху БРИКС. Може би това дава основание на бившия турски депутат и политолог Айкън Ердемир да види  формирането и на оста между Турция, Венецуела, Иран и Русия. При представянето на бюджета като основни външно–политически предизвикателства бяха посочени  сирийската криза и турско–израелските отношения , като появата на второто бе неочаквано. Признато обаче беше  нарастване на съперничеството между Анкара и Рияд за доминиране в Близкия Изток . Новогодишното обръщение на Ердоган показа също, в кои регионални конфликти отношенията на Турция със съседите ще се изострят още повече. Ердоган обяснява активната си политика и дипломация с факта, че „Турция не може да гарантира бъдещето си, без да реши проблемите в региона.” В заявленията си за борба с тероризма и „прочистване на Сирия”, той има предвид обаче, Кюрдските отряди за народна отбрана, а не Ислямска държава, която очевидно не счита за такава заплаха, като кюрдите. Престои да видим дали и как Русия и САЩ биха спряли Турция, но тя продължава да подготвя трета поред военна операция в съседна Сирия, този път източно от Ефрат, без съгласието на ООН и на сирийското правителство и извършвайки етнически прочиствани с помощта на десетки ислямистки отряди, някои от които доскоро съюзници на Ислямска държава. Научният център на германския Бундестаг в свой доклад стига до категоричния извод, че  Турция нарушава международното право като окупира територии в Сирия.  Тревожно, но и очаквано е ясно заявеното от президента, че  интересите на Турция може да се преследват само на място, тоест с военно присъствие! Това е опасно разсъждение за един държавник.  То е доразвито и в изразената  позиция по Кипър и Гърция : „Ние показахме решителноста си да защитим нашите права в Кипър, Средиземно море и Егейско море на политическа плоскост и на място /тоест с военна сила/”, което означава, че трябва да  очакваме по–нататъшни провокации, свързани с претенциите към островите и правата за използване на новооткритото газово находище край Кипър . През 2017 г. Турция наруши 2000 пъти териториалните води на Гърция и 3000 пъти въздушното й пространство. Заявени бяха планове за изграждане на военна база в Кипър и увеличаване на въоръженвите сили /35 000 души/ на острова, а неизпълнението на условието за изтеглянето им спъва преговорите. Твърде цинично звучи понятието „мироопазваща роля”, когато си разрушил и разграбил над 550 гръцки ортодоксални църкви и манастири на острова, а много християнски обекти превърнал в джамии и складове за турската армия, все неща, които ЮНЕСКО оценява като военни престъпления. Показателно е самоизтъкването на Ердоган, зад което прозира амбицията на Турция да бъде световна сила: той работел не само над визия 2023 г., когато е 100 годишния юбилей на Република Турция, но и върху визия за 2053 г. , 600 години от завземането на Константинопол, и визия за 2071 г., 1000 г. от битката на турските селджуки срещу Византийската империя. Енергийна сигурност Битката за газовите доставки ще се измести от Север на Югоизток и Средиземно море. Северен поток 2 определено ще се случи, след като от ЕК заявиха, че поради напредналата му фаза е трудно да се съобразят с исканията на САЩ. Единствената съпротива от Дания за даване на разрешение може да се преодолее, твърдят експерти и политици. Затова пък Вашингтон ще продължи усилията да саботира Турски поток във втората му част. Европа ще настоява за споразумение между Украйна и Русия за приключващия 2019 г. газов договор, но на този етап изглежда абсолютно невъзможно двете страни да седнат на една маса. Обемите транзитирани през Украйна ще се свият от 95 милиарда кубически метра през 2018 г на 15 млрд кубически метра през 2021 г., а част от старите 40–годишни тръби ще трябва да се демонтират. България  ще бъде изправена пред дилемата или да устои на огромния натиск на САЩ срещу Турски поток, въпреки очертаващата се в бъдеще зависимост от Турция, или да изпадне в още по–тежко положение на частични доставки на скъп втечнен американски газ през Гърция и на руски газ през Централна Европа. Контейнерите за втечнен газ, които ще ни бъдат представени през април т.г. от американски експерти може да изглежда интересна форма за доставка, но да не забравяме, че ще е необходимо съоръжение за трансформиране на газа, което е доста скъпо, както и самият газ рабира се. За сравнение, втечненият газ от САЩ доставен до Европа излиза 333, 36 долара за 1000 куб.м., а средната цена на руския газ през първите 10 месеца на 2018 г. е била 210 долара на 1000 куб.м. Освен това цената на американския газ е конкурентноспособна само при високи цени на газта от Близкия Изток, а последното изследване показва, че при 66% от производителите, добивът на газ и петрол в САЩ е надценен и фактически ще бъде с 10% до 50% по–малък от прогнозирания. А 10% са 1 млрд барела по–малко за следващите 30 години. При такива несигурност и цени би било неразумно да се залага на доставки на американски газ през Гърция и евентуално с контейнери.   Конкурентен на Турски поток ще бъде обявеният проект EastMed, съгласно споразумението на Израел с Италия, Гърция и Кипър, но той би осигурил доставките от „Левиатан” за Европа в рамките на 9 до 12 млрд кубически метра и то след 2025 г.", "date": "2019.01.15", "title": "Предизвикателствата пред сигурността в Балканския и Черноморски регион през 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391550-%D0%B7%D0%BB%D0%B0%D1%82%D0%B5%D0%B2-%D1%81%D1%80%D0%B5%D1%89%D1%83-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2-%E2%80%93-%D0%BE%D0%BB%D0%B8%D0%B3%D0%B0%D1%80%D1%85%D0%BE-%D1%80%D1%83%D1%81%D0%BA%D0%B8-%D0%B1%D0%BE%D0%B9-%D0%B7%D0%B0-%D1%81%D0%BA%D1%8A%D0%BF%D0%B8-%D0%B8%D0%B3%D1%80%D0%B0%D1%87%D0%BA%D0%B8", "text": "Валентин Златев срещу Кирил Домусчиев. Един олигархичен кръг срещу друг. Едно лоби срещу друго лоби. Руски интереси срещу други руски интереси на наша територия. Златев срещу Домусчиев. А зад завесата?       Българската петролна и газова асоциация, водена от Валентин Златев, напусна Конфедерацията на работодателите и индустриалците в България с председател Кирил Домусчиев. Златев и неговата БПГА са против отлагането на проекто закона за административното регулиране на икономическите дейности, свързани с нефт и продукти от нефтен произход. Според него/тях решението на МС от 9 януари 2019 г. за изтегляне на текстовете до юни е неправилно и толерира сивата икономика. (Според хора до Златев толерирането е свързано с Инса ойл. Според тях прокуратурата, НАП и останалите институции отказват да проверят сделката и финансирането на покупката на Общинска банка, на която за малко беше шеф Владислав Горанов, преди да стане финансов министър.)     Кирил Домусчиев заяви на свой ред, че се радва, че Златев и асоциацията му се махат от КРИБ. Златев упражнявал натиск и лобирал за приемането на въпросния закон. Само Златев и Домусчиев ли са в този спор? Лична ли е престрелката? Златев е шеф на Лукойл – България. Считан е за представител на руски корпоративни и политически интереси у нас. Витаят и слухове, свързващи Златев с руските тайни служби. Документи няма. Няма и как да има. Слуховете обаче упорстват. Почва за тях са писания и изказвания на американски посланици у нас, в които Златев е наричан „политически брокер“, „политически кукловод“. Уикилийкс извади и текст, в който има следния пасаж: „Българските операции на Лукойл, чрез Златев, са заподозрени в тесни връзки с руското разузнаване и организирана престъпност“. Разбира се Уикилийкс не е последна инстанция нито цитираните документи са признати за автентични от Държавния департамент на САЩ. Но хората имат право да коментират.     Златев е считан за близък на Георги Първанов и с повечето партии и политици, управлявали държавата. Бизнесменът е арендатор на ловното стопанство „Паламара“ в Делиормана. Местни хора се шегуват, че там се вземали повече решения за държавата, политиката и бизнеса, отколкото в Народното събрание, МС и Президентството взети заедно. Може да е пресилено, а може и да не е. Златев е незаобиколим фактор в държавата и това е факт. С частния самолет на Златев политици и дори висши духовници са пътували до Москва по различни поводи. Кирил Домусчиев е собственик на „Хювефарма“, Параходство Български морски флот, Биовет, ФК „Лудогорец“ и пр. Считан за близък приятел на финансовия министър Владислав Горанов. Оттам и на Делян Пеевски. Горанов живее в луксозния комплекс „Есте“, построен от братя Домусчиеви и е съсед на Кирил Домусчиев. Като министър той отпусна милиони от хазната за довършване на частния стадион на Домусчиев в Разград. Щедрост с народни пари, но щедрост. Откъдето и да го погледнем, сблъсъкът е между емблематични кръгове, които контролират цели отрасли в икономиката и имат влияние в политиката. На пръв поглед изглежда, че Златев има предимство заради сериозните му връзките в Москва. Е наистина се сериозни. Но Пеевски пък е тясно свързан с руската Внешторг банк и нейните шефове Андрей Костин и Юрий Соловьов. Топлата връзка е реализирана чрез Виваком, където руснаците имат сериозен дял, ако не и пълен контрол. Банката и Костин са под санкции в САЩ, но за това тук не е прието да се говори. Костин е един от шумните поддръжници на президента Владимир Путин, въпреки някои сигнали, че Путин се дразни от скандалите, в които през последните години се забърква банката. Включително и по аферата с Виваком. Разбира се темата за „руската връзка“ на Златев и Домусчиев е много по-обширна, но за това друг път. Важно е също, че и Златев, и Домусчиев се радват на добри отношения с премиера Бойко Борисов. Разбира се става дума за променлива величина. Затова е интересно дали в милитаризираните отношения между двамата премиерът ще заеме страна.   Не по-малко важно е, че и двамата са недосегаеми за правораздавателната система. Досега. Ще се намеси ли прокуратурата, ако бъде задействана от няКОЙ? Въпросът съдържа и отговора…   Налице е – извън всяко съмнение - сблъсък на интереси и влияние. Подобна война се води с всички средства: лобизъм, съюзници, подлости, институции, прокуратурата, службите. И медиите, разбира се. Домусчиев, според запознати, издържа поне едно от изданията под контрола на Пеевски. Разбра се, че ще участва и в наддаването за Нова телевизия. Златев не се свързва пряко с медии, но немалко от тях зареждат на бензиностанциите Лукойл… Това има значение. Челен сблъсък. Опасен сблъсък. Големите интереси могат да се превърнат в бомба, която да взриви стабилността в хранителната верига. Това, което гражданските протести не са в състояние да постигнат, могат да го сторят двама милионери. Парадокс. Български принос в теорията на хаоса по време на фасадна демокрация. В сюжета има и скрити играчи. Двама от тях са прокуратурата и вездесъщият Пеевски. Моите играчки не си ги давам, а чуждите ако ми харесват си ги взимам. Тази мисъл се приписва на депутата от ДПС, чиито милиони така и не са интересни за финансовите и разследващите органи. Пеевски и държавното обвинение в момента са заети с преследване на противниците на модела #Кой, както и на свидетели по делото „КТБ“, но със сигурност ще се намесят, ако видят ползи от това или си харесат някои „кукли“. Не е изключено в някаква степен конфликтът между Златев и Домусчиев да е инспириран именно от скритите играчи. Целта: лични интереси и предупреждение към кабинета и Борисов.    Къде е Цветан Цветанов в цялата история? Много интересен въпрос. Спомнете си онзи знаменит скеч с Тодор Колев:   Невинаги пудрата захар е пудра захар… В една от соломоновите притчи се казва, че „ “. Плиний Млади пък пише:  . Почти две хиляди години по-късно крамолата между Домусчиев и Златев показва, че същите неща важат със страшна сила и днес.  ", "date": "2019.01.15", "title": "Златев срещу Домусчиев – олигархо-руски бой за скъпи играчки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391551-%D1%81%D0%BE%D1%87%D0%BD%D0%B0%D1%82%D0%B0-%D0%B4%D0%B5%D0%BC%D0%B8-%D1%80%D0%BE%D1%83%D0%B7", "text": "23-годишната британска моделка и звезда в Инстаграм Деми Роуз, известна и като бивша приятелка на рапъра Tyga, никога не се е притеснявала да се снима без свян и да показва провокативно извивките на сексапилното си тяло. Този път красавицата радва феновете си с пищните си форми под слънчевите лъчи в Мексико, където е участвала във фотосесия, пише \"Дейли Мейл\"\".            А Деми Роуз отново ускорява пулса на феновете си, докато се снима по изрязания си оранжев бански. Моделката не изпуска възможност да застане под такъв ъгъл, че всички да се насладят на пищния бюст и зашеметяващото й дупе.            Карамелените кичури на брюнетката са оформени в меки вълни, а хубавите й черти са засилени с блестящи мигли и гланцово червило.            Деми е облечена в страхотен бански и в него тя изглежда зашеметяващо като секси формите й се очертават.            Деми наскоро разкри, че е много вероятно да се премести в Лос Анджелис и това ще бъде свързано с нейното голямо желание да се снима в киното.  ", "date": "2019.01.15", "title": "Сочната Деми Роуз"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391552-%D0%B5%D1%82%D0%BE-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BD%D0%B0%D0%B9-%D1%81%D0%B5%D0%BA%D1%80%D0%B5%D1%82%D0%BD%D0%B0%D1%82%D0%B0-%D0%B2%D0%BE%D0%BB%D0%B3%D0%B0-%D0%BD%D0%B0-%D0%BA%D0%B3%D0%B1-%D0%B2%D0%B8%D0%B4%D0%B5%D0%BE", "text": "По времето на Съветския съюз за спецслужбите в страната е била изработена специална Волга ГАЗ 23Б на базата на ГАЗ-23. Този автомобил е бил използван от КГБ. \r\n   Волгата за КГБ някога е била една от най-секретните разработки на съветските инженери и конструктори, пишат световните издания. Външно практически тя не се различава от стандартната версия. Но под капака си колата има мощен двигател с 200 конски сили. Машината е подложена и на някои технически доработки (например подсилени пружини в окачването, нови спирачки и нова скоростна кутия), а в салона е било монтирано най-съвременно за времето си комуникационно оборудване. \r\n  \r\n  \r\n   \r\n  \r\n  \r\n  \r\n   \r\n   В резултат на всичко това, „обикновеният” съветски седан можел успешно да следва чуждестранни дипломати (и шпиони!), които обикновено използвали най-добрите модели на автомобилната индустрия. \r\n   Никой не знае колко такива автомобила са били произведени. Сега почти няма такива волги. Те могат да се видят в някои музеи или в частни автомобилни колекции. \r\n       По времето на съществуването на Съветския съюз, хората в страната искали някак си да подобрят колите си, но ресурсите, както знаете, били ограничени. Така се появили автомобили като необичайната Волги ГАЗ-21, поставена за продажба за 3 750 долара, информират световните издания. \r\n   \r\n   Автомобилът изглежда като смесица от резервни части за различни съветски автомобили. Очевидно неговият създател е работил в автосервиз или в депо за автомобили и е имал достъп до всички тези детайли. \r\n   \r\n   Предната част на колата напомня малко за Чайка ГАЗ-13. Между другото, именно от нея са взаимствани редица декоративни хромирани елементи. Габаритите са взети от ГАЗ-М20 Победа, а четирите фара  - от Москвич-407 (въпреки че са поставени хоризонтално). \r\n     \r\n   В допълнение, тунингът на Волга включва хромирани части в салона, както и плетен волан.  \r\n   \r\n     \r\n   \r\n            ", "date": "2019.01.15", "title": "Ето как изглежда най-секретната Волга на КГБ (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391548-%D0%B8%D0%B7%D0%B2%D0%B8%D0%BD%D0%B5%D1%82%D0%B5,-%D1%89%D0%B5-%D1%81%D0%BB%D0%B8%D0%B7%D0%B0%D1%82%D0%B5-%D0%BB%D0%B8-%D0%B8-%D0%BE%D1%89%D0%B5-%D0%B1%D0%B8%D1%81%D0%B5%D1%80%D0%B8-%D0%BE%D1%82-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82", "text": "В градския транспорт се случват много и ужасни неща и примери - много. Хора в сини униформи искат карти и билети за проверка. Понякога по тази причина ги бият. Какви са тия неудобни въпроси рано сутрин?! Тийнейджъри преоткриват \"Едно Ферари с цвят червен\" над 30 години след излизането на оригинала. Шофьорът обикновено кара или като състезател от Формула 1, или като в летаргичен сън, златна среда няма.     И това не е всичко. Много от редовните пътници в градския транспорт си имат собствен репертоар от бисери и само дебнат удобен момент, за да го ви го изрецитират. Част от тези умотворения хвърлят в дълбоко недоумения, а немалко ви карат да откриете най-саркастичното си вътрешно Аз и да му позволите да се развихри. Например в онзи момент, в който тъкмо сте се качили в старичкия трамвай, горд свидетел на Втората световна война. Алпинизмът по свръхвисоките стъпала е приключил само преди секунди и тоновете желязо се понасят с гръм, трясък и колосалните 3 км/ час, когато...     ... усмихнат пътник или пътничка пита \"А това кой номер беше?\". След чакането на спирката и въпреки бавното движение на голяма част от подвижния състав на градския транспорт, нерядко има хора, които живеят на ръба (не като вас) и първо се качват, а после се осведомяват на какво точно. Ако не сте от най-хуманния тип, можете спокойно да кажете несъществуващ номер превозно средство и да оставите събеседника в дълбоко недоумение. Може да ви питат за уточнение откъде минава тази мистериозна линия, кажете, че заради ремонтите и метрото минава за по-пряко през Нови Искър.     Друг вариант е да ви споходи редкият късмет да има свободни седалки, да се настаните спокойно и до вас да остане празно. В следващия момент до вас се приближава някой и с най-сериозния си тон иска да се осведоми свободно ли е до вас мястото. Коварно питане - звучи възпитано, но освен ако не возите въображаем приятел на име Унилсън, до вас очевидно е свободно. Така че спокойно можете да кажете \"Не, запазил съм цялото сепаре\". Много е вероятно след като се сдобиете със спътник до вас, да чуете някой от гвоздеите в програмата като \"Друго си беше при бай Тошо...\" и \"Съсипаха я тая държава...\". Тези вечни хитове искат от вас безрезервно съгласие и изразително кимане с глава. Иначе ще избухне неподправен скандал, ще си изпуснете спирката... А изричащите подобни реплики бърза работа нямат, запомнете го. Но нищо, ама нищо не може да отстъпи на всеобщия фаворит по безумни питания. Той идва в онзи момент, в който седите на вратата, чакате си спирката и някой зад вас пуска дежурното \"Извинете, ще слизате ли?\". Или в съкратен вариант и с по-нетърпелив тон - \"Ще слизате ли?\", придружено с побутване, ако случайно не сте схванали спешността на ситуацията. Разбира се, винаги можете възпитано да кажете, че, да, ще слизате. Че в момента, в който превозното средство стигне спирката, ще се дематериализирате от вратата в полза на фините прахови частици навън. Въпросът обаче е толкова несъстоятелен, че си заслужава по-находчив отговор. Кажете, че няма да слизате. Просто по професия сте механик и точно тия два болта над вратата в момента са ви адски интересни. В комбинация с ей онази пружина до тях са най-красивата инсталация, която някога сте виждали. Затова и седите като препариран там. Иначе, не, няма да слизате. Или обяснете, че от вратата гледката е три пъти по-хубава. По-топло е. Въздухът е по-чист. Бъдете духовити - подобно находчиво питане изисква своите находчиви отговори. Както казахме, най-много да се скарате с някого...", "date": "2019.01.15", "title": "\"Извинете, ще слизате ли?\" и още бисери от градския транспорт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391544-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BF%D0%B0%D0%B2%D0%B5%D0%BB-%D1%82%D0%B8%D0%B2%D0%B5%D0%B9%D1%81%D0%BA%D0%B8,-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8,-%D0%BE%D1%82%D1%88%D0%B5%D0%BB%D0%BD%D0%B8%D0%BA", "text": "  Св. Павел Тивейски. Стенопис от XII в. от манастира на преп. Антоний Велики в Египет. Източник:  Житието на първия в историята на християнското отшелничество подвижник, преподобни Павел Тивейски, било съставено между 374 и 379 г. от блажени Йероним (347-420 г.). То било записано по свежото предание на Антиниевите ученици около 33 години след кончината на този дивен Божи угодник от Тиваидската пустиня. Св. Павел се родил в 228 г. в семейството на богати родители от Долна Тиваида (Египет) през царуването на римския император Александър Север (222–235 г.). След смъртта на родителите си Павел получил половината от наследството, а останалият имот се паднал на задомената му сестра. Нейният мъж бил зъл и користолюбив човек. Той се лакомял и за останалата половина от родителското наследство и обмислял как да я присвои.     Такъв случай скоро му се представил. В края на 249 г. излязъл първият едикт на император Деций (249-251 г.) за седмото гонение против християните. Дълбоко убеден, че християнството е несъвместимо с римския държавен строй и че християните са виновни дори за появата на чумата в империята, Деций при самото заемане на престола предприел мерки за пълното изкореняване на християнството. Той въвел прочутите \"либелли\" – удостоверения за пренесена жертва на идолите. С тях се извършвала първата регистрация за религиозна принадлежност на всички римски поданици. За тази всеобща проверка на всички римски провинции били назначени по пет души във всеки град, които зорко следели всеки гражданин да взима участие в римския държавен култ. Разцъфтяло доносничеството. Ширела се подлостта, която търсела да разчисти всички стари сметки. Зетят на преподобни Павел Тивейски се готвел да предаде младия си шурей и да си присвои наследството му. Двадесет и две годишният Павел, който бил прекрасно образован и силно вярващ християнин, сам отстъпил богатството си на користолюбеца и се скрил в най-отдалечения край на Тиваидската пустиня, на изток от Червеното море. След дълго бродене из пустинята младият отшелник намерил една пещера, край която имало финикова палма и едно изворче. Това било предостатъчно, за да преживее напълно сам цели 91 години. Почти един век св. Павел не видял човешко същество и срещал само дивите зверове на източната пустиня. И един ден се случило нещо необикновено. Човек почукал на пещерната врата на великия отшелник. Той дълго не отварял, но чул един старчески глас: - Отвори ми, рабе Христов! Аз зная, че не съм достоен да те видя, но няма да си отида, докато не зърна лицето ти. Не се крий от мене, защото Бог ми възвести за тебе... Най-сетне преподобни Павел излязъл пред пещерата си и пред него застанал  . Повече от петнадесет столетия християнският свят е чел и слушал с благоговеен трепет беседата на тези двама титани на духа, запечатана с перото на блажени Йероним. - Защо си сторил такъв труд и си посетил един грешен и нищожен човек? Моля те, разкажи ми как живее сега човешкия род? Какво става по света? Нима има още идолопоклонници? Още ли биват преследвани християните? Аз нищо не зная за това, защото 91 години вече живея самичък в пустинята... Тези въпроси на ангелоподобния подвижник сигурно са развълнували св. Антоний Велики, който сам преживял в пустинно уединение 70 години. Те разкривали величието на един вековен подвиг, заключен в рамките на един неповторим човешки живот! И настъпилата нощ двамата велики старци прекарали в беседа и молтва. Св. Павел Тивейски за пръв път разказал дългото ди житие след напущането на бащиния дом. Това, което неговото смирение скривало, великият прозорливец Антоний чел направо в сърцето му.   отговарял на всички въпроси на първия известен в историята на християнстовото пустинножител. - Аз отдавна знаех, че ти живееш в пустинята – казал накрай блаженият Павел. – Аз бих желал да поживея с тебе, та заедно да послужим на Господа, но сега настъпва часът на моята смърт и аз благодаря на Бога, Който те прати да предадеш на земята грешното ми тяло. - Вземи и мене със себе си! – казал св. Антоний. - Ти трябва да живееш още, за да укрепваш другите с пример и наставления, но те моля, иди до твоя манастир и донеси мантията, която ти подари епископ Атанасий, за да ме погребеш с нея. Колкото и приятно да било за преп. Павел Тивейски посещението на св. Антоний Велики, той чувствал потребност да остане самичък в своите предсмъртни часове. Преп. Антоний побързал да изпълни последната воля на великия старец. Той се удивил, че старецът знае за мантията, който му подарил   (295-373 г.). Въпреки дълбоката си старост той преминал уморителния път до своя манастир и веднага тръгнал назад д Атанасиевата мантия на ръце, за да свари жив дивния тиваидец. На следващия ден по пътя за пещерата на отшелника удивително видение известило на св. Антоний за славната кончина на св. Павел. С грейнало от неземна радост лице Тавейският подвижник възхождал към небето, заобиколен от ангели, пророци и апостоли. - Защо ме остави, отче светий? Защо тъй неотдавна те познах и тъй скоро се лиших от тебе? Той ускорил стъпките си напред и когато стигнал пещерата, видял преп. Павел да стои на колене. Зарадвал се Антоний и като помислил, че той се моли, коленичил до него. След един час обаче, като не чул ни глас, ни въздишка, допрял се до него и се уверил, че той е мъртъв. Тогава го облякъл в Атанасиевата мантия и се заел да погребе постническото му тяло. Но св. Антоний не бил взел мотика, за да изкопае гроба на преподобния. В недоумението си изведнъж видял да се задават от пустинната далечина два лъва. Те дошли до тялото на великия мъртвец и започнали да копаят с ноктите си твърдата земя и издавали рев, като да ридаят за раздялата с великия светец. Когато изкопали един достатъчно дълбок трап, лъвовете близнали нозете и ръцете на св. Антоний и бавно се отдалечили. Св. Антоний погребал светия покойник, прекарал една нощ в молитва над гроба му и се върнал в своя манастир, като взел със себе си направената от палмови листа дреха на преп. Павел. Той обличал тая свещена за него дреха само два пъти в годината – на   и на  , и – както е записал блажени Йероним – обичал да казва: \"Ако би трябвало да избирам, аз по-скоро бих избрал дрехата на Павел с неговите заслуги, отколкото багреницата на царете с техните царства\". В християнското изкуство изобразяват преп. Павел Тивейски облечен в дреха от палмови листа или с палмова клонка. Не липсват от иконите двата му лъва и един гарван. Гарван носил всеки ден на отшелника, подобно на  , по половин хляб на ден, а при посещението на св. Антоний Велики донесъл цял хляб, и възрадваният Божи угодник казал: - Щедър и милостив е Господ! Той ни устрои богата трапеза, като ни изпрати цял хляб. Мястото на Павловото погребение не било забравено. През времето на византийския император Мануил Комнин (1143–1180 г.) светите му мощи били пренесени в Цариград и положени в манастира \"Св. Богородица Перивлепта\". В 1240 г. тази светиня се намирала във Венеция и накрай в Унгария.", "date": "2019.01.15", "title": "Св. преподобни Павел Тивейски, Египетски, отшелник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391545-15-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1582 г. - Русия предава Ливония и Естония на Полша, с което губи излаз на Балтийско море.     1759 г. - Открит е Британският музей.   1878 г. - Плевен е освободен от турско иго.   1892 г. - Джеймс Нейсмит публикува правилата на баскетбола.   1908 г. - Основан е италианският АС „Бари\".   1919 г. - Роза Люксембург и Карл Либкнехт са заловени и след неколкочасови инквизиции са разстреляни от „Фрайкорпс\".   1943 г. - В експлоатация влиза най-голямата административна сграда в света, Пентагонът.   1951 г. - Илзе Кох, съпруга на коменданта на концлагера „Бухенвалд\", е осъдена на доживотен затвор в съд в Западна Германия.   1969 г. - СССР изстрелва космическия кораб „Союз\" 5.   1970 г. - Муамар ал-Кадафи е провъзгласен за водач на Либия.   1970 г. - Биафра се предава след 32-месечна борба за независимост от Нигерия.   1975 г. - Ангола получава своята независимост от Португалия.   1983 г. - Започва да функционира АЕЦ „Кръшко\".   1991 г. - Срокът на ООН за изтегляне на иракските войски от Кувейт изтича и започва подготовката за започването на операция „Пустинна буря\".   1992 г. - Международната общност признава независимостта на Словения и Хърватия от Социалистическата федеративна република Югославия.  ", "date": "2019.01.15", "title": "15 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391546-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%B4%D1%8A%D0%BB%D0%B6%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%81-2-%D0%B3%D0%BE%D0%B4%D0%B8%D0%BD%D0%B8-%E2%80%93-%D0%BD%D0%B5%D1%81%D1%8A%D1%81%D1%82%D0%BE%D1%8F%D0%BB%D0%BE%D1%82%D0%BE-%D1%81%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BF%D0%BE%D0%BA%D0%B0%D1%8F%D0%BD%D0%B8%D0%B5", "text": "Кръглите годишнини от големите събития винаги са повод не само за припомнянето им, а за размисли и изводи от преживените преди време големи сътресения. Изводи и поуки – обаче не за нас, а за големите виновници – Великите сили. Те да се поучат, нали? А ние? Големите, общоевропейските поуки от Голямата Война отдавна са направени. Няма да ги повтаряме.     Войници и офицери от 34-ти пехотен Троянски полк, с трофеи от пленено британско въоръжение – Дойран, лятото на 1917 г. Снимка: Изгубената България   А няма ли такива, предизвикани от специфично българското участие в касапницата? Като че ли 99% от писанията у нас са все за героичните наши защитници на Н-ския връх или стоицизма на обоселите ни войници от Н-ския полк на Солунския фронт. Отдавна е забелязано, че трагичните събития много по-често водят до катарзис, преосмисляне и морално прераждане на засегнатите народи, отколкото горделивото пъчене под фанфарите на победите. Светът бе впечатлен през ХХ век от дълбокото, искрено покаяние и катарзис на германския народ след Втората Световна, което възроди моралните му сили и му позволи за по-малко от 2 десетилетия напълно разрушената, стъпкана, разделена и окупирана Германия да я превърне във водеща индустриално – а и социално – страна. Впрочем, японците също преживяха своите катарзис и покаяние, след което всички заговориха за „японското чудо“, в някаква степен това се отнася и до италианците – все загубилите войната, изпопребити народи… А СССР, Полша и дори Британската империя нямаше за какво да се покайват – те гордо честваха победните дати, докато обществата им изоставаха в съревнованието. България, обаче, за разлика от Германия, макар и в двете войни да воюва на страната на последната, не си и помисли дори и за частичка от подобно поведение, дори за миг не роди идеята, че е необходим някакъв катарзис.  О, не – отново ние бяхме светлите, моралните, чистите, воювали за светите национални идеали (“целокупна България“), а Великите сили бяха зловещите властелини на съдбата, които несправедливо все мачкат, късат и измъчват многострадалната българска плът…  Нямахме грехове – е, евентуално най-много някакви дребни грешки… В замяна на това пък имаме безброй герои… За какво да се покайваме? Нима трябва да търсим самоцелно катарзис (покаяния) – дори и да няма причини за това?  Не, не трябва. Ако няма за какво.  Ала има за какво. 100 години след края на войната можем да се опитаме да бъдем по-откровени и безпощадни, макар това пак да бъда болезнено за повечето от нас. Да се опитаме да погледнем на събитията по-обективно, по-отвисоко, от една, да кажем, европейска гледна точка. Първата илюзия, която се срутва при такъв поглед, е тази за периферната, третостепенна роля на България във войната. Че нали тогава, дори да имаме грехове, те също ще са малки, третостепенни?  Само че не е тъй. Защото ролята на България в Първата световна е ФАТАЛНА. Не просто важна, значителна и т.н., а именно ФАТАЛНА. Тъй като това не е било удобно да се изтъква, то и не се знае от сънародниците ни. Да припомним защо е така…   Фаталното решение – отчайващо късогледо и дълбоко неморално Тук няма да обсъждам всеизвестния факт, че решението България да нападне страните от Антантата е късогледо и може да се обясни само с удивително съчетание на ниска култура и отмъстителна амбициозност (не обсъждам данните за немските подаръци за Фердинанд, заемите на Дойче банк и др.) Ресурсните и геополитически предимства на коалицията на най-големите сили –Британската империя (все още най-мощната), Френската, Руската, Японската, Италия и ред други страни, зад които стои мощта и на САЩ – пред блокираните в средата на Европа Германия и Австро-Унгария – са страховити. Шансът на Германия –„Светкавичната война“, в която бързо разгромява Франция и после се обръща срещу Русия, през 1915 г. вече е пропаднал. Започнала е „войната на ресурси“, изходът от която е предизвестен. И въпреки това през октомври 1915 г. малка България, пренебрегвайки обещанията на Антантата за присъединяване на огромни южни територии (Източна и Беломорска Тракия) е готова да си счупи главата, но да помогне на немско-австрийските си приятели. Уникалното географско положение и изчакването над 14 месеца са причина „цената“ на България да се покачи извънредно много – като никога в историята. И двата блока наддават за спечелването й. Говори се, че България е „езичето на везната“. И наистина, едно само 50-км навлизане в турската част на Тракия би деблокирало заклещените на Дарданелите англо-френски войски и довело до падане на Истанбул и бързо излизане на Османската империя от войната. А с това и би лишило Централните сили от надеждите за суровини от Балканите и Близкия Изток, от които се нуждаят за продължаване на войната. Повече от година те не биха издържали и най-късно есента на 1916-та мирът щеше да се възцари в Европа. Управниците ни решават друго. Нападайки в гръб изнемогващата Сърбия, а след това също и Румъния, те изваждат двете страни от войната и освобождават Централните сили от задушаващия обръч на Антантата. Сега от Берлин се открива геополитически простор не само в Югоизточна Европа, но чак до бреговете на Средиземно море, Червено море и Индийския океан. Глътка въздух и – напразни надежди за Централните сили, които продължават още 3 години безсмислената касапница. До логичния финал… С цената на още 15-на милиона съвършено ненужни жертви на всички участници – англичани, германци, австрийци, руси, французи и пр. Още тогава   за срутването на европейския свят е била ясна – премиерът на Франция и архитект на договорите Клемансо изтъква, че България заслужава тежките санкции на Ньой, защото „…е виновна за продължаване на Световната война с 2 години. Защото спасява Османската империя и отваря пътя на Централните сили извън континенталната блокада, а същевременно попречи да се отвори път към Русия и там избухва Болшевишката революция.“ (Г. Марков – „Голямата война-с.380).  Уви, така е. Да – без намесата на България войната щеше да свърши 2 години по-рано – най-късно през есента на 1916 г. Втренчени в балканското си дворче, българите не виждат по-далечните последици от действията си – а сред тях е и кризата в Русия, довела до болшевишкия преврат, милионите жертви на Гражданската война и …септември 44-та. През лятото на 1915 г. българските управници трябваше да избират – да срутят Османската империя, проявила се с геноцида над тракийците само преди година, или да бутнат в пропастта освободилата страната ни Русия… Парадоксално, управниците избират второто… Днес жертвите на Първата световна война се изчисляват на около 30 милиона (заедно с цивилните). Дали можем да се гордеем, че благодарение на нашата глупост, недалновидност, амбиции и инат 15 милиона европейци са затрити от лицето на земята? Да се гордеем с военните умения на генерали и офицери и смелостта на българския войник – ала професионализмът, впрегнат в една неблагородна, погрешна кауза, дали е толкова за хвалене? Нима не бяха още по-големи професионалисти във военното дело немските войници и офицери, които през Втората световна война громяха противниците си първите 3-4 години? Ала, впрегнати в изпълнение на нечестиви каузи, те, вместо да се покрият с вечна слава, се превърнаха в символи на излезли от ада създания…. Журналисти, политици-националисти и дори историци са склонни Войниците ни са най-смелите и всеотдайни, офицерите ни най-талантливите, нямаме пленено знаме, нямаме изгубена … Хайде, по-полека… Освен десетки случаи на истинска самоотверженост на войниците ни и на точни решения – има и обратните. Нека припомним най-напред разгрома при Добро поле, с който на практика започна разпадането на Централните сили с излизане на България от войната. (Разгром, предизвикан не от петкратно или дори трикратно превъзхождащ ни противник – уви, не…) И стратегическият неуспех срещу сръбската армия след нахлуването ни в Сърбия през октомври 1915-та, когато на нашите войски не се удава да изпълнят стратегическата цел – да отрежат от към юг отстъплението на разбитата от германци и австрийци сръбска войска към Албания (в резултат на което ядрото на сръбската войска се изправя отново срещу нас на Солунския фронт, а и в крайна сметка бе основно острие в удара при Добро поле, стремителното настъпление към Белград и поражението на България и Австро-Унгария.). Не това е важното. Нашите военни „мениджъри“ – генерали и офицери – и редовите изпълнители бяха всеотдайни и донякъде професионални войни.  Но нашите ВОДАЧИ бяха самата посредственост. Затънали в дребни балканско-провинциални страсти и амбиции, без поглед към широкия свят, с недостатъчна култура. Те доказаха още веднъж, че и справедливата кауза може да бъде дискредитирана, ако се преследва с неморални средства. Да си припомним с какво възмущение се отнасяме всички към „удара в гърба“ на Полша от Червената армия в 39-та, когато Вермахтът вече е разбил полската армия. А защо хвалим удара в гърба на Сърбия през октомври 1915-та, когато на север тя изнемогва срещу германци и австрийци? Сърбия издържа цели 15 месеца срещу тях – ако не я бяхме ударили в гръб можеше да издържи и още…   Като обобщение: 1. Решението да се изправим срещу Антантата в Първата световна война е просто глупаво, дори от гледна точка на тесните национални интереси на българите. Най-напред, защото не отчита реалното съотношение на силите между двата блока и залага на обещанията на тези, които е предопределено да загубят войната, а не на онези, които рано или късно ще са победителите. Освен това пренебрегва истинския геостратегически интерес на България – Беломорието и Източна (дн. Турска) Тракия, обещавани ни от Антантата, за сметка на разширение със земи на запад от границите ни, които стратегически са по-малко важни. 2. Решението е недалновидно, защото ни най-малко не е основано на преценка за по-далечните последици от това действие – включително изнемогването на България в една дълга война на изтощение, довела до обръщане на войнишките пушки срещу София и царя, но и безсмисленото затягане на войната с години, с нови милиони жертви и крайно ожесточаване и на победителите; на несправедливите, тежки мирни договори накрая. 3. Решението е дълбоко неморално (колкото и това, според някои, да нямало значение в политиката) – не само поради „удара в гърба“ на изнемогващата срещу империите Сърбия (оправданието с окупирането на голяма част от Македония не е достатъчно основателно), но и поради избора да се спаси разкапващата се Османска империя, само 2 години преди това извършила геноцида над българското население в Източна Тракия. Вместо да се помогне косвено или поне да не се пречи и воюва с Русия, към която, безспорно, българите в мнозинството си са имали чувства на признателност. Нашето влизане в Първата световна война още веднъж ни убеждава, че в политиката понякога малка стъпка може да доведе до огромни последици („Ефектът на пеперудата“). И че политиката е твърде важно нещо, за да бъде оставяна на „елитите“. Когато гражданството е слабо – както бе българското в 1915 г. – резултатите често са катастрофи. Ето защо гражданството отговаря какви и кои са лидерите му.  Дори и днес… Допълнение:  Допускам, че незавидното състояние на българския дух (не само сега, а от 1919 г. насам!), злополучната ни история и не много светла съдба са пряко или косвено следствие от несъстоялия се национален катарзис, след крушението на тогавашния национален идеал. Докато не го преживеем – няма да полетим. Защото неясно, смътно, подсъзнателно повечето от нас, българите, усещаме – има нещо криво, нещо неточно в това – уж сме най-чистите, най-честните, най-моралните – пък защо другите не го виждат, защо нещата ни не се получават, защо…   (Б. а. – Авторът няма сръбски произход или роднини, няма сръбски приятели, дори – срам! – не е ходил в съседна Сърбия…).   Бел. ред. – Авторът е журналист, юрист, социолог, бил е депутат във ВНС от СДС Пловдив, по-късно напуска партията.", "date": "2019.01.15", "title": "Как България удължи Първата световна с 2 години – несъстоялото се българско покаяние"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391547-%D1%80%D0%B0%D0%B4%D1%83-%D0%BC%D0%B0%D0%B3%D0%B4%D0%B8%D0%BD-%D0%B1%D0%B5%D1%88%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B4%D0%B0-%D0%B1%D1%8A%D0%B4%D0%B0%D1%82-%D0%B4%D1%8A%D1%80%D0%B6%D0%B0%D0%BD%D0%B8-%D0%B8%D0%B7%D0%B2%D1%8A%D0%BD-%D1%88%D0%B5%D0%BD%D0%B3%D0%B5%D0%BD", "text": "Успешно европредседателство за Румъния въпреки политическите сътресения прогнозира пред БНР румънският анализатор Раду Магдин, който ръководи компания за стратегически анализи в Букурещ. Според него страната му е готова да финализира излизането на Великобритания от Евросъюза през март, но оставащите месеци няма да са достатъчни за постигането на консенсус по бъдещия европейски бюджет. Магдин изразява съмнения относно идеята, че румънското евролидерство може да бъде белязано от приемане на България и Румъния в Шенген.     “Проблемът никога не е бил липсата на подкрепа от страна на Европейския парламент или Европейската комисия. Докато все още има опозиционно настроени държави-членки твърде оптимистично е да се каже: “Да, всичко ще бъде наред”. Смятам, че ако Европа е мъдра, а Брюксел разбере, че не трябва да има повече деление по линията изток-запад, след повече от десетилетие чакане, ще е крайно време България и Румъния да бъдат допуснати в Шенген. Двете държави са готови от години. Беше политическо решение да бъдат държани извън пространството. България и Румъния заслужават да бъдат вътре”. След официалното откриване на председателството в атмосфера на протести, утре Румъния ще представи приоритетите си пред Европарламента в Страсбург. Анализаторът коментира: “Искаме да покажем, че можем да бъдем добри лидери на европейско равнище. Важно е да отбележа, че нивото на конфликт в Букурещ е различно от ситуацията в Будащепа, Рим и Варшава. Предимството ни е, че не става дума за идеологическо противопоставяне. Борбата в Букурещ е за повече власт и да бъде ли сменена системата, което се отразява и на ниво борба с корупцията. Противопоставянето не по оста лява-дясно, консервативен или прогресивен, да бъдем повече или по-малко европейци. Румъния има своята специфична посока в ЕС. Това означава и възможност за гъвкавост при взимането на решение. Ще ви дам конкретен пример. В сравнение с други страни от Източна Европа, Румъния оказва съдействие в сферата на миграцията и доказва, че е конструктивен партньор. Това показва, че можем да отбележим важни точки на европейско ниво и по посочените теми. … Не съм сигурен, че ще се стигне до съгласие през следващите 6 месеца по бъдещата финансова рамка, но ще направим необходимото що се отнася до Брекзит и е във възможностите на председателството. Европа прави максималното в ситуация на криза. Това е момент, който предоставя възможности. Предимството ни е, че Румъния действа гъвкаво въпреки политическите сътресения”.", "date": "2019.01.15", "title": "Раду Магдин: Беше политическо решение България и Румъния да бъдат държани извън Шенген"}
{"url": "http://www.classa.bg/%D1%81%D0%B2%D1%8F%D1%82/item/391539-%D0%BF%D1%8A%D0%BB%D0%B5%D0%BD-%D1%85%D0%B0%D0%BE%D1%81-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Тези дни се решава бъдещето на Великобритания. И точно в този съдбовен момент хаосът в Лондон изглежда по-страшен от когато и да било. Никой не знае какво предстои. Особено след като Мей заговори  за една нова възможност.       Дори сред най-заклетите привърженици на Брекзита в консервативната фракция на Тереза Мей мнозина вече навярно се страхуват от хаоса, който ще настъпи, ако страната им излезе от ЕС без договор. Едва ли обаче този страх ще им вдъхне куража да ударят спирачката. Защото измишльотините за някакво „робство\", наложено от Европа, продължават силно да им въздействат.      И трябва да сме наясно, че всички онези, които днес подклаждат антигерманската истерия, за да омаят британците с обещания за едно уж безгранично самоопределение след евентуален некоординиран Брекзит, няма да се спрат и утре - независимо от надвисналите трудности в снабдяването, от безкрайните опашки тирове по границата или пък от опасността в Северна Ирландия отново да загърмят бомби. Предупреждението на Мей Ето защо в началото на настоящата седмица, когато се очаква драматичното решение за бъдещето на Великобритания, министър-председателката Мей заговори за една нова заплаха: че Брекзитът може изобщо да не се състои, ако във вторник (както се очаква) долната камара на парламента отхвърли споразумението, договорено с партньорите от ЕС.     Предупреждението на Тереза Мей изобщо не е безпочвено, защото едно стабилно мнозинство депутати отхвърля излизането от ЕС без договор. Не е ясно обаче какво ще се случи след очакваното отхвърляне на внесеното от Мей споразумение. Едни искат нов референдум, други - отлагане на Брекзита. В същото време лидерът на опозицията Джереми Корбин си играе собствена игричка и подготвя фракцията си за вот на недоверие към Мей, който обаче също е обречен на неуспех. В плен на хаоса От всичко това излиза, че дори самите противници на един хаотичен Брекзит са в плен на хаоса и по никакъв начин не могат конструктивно да наложат позицията си в парламента. Ето защо приятелите на Великобритания в ЕС много ще сбъркат, ако стискат палци Мей да се провали, надявайки се, че така Обединеното кралство може да остане в ЕС. А и Тереза Мей е права в едно: референдумът преди две години и половина недвусмислено показа волята на избирателите, макар и мнозинството да беше минимално. Този референдум осигури „чуваемост\" на онези граждани, които дълго време се чувстваха пренебрегнати. Да, тогавашният истаблишмънт не се справи със задачата реалистично да обясни на хората какви ще са последиците от Брекзита, но днес това изобщо не дава право на парламентаристите да игнорират правилата на демократичната игра и да пренебрегнат вота отпреди две години и половина. Тъкмо обратното. Днес политиците са длъжни да намерят най-доброто решение. И то да го намерят заедно.        ", "date": "2019.01.15", "title": "Пълен хаос във Великобритания"}
{"url": "http://www.classa.bg/%D1%81%D0%B2%D1%8F%D1%82/item/391540-%D0%BA%D0%BE%D0%B9-%D0%BA%D1%80%D0%B0%D0%B4%D0%B5-%D0%B1%D0%B5%D0%BD%D0%B7%D0%B8%D0%BD%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "От години насам в Мексико се краде бензин в особено големи количества. Сега новият президент на страната е твърдо решен да сложи край на милиардните кражби. Но планът му предизвика хаос  по бензиностанциите.         От началото на 2019 година бензинът в Мексико не достига. \"По бензиностанциите се образуват дълги опашки. Човек въобще не знае кога и дали въобще ще има късмет да зареди\", казва Генади Монтоя от Толука. \"Понякога ти продават само 10 или 20 литра, с които не можеш да напълниш резервоара. Нямаме представа докога ще я караме така\", добавя мъжът.     Заради недостига на бензин в някои населени места цари пълен хаос. През последните дни много мексикански бензиностанции останаха затворени поради липса на бензин. А пред други се образуваха километрични опашки. Милиони ученици и държавни служители не можаха да стигнат до училищата и работните си места, защото автобусите не пътуваха - поради недостиг на гориво. Мнозина са обзети от паника и се опитват да се запасят с колкото се може повече бензин. Сред населението цари недоволство.  Каква е причината? В едно радиоинтервю от миналата седмица мексиканската министърката на енергетиката Росио Нале призна, че съществуват проблеми при разпределянето на горивото. \"Възможно е в първите дни на годината логистиката, свързана със снабдяването на бензиностанциите с гориво да не е била достатъчно добра\", каза тя.     А това пък се дължи на плана на действие на новия президент на Мексико Андрес Мануел Лопес Обрадор срещу кражбите на бензин. През последните години кражбите придобиха огромни размери. Само през изминалата 2018 година държавният петролен концерн \"Pemex е загубил 3 милиарда долара от кражби на бензин. Планът на правителството, представен от президента на 20 декември, предвижда временно бензинът да се доставя по \"по-сигурен\" начин до бензиностанциите: с цистерни или в бидони вместо по тръбопроводи. Министърката на енергетиката Росио Нале заяви, че проблемите със снабдяването на бензиностанциите с гориво са възникнали преди всичко в региони, където е регистриран голям брой кражби на бензин. Тя подчерта, че в столицата Мексико, както и в региона на Веракрус и Юкатан няма недостиг на бензин. \"Положението е сериозно. Всички, които се крали и продавали бензин, ще бъдат арестувани. Повечето бензиностанции са продавали краден бензин\", казва Генади Монтоя. Експертите обаче твърдят, че много от собствениците на бензиностанции са били изнудвани да продават краден бензин. Планът на новия президент Президентът Лопес Обрадор се опитва да успокои духовете. Той заяви, че ставало дума за \"временна ситуация\", докато бъде решен проблемът с кражбите на бензин. Държавният глава увери населението, че в страната има достатъчно бензин. \"Много просто би било да отворим бензинопроводите и да кажем, че ситуацията се е нормализирала. Това обаче ще означава, че съзнателно толерираме кражбите. Затова няма да го сторим\", заяви той. Правителственият план предвижа армейски части да наблюдават и охраняват рафинериите и петролните инсталации. 4000 войници трябва да охраняват 58 инсталации на държавния петролен концерн \"Pemex\". В същото време тече разследване срещу мениджъри на концерна, които са били замесени в кражбите на горива. В края на декември 2018 президентът обясни, че в концерна е разкрита вътрешна мрежа, която е отклонявала и продавала горива. В рамките на акцията са били арестувани трима служители. В момента се води разследване и срещу шефа на охраната на \"Pemex\" Едуардо Леон Траувиц. Той е бил шеф на личната охрана на бившия президент Енрике Пеня Нието, по времето, когато той е бил губернатор на федералния щат Мексико. Според Лопес Обрадор, сега трябва да бъде унищожена \"една корумпирана система, която е била тясно преплетена с държавната администрация\". \"Трябва да унищожим тази мрежа\" Мексиканските наркокартели, които разшириха сферите на бизнеса си през последните години, също са замесени в милиардните кражби на бензин. Допреди няколко години организираните кражби на гориво бяха второстепенен бизнес за наркокартелите и служеха само за зареждането на техните ТИР-ове и самолети. Но след като през януари 2017 година бившият президент либерализира цените на бензина и природния газ, те бързо се повишиха и така организираните кражби на гориво се превърнаха в доходоносен бизнес. Новият президент на Мексико Лопес Обрадор смята, че и правителството е участвало в кражбите, както и че в самия петролен концерн е съществувала мрежа от съучастници, защото оттам се контролира цялата преносна мрежа. \"В \"Pemex\" е функционирала мащабна схема, която сега трябва да унищожим\" - това е една от целите на управлението на Андрес Мануел Лопес Обрадор.    ", "date": "2019.01.15", "title": "Кой краде бензина в Мексико?"}
{"url": "http://www.classa.bg/%D1%81%D0%B2%D1%8F%D1%82/item/391541-%D0%B0%D0%BA%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D0%B5%D1%88%D0%B5-%D0%B8%D0%B7%D0%BF%D0%B8%D0%BB-%D0%B5%D0%B4%D0%BD%D0%B0-%D0%B1%D0%B8%D1%80%D0%B0", "text": "\"Ако Ердоган беше изпил поне една бира, Турция щеше да е друга\", написа един колумнист, а турският президент го обвини в \"чиста проба фашизъм\". Ердоган реагира все по-агресивно на критики  по негов адрес. Ето примери:         Последните словесни престрелки изглеждат забавни. Но само на пръв поглед. Филмовата звезда Руткай Азиз препоръча на президента Ердоган да послуша малко Моцарт и Бетовен. И добави: \"Това със сигурност ще му се отрази добре\". А понеже турският президент отхвърля алкохола, колумнистът Йълмаз Йоздил написа: \"Ако Ердоган беше изпил поне една бира, днес Турция щеше да е много по-добре\". \"Чиста проба фашизъм\" Реакцията на Ердоган не закъсня: пред депутати от Партията на справедливостта и развитието той заяви без капчица хумор, че било чиста проба фашизъм да склоняваш държавния глава да пие бира и да слуша Моцарт. По турската телевизия Arti TV, излъчваща от Кьолн, актьорът Руткай Азиз отвърна, че не е давал никакви съвети на Ердоган и описа какво точно се е случило: запитан какво мисли за това, че Ердоган ще ходи на концерт на световноизвестния пианист Фазил Сай, Азиз отговорил, че това е една отлична идея, тъй като там президентът ще слуша Моцарт и Бетовен, което със сигурност ще му се отрази добре. В този смисъл популярният турски актьор не проявява никакво разбиране за обвиненията във фашизъм: \"Аз ли съм фашистът в случая? Или Моцарт е фашист? Ако е второто, тогава призовавам в името на човечеството да защитим Моцарт\", гласи коментарът на Азиз.     Подобен е и случаят с турската телевизионна актриса Дениз Чакър, която си навлече гнева на Ердоган, след като влезе в словесна престрелка с жени, носещи забрадка. Ердоган се опита да внуши, че актрисата била призовала жените със забрадки да ходят в Саудтиска Арабия, което, по думите му, също било \"чиста проба фашизъм\". И още един сюжет разтърси наскоро турските културни среди: двама актьори, които в Турция са живи легенди - 76-годишният Мюждат Гезен и 78-годишният Метин Акпънар, си позволиха да разкритикуват Ердоган, който на свой ред ги нарече \"псевдо-творци\". Междувременно двамата са разследвани за обида на държавния глава, подбудителство към преврат и призив за убийство. И всичко това заради следната реплика на Акпънар: \"Демокрацията е единственият начин да преодолеем поляризацията и хаоса. Ако не успеем, при нас може да се случи същото като при всеки друг фашизъм: да обесят вожда с главата надолу или да го отровят в някое подземие\". \"Това е тъжната реалност в днешна Турция\" Турският президент реагира все по-агресивно на критични изявления по негов адрес. Но защо се е прицелил в хората на изкуството, след като е далеч по-важно да обърне внимание на политическите и икономическите проблеми на страната? Гюлфем Сайдан Санвер, носителка на награда на Американската асоциация на политическите съветници AAPC, знае отговора: предстоящите през март местни избори. \"Резултатите от последните гласувания в Турция показват, че Ердоган печели от разединението, което внася в турското общество. Поляризацията работи в негова полза, а атаките срещу хората на изкуството са част именно от тази стратегия\", посочва Санвер. По този начин Ердоган постига и още нещо: отвлича вниманието от икономическите проблеми на страната. \"Той знае много добре, че правителството печели от това нагнетяване на страхове. Защото едно общество, измъчвано от страхове, винаги гласува в полза на статуквото\", казва Санвер.   Турският пианист и композитор Фазил Сай   Театралният критик Атила Дорсай припомня на свой ред, че в демократичните страни правителствата се отнасят с уважение към творците, а обществото ги цени. Само в диктаторските режими се опитват да ги потискат, казва Дорсай и добавя: \"Действат безцеремонно с всеки човек на изкуството, който си позволява и най-безобидната критика по адрес на правителството. Това е тъжната реалност в днешна Турция\".", "date": "2019.01.15", "title": "Ако Ердоган беше изпил една бира"}
{"url": "http://www.classa.bg/%D1%81%D0%B2%D1%8F%D1%82/item/391542-%D1%81%D1%8A%D1%80%D0%B1%D0%B8%D1%8F-%E2%80%9C%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B8%D0%BC%D0%B0-%D0%BE%D0%B3%D1%80%D0%BE%D0%BC%D0%BD%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D1%81%E2%80%9D", "text": "МВнР на Сърбия: «Визитата на Путин има огромно значение за нас» Предстоящата на 17 януари визита на президента на Русия Владимир Путин в Сърбия има огромно значение за страната, каза в ефира н РТС генералният секретар на МВнР на Сърбия Велко Одалович.     «Става дума за пристигането на голям приятел на Сърбия. От гледна точка на сигурността, както и в други аспекти, ние ще направим всичко, за да го приемем достойно», добави Одалович. Освен официалните срещи, в рамките на визитата ще има и публични мероприятия. По-рано белградското издание «Вечерние новости» съобщи, че пред Храма «Свети Сава» 70 000 човека ще посрещнат Путин.  ", "date": "2019.01.15", "title": "Сърбия: “Визитата на Путин има огромно значение за нас”"}
{"url": "http://www.classa.bg/%D1%81%D0%B2%D1%8F%D1%82/item/391543-%D0%BA%D0%B0%D0%BA%D1%8A%D0%B2-%D0%BF%D1%83%D1%82%D0%B8%D0%BD,-%D0%B1%D0%B5-%D0%B8%D0%B4%D0%B8%D0%BE%D1%82%D0%B8", "text": "Макрон накара милиони да мразят ЕС, повече от всички тролове и хибридни полковници…   ЕС и атлантизмът очевидно се разпадат.    Но не заради Путин. Сигурно на местните заблудени евроинтегратори им е болно, че са служили на порочна кауза, и сега се чудят какво извинение да намерят. И то е, че Путин руши Европа, и случващото се е резултат от “руска хибридна атака”… Само че… Путин няма нищо общо с това, че 150 хиляди български семейства ще бъдат изхвърлени на улицата. И как? Не с пазарни мерки, не защото някой е по-конкурентен. А с… Декрет на Съветския съюз в прослава на социализма… Да, Декрет на Европейския Съветски съюз, който съсипва абсолютно честно и пазарно спечелена работа на хиляди хора, и то по правила, написани преди Полша, България или Румъния да са влезли в ЕС. Да, ние сме приели ТЕХНИТЕ правила, единния пазар, конкуренцията. Отворили сме си държавите за техните търговски вериги и банки, а те са си отворили техния за нашите шофьори.     Сега изведнъж – банките може, като ни доят “пазарът е отворен”. Като нашите хора изкарат нещо – веднага никакъв пазар, това е “нелоялна конкуренция”, веднага “регулация и забрана”. Москва нареди, спираме… Опа, не Москва. Брюксел… Гротеската е пълна. Дори поляците, които изначално мразят Русия (заради векове на взаимни окупации), и са про-европейци, дори те намразват Европа. При тях ударът е по-тежък от при нас, просто защото имат повече камиони. Путин ли е виновен за мисленето на поляците? В Полша руски хибридни атаки няма. Поляците ги е страх, нащрек са постоянно, дори ги гони анти-руска параноя. Путин ли накара поляците да мразят Макрон, Франция, а с това и ЕС като цяло? ЕС беше добра идея, сега е пародия. Когато беше просто единен пазар, без Брюксел, без Евро и без икономиката да се управлява от едно място, беше по-лесно. Да, Франция може да затвори пазара си за камионите. Но България може да изгони банките. Балансът на интересите крепеше единството на съюза. А свободният пазар се гарантираше не от чиновници в Брюксел, а от страха, че като стреляш, и по теб ще стрелят. ЕИО бе в основата на следвоенното възстановяване на Европа. След това всичко се промени. Франция няма право да затваря пазари за камиони, България няма право – за банки. И двете има право да ги прави Брюксел. Цялата икономическа власт мина в съюза. И какво стана? Ами големите пак могат да си затварят пазарите – този път през решение на Брюксел. Малките – духат “знаете какво”…. Т.е. ЕС, със системата си за вземане на решения по същество даде привилегия на големите и богати страни, и отне свободата на малките. Как се казва това на исторически език? Казва се “поробване”. Единият има права над другия. А най-абсурдното е нещо съвсем друго. ЕС има споразумения с трети страни за “свободна търговия”. Тези споразумения са в основата на германския просперитет. Германия единствена е конкурентна на световния пазар и печели от отворените пазари. Целият останал ЕС е “пълен леш”. Но заради Германия, тези споразумения се пазят. И по силата им, ЕС не може да ограничи камионите от Турция или Русия да пътуват свободно.  Защото иначе и Путин и Ердоган ще резнат някой европейски бизнес.     Да, добре чухте – Русия! Руските шофьори ще си пътуват свободно в ЕС, а българските – на страна-членка – не… Защо? Защото България е поробена и няма право да изгони (без санкцията на Брюксел) нито един френски инвеститор. А Русия може да гони когото си иска. Излиза, че статутът на “член” на ЕС е по-неизгоден от статута на “договор за свободна търговия”… Ами ако се замислите – логично е да е така. “Член” значи “роб” за малките и “господар” за големите. А “договор за търговия” значи споразумение между равни… Стой българино под ярема, поне това си свикнал 500 години. На поляците може и да им е тежко, но ние ще го “преживеем”. Ние винаги оцеляваме, на нас робството ни е втора природа…  ", "date": "2019.01.15", "title": "Какъв Путин, бе идиоти!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391532-%D1%83%D0%BD%D0%B8%D0%B7%D0%B8%D1%85%D0%B0-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0", "text": "В края на миналата година голямата българска певица Йорданка Христова направи своя прощален концерт в зала 1 на НДК, с който отбеляза и своите 55 години на сцена. Но не този факт натъжи толкова певицата, за която това решение е добре обмислено. Малко след това тя получава такъв звучен шамар, който едва ли някога ще забрави в живота си! От години Йорданка Христова се е заела да организира сама изявите си, както направи и сега. За разлика от друг път обаче, сега не успяла да намери достатъчно големи спонсори за прощалния си музикален спектакъл, а липсата на такъв рекламен гръб се оказала препъни камъчето и за интереса на родните телевизии. Оказва се, че нито една от телевизиите ни не е пожелала да излъчи последния концерт на голямата певица! Няма и да го излъчи! Безумен факт, заради който Данчето Христо е имала не една или две безсънни нощи, издава нейна близка.     „Обидно е това отношение към такава голяма звезда. Никъде по света не го правят! Ние не уважаваме творците си!”, добавя още приятелката на певицата. „Сама си правя цялата организация, но така и не можах да намеря някакви генерални спонсори, затова и концертът не беше излъчен по нито една телевизия”, потвърждава и Данчето Христова наскоро, без да спестява нито грам от обидата, която е изпитала заради този развой на събитията. И добавя с неприкрита тъга: „Смятам, че човек трябва да се раздели с любимата си публика, когато е в добра гласова и физическа форма. Аз обичам да танцувам и импровизирам, но не бих могла да застана пред един лист, да седя и да си чета”, добавя още тя, а сравнението й малко напомня на поведението, което има на сцената колежката й Лили Иванова. Един от маниерите на примата е именно този – четенето от статив на сцената.     Всъщност в края на миналата година в празничните дни от екрана завладяваха голяма част от колегите на Данчето Христова. А тя бе умишлено пренебрегната! Нещо, което не убягна и на феновете й, който почти моментално реагираха – с телефонни обаждания, смс-си и фейсбук молби – да продължава да пее така, както казва и в една от най-емблематичните си песни. Те са намислили даже да бойкотират трите основни родни телевизии – БНТ, bTV и Нова телевизия в знак на обида. Тяхната настъпателност дала резултат и певицата все пак взима решение да направи турне из България тази година. „Да, реших да направя турне. Да отида в повечето градове, защото съм длъжница на своята публика. Малко съм пътувала из България и имам малко такива срещи”, споделя Христова и добавя, че вече има запитвания и от няколко столици на Европа.     През есента й предстои и така наричаният от нея „Goodbye тур” в Щатите и Канада. Любопитна подробност е, че в Щатите от 25 години живее нейната сестра, която е и причината Йорданка Христова да започне да пее. Малко популярен и факта, че броени дни след прощалния си концерт в НДК миналата година, голямата ни певица отлита за Москва, където участва в концерт, посветен на Бисер Киров, който от години е заслужил артист на Русия. „Това е фантастично като изява и отношение”, споделя Данчето, която може би е една от малкото или пък единствената от гилдията си певица, която не желае да възвръща младостта си. „Липсва ми само време, но не искам да се подмладявам. Не искам да съм на 20. Доволна съм от живота си. Пътувах много, имам много познанства, много опит, много емоции са разтърсвали живота ми и то положително. Не полагам кой знае колко грижи за себе си, освен, че от 16 години вече се занимавам с йога практики”.", "date": "2019.01.15", "title": "Унизиха Йорданка Христова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391533-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Очаква ви един доста объркан ден, когато сладкото, ще се редува с горчиво. Това означава, че вашите вкусове и настроение ще се променят бързо. Упоритостта ще ви помогне да постигнете добри резултати в работата, но в любовта е по-добре да сте по-отстъпчиви. Но ако продължавате да се инатите, тогава вечерта ще прекарате в тъжна самота. ТЕЛЕЦ ( 21 април - 21 май )  Може да поискате драматично да промените стила си на поведение, дрехите и дори походката. Това е добър знак, така че е време да обиколите магазините. С роднините е по-добре да не спорите, дори и за дребни неща, за да не предизвикате ужасен скандал. Ако имате някакво неразположение свързано със стомаха или главоболие, е добре да отидете на преглед. БЛИЗНАЦИ ( 22 май - 21 Юни ) Очаква ви прекрасен ден, но и с изпитанията е необходимо да се справите отлично. Ако се обградите с надеждни и честни хора, всичко ще бъде чудесно. За да получите повече пари, трябва да работите упорито. Идеално разбирате това, но по някаква причина, днес ще сте лениви. Е, тогава разчитайте на това, което имате. А за пазаруване, забравете.   РАК ( 22 юни - 23 юли ) Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело направите предложение на любимият. ЛЪВ ( 24 юли - 23 август ) Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте се, да се въздържате от коментари. ДЕВА ( 24-ти август - 23 септември ) Очаква ви невероятен ден, когато за каквато и работа да се захванете, ще ви спори. Това може да е ентусиазъм или просто насъбрана енергия, която търси път навън. Основното е, че всичко ще върви в правилната посока и за добри дела. Единственото което може да ви натъжи, са думите на роднина, които ще засегнат вашата гордост. ВЕЗНИ( 24 септември - 23 октомври) Станете, още с първите лъчи на слънцето, за да свършите всичко и да не закъснявате. Романтичните моменти оставете за вечерта, особено ако сте планирали излизане в компанията на любим човек. В работата ще ви върви, особено ако сте преизпълнили задачите, за два дни напред. Е, очаквайте бонус, със сигурност знаете за какво да го похарчите.   СКОРПИОН ( 24 октомври - 22 Ноември ) Днес определено ще ви липсва, лекота и спонтанност, особено в личния живот. Време е да организирате весело събитие, да излезете навън и да се срещнете с тези, с които не сте се виждали от дълго време. Така че, вземете телефона и се обадете на всичките си приятели. Само бъдете внимателни, ако консумирате нови или екзотични ястия.   СТРЕЛЕЦ ( 23 Ноември - 21 Декември ) Очаква ви един доста натоварен ден, в който ще трябва да търчите на всички страни. Но затова пък, ще свършите много работа, както и ще получите пари. Прибързаността в личния живот, ще доведе до неприятности, следователно е по-добре днес, да не вземате важни решения. Неочаквано щастие чака тези, които мечтаят за дете в продължение на много години. КОЗИРОГ (22 Декември - 20 януари ) Трябва да разчитате само на себе си, ако искате положителни емоции и да видите удовлетвореното лице на любимия човек. Направете някаква благородна и щедра постъпка. Само се въздържайте от участия в лотарии или залагане в хазартни игри. В противен случай, с натрупаните финанси, ще трябва да се сбогувате. Не е изключена простуда.  ВОДОЛЕЙ ( 21 януари -  19  февруари ) Очаква ви добър ден, когато ще може да се издигнете духовно и да заразите другите с вашата енергичност. Изненадващо е, но до всичко което се докосвате днес, ще се превръща в „злато“. Уви, само не и в любовта. Любимият е загубил доверие във вас по някакъв начин и причината за това, ще трябва да изясните.   РИБИ ( 20 февруари - 20 март ) Лесно може да си изпуснете късмета, ако гледате на всички прекалено надменно. Сега е необходимо да усмирите гордостта си, дори ако сте голям шеф. Освен това има шанс, да срещнете втората си половинка. Възможно е също, спешно пътуване, в което ще се отправите с колега. Е, това ще е много забавно и полезно.", "date": "2019.01.15", "title": "Дневен хороскоп 15 януари"}
{"url": "http://www.classa.bg/%D1%81%D0%B2%D1%8F%D1%82/item/391534-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-%D1%81%D1%82%D1%80%D0%B0%D1%85%D1%8A%D1%82-%D0%B4%D0%B0-%D0%B8%D0%BC%D0%B0%D1%88-%D0%B2%D1%81%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE", "text": "Наистина ли трябваше да подпалят Франция само за няколко цента повече? Повече от осем седмици след началото на бунта на \"жълтите жилетки\" все още изглежда трудно да се разберат отговорите на многото въпроси около продължаващите протести и стачни действия. За екстремистите от всички страни, които щастливо разпалиха пламъците, всичко това приличаше на дългоочакваното начало на една голяма революция. Това обаче не се осъществи.  Други виждаха жълтите жилетки като бунт на всички онези нещастни и изоставени сякаш от обществото. Да, но не най-бедните бяха тези, които маршируваха по френските улици. Трети все още гледат на всичко това като на една голяма глупост, организирана от разглезени деца или нещо от сорта. Но на всички тези им липсва една съществена част от пъзела: големият страх на хората да имат все по-малко и по-малко.     Това е страх, който може да се намери във всички развити страни и без съмнение обяснява, до голяма степен, възхода на това, което често се нарича популизъм. А във Франция този страх е още по-остър, отколкото другаде. За да се види този въпрос в неговата цялост и да се разбере какво е заложено на карта, трябва да се върнем назад във времето. Втората половина на ХХ век е времето на \"все повече и повече\". Стандартът на живот нараства по-бързо в този век отколкото когато и да е досега в историята. Средните класи се появяват в Америка и в Европа, превръщайки се в доминираща група в обществото. Така в развитите страни се зароди доминиращото мнение, че утре неизменно ще бъде по-добре от днес, че децата ще имат по-добър живот от родителите си. И това действително беше така за втората половина на XX век. Две големи промени обаче нарушиха този създал се ред. Първо, изчерпа се до голяма степен производителността, довела до тези все по-високи доходи. Второ - появата на информационните технологии създаде ново разделение. Тези, които могат да оперират с тях, започнаха да заемат висококвалифицираните работни места, а тези, които не са особено на ти с технологиите, започнаха да получават все по-нискоквалифицирани работни места. Добавете към всичко това и глобализацията с нейното оптимизиране на разходите, и се получава т.нар. ефект на пясъчния часовник, при който средната класа изтънява все повече. Във всички развити икономики работните места със средни доходи изчезват в полза на нискодоходни или високодоходни работни места. Това е и моментът, в който започна да се появява страхът, а в обществото (особено в онези му части със средни и по-ниски доходи) се зароди усещането, че бъдещето може би вече няма да е чак толкова розово и финансово стабилно.  Това особено силно засяга онези мъже и жени с по-ниска квалификация, които в един момент обаче са успели да постигнат някакъв устройващ ги комфорт. Те се страхуват за своето състояние и още повече за това на децата си. Техните перспективи и техните хоризонти намаляват все повече на фон на горните процеси. В САЩ типичният случай е този на индустриалния работник, който губи работата си. Той си намира нова, в сектора на услугите. Тя обаче е доста по-несигурна, с по-ниско заплащане и далеч по-слаба социална защита. Съответно той е бесен на целия свят и гласува за Доналд Тръмп, който му обещава, че ще реши проблемите му и ще го отърве от тази несигурност с крути мерки. Във Франция ситуацията е различна. Работните места са по-добре защитени от законодателството (макар това да не е попречило на индустрията да извършва масови съкращения). Заплатите са по-скоро подсигурени и растат в зависимост от колективните трудови договори. Служител, който намери нова работа, след като е бил уволнен, се облагодетелства от съществуващата социална закрила, дори и да има някакви пропуски в покритието. Проблемът не е в частния сектор. Фирмите всъщност до голяма степен бяха пощадени от протестното движение \"жълтите жилетки\", което почти не ги превърна в мишена за своето недоволство.  Така че откъде идва този страх от загуба и от \"все по-малко\"? Отговорът е от публичния сектор най-вече. В началото на 2019 г. най-добрият пример е за това безспорно са пенсиите. Официално експертите казват в своя жаргон, че \"траекторията е устойчива\" след многобройните реформи, проведени между 1993 и 2010 г. И все пак освен че вноските ще се увеличат (отново), пенсиите ще намалят (отново). Това означава по-малко пари за работници, които плащат в пенсионната система, и същевременно с това по-ниска покупателна способност за пенсионерите, тъй като пенсиите им ще се увеличават с по-ниска ставка от общите цени - да не говорим за факта, че от миналата година те вече трябваше да плащат допълнителни данъци. Страховете обаче отиват отвъд това. Десетки милиони французи са засегнати. Екип от изследователи от Френската икономическа обсерватория (OFCE) показа, че социалните и фискални мерки, приети между 2008 и 2016 г., са намалили разполагаемия доход за домакинствата с 14 милиарда евро, или 1,4%. Това очевидно е болезнено. Никой не обича да губи. Поведенческите икономисти са изследвали тази универсална неприязън към загубата на притежание (и дори са наблюдавалия сходни резултати при експерименти с животни). Те са установили също така, че като цяло ефектът от загубата е два пъти по-силен от ефекта на печалбата. С други думи, нещастието да загубите една банкнота от 100 евро е два пъти по-интензивно като сила от щастието да намерите банкнота от 100 евро. А най-силен е гневът сред онези домакинства, които са били в долната част на средната класа - които преди са имали доходи, които да им стигат за малки спестявания. Сега, изправени пред реалността на живот месец за месец, от заплата до заплата, те се превръщат в ядрото на \"жълтите жилетки\". За тях намаляването на един данък или увеличаването на една социална придобивка се приема като жизнен, но бързо забравим фактор. За сметка на това обратното положение - увеличаване на данъци и орязване на социални придобивки действа като директен удар върху способността на домакинството да се издържа. А това, от своя страна, води до гняв. Така че повишаването на акцизите върху дизеловото гориво в началото на 2018 г. с около 9 цента на литър (не кой знае колко - около 10 евро на месец за някой, който живее на 50 километра от работното си място) и преди това намаляването на персонализираната жилищна помощ през 2017 г. с около 5 евро на месец, бяха важни фактори за натрупване на гнева спрямо президента Еманюел Макрон. В страна, където публичните финанси са едновременно масивни и безконтролни, правителството, и още повече Министерството на финансите, има постоянното изкушение да повишава данъците и да намалява обезщетенията - нещо, което е далеч по-лесно от провеждане на реформи. В същото време технократите в другите министерства имат истински талант за непрекъснато измисляне на нови норми, всяка от които е обоснована по свое собствено право, но чието добавяне към общата данъчна тежест често е удар за по-скромните домакинства (например последните промени, които правят инспекциите на превозните средства по-скъпи и взискателни). Така че страхът да имаш все по-малко няма да изчезне скоро - фактор, който прави почвата в обществото все по-благодатна за популизъм и бунтове.  Сега жълтите жилетки може да заглъхнат, но това далеч не означава, че скоро няма да се вдигнат пак.", "date": "2019.01.15", "title": "Какво стои зад жълтите жилетки - страхът да имаш все по-малко и по-малко"}
{"url": "http://www.classa.bg/%D1%81%D0%B2%D1%8F%D1%82/item/391535-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D1%81%D1%82%D0%B5%D0%BB%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D1%81%D1%83-57,-%D0%B7%D0%B0-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0-f-35-%D0%B8-f-22", "text": "Масовото производство на изтребителя не е започнато     Русия значително e подобрила стелт възможностите на изтребителя Су-57, както и подобна модернизация е извършена и на ядрените бомбардировачи Ту-160, съобщават руски медии, цитирани от \"Бизнес инсайдър\".    Руската държавна отбранителна корпорация \"Ростек\" заяви пред руски медии, че новото покритие \"удвоява поглъщането на радарни вълни и намалява с 30% радарната сигнализация на кокпита на самолета\" и добави, че руските Су-57, Су-30, Су-34, Су-35 и Двигателите на МиГ-29К вече имат подобрения.    Но нито един от тези самолети, включително Су-57, не се смятат за стелт от експерти, изразили отношение пред \"Бизнес инсайдър\".    Докато руските изтребители/бомбардировачи на Сухой имат завидна маневреност и сериозни бойни способности, само САЩ и Китай са произвели истински стелт самолети.  Учен, работещ със стелт технологии и американски самолети, разгледа снимките на Су-57 и заключи в интервю с \"Бизнес инсайдър\", че Русия почти не се е опитала да направи самолета незабележим за радарите. Изпъкнатите нитове на корпуса, както и гърбици, развалят всяка стелт възможност в дизайна, обяснява ученият.  Материали, които поглъщат радарните излъчвания, са използвани за прикриване на изтребители след Втората световна война и има някаква полза от тях, но няма да постигнат много, за да скрият руските самолети, които носят оръжия външно.  Други експерти коментират, че най-вероятната мисия на Су-57 е да ловува и унищожава американски стелт самолети като F-22 или F-35.  ТАСС описва Су-57 като \"многоцелеви изтребител, предназначен да унищожи всички видове въздушни цели на дълги и къси разстояния и да удари вражеските наземни и военни цели, преодолявайки своите възможности за противовъздушна отбрана\".  Русия не започва масово производство на самолета, въпреки че го обяви за \"доказан\" след ограничени удари срещу силите на бунтовниците в Сирия, които нямат противовъздушна защита.  Руският танк от следващо поколение T-14, също изостава от обещаното си масово производство, тъй като Русия се бори със слабите цени на петрола и тежките санкции върху икономиката си.   \r\n  ", "date": "2019.01.15", "title": "Русия подобрява стелт възможностите на Су-57, за да унищожава F-35 и F-22"}
{"url": "http://www.classa.bg/%D1%81%D0%B2%D1%8F%D1%82/item/391536-%D0%B5%D1%81-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%BE%D1%82%D0%BB%D0%BE%D0%B6%D0%B8-%D0%B1%D1%80%D0%B5%D0%BA%D0%B7%D0%B8%D1%82-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%B4%D0%BE-%D1%8E%D0%BB%D0%B8", "text": "ЕС се готви да отложи Брекзита най-малко до юли, след като е стигнал до извода, че Тереза Мей няма да успее да прокара своето споразумение през парламента. Имайки предвид вътрешната опозиция срещу премиера, сега Брюксел смята за малко вероятно да бъде спазен крайният срок 29 март за напускане на ЕС и очаква да получи през следващите седмици молба от Лондон за отсрочването на член 50. Когато бъде получена молбата на Обединеното кралство, се очаква председателят на Европейския съвет Доналд Туск да свика специална среща на върха на съюза за отлагане на датата на Брекзита. Представители на ЕС казаха, че това с колко ще бъде удължен преговорният период, разрешен от член 50, ще се реши в зависимост от основанията за отлагане, които ще представи Мей. Едно „техническо“ удължаване до юли вероятно е първата стъпка, с която на Мей ще бъде дадено допълнително време за преразглеждане и ратификация на настоящата сделка, след като Даунинг стрийт получи ясна представа какво ще поиска мнозинството в Камарата на общините.     Представител на ЕС каза: „Ако министър-председателят оцелее и ни информира, че се нуждае от повече време, за да спечели целия парламент за сделката, ще бъде предложено техническо удължаване до юли“. Високопоставени източници от ЕС казаха, че на по-късна дата може да бъде предложено следващо, по-продължително удължаване, ако евентуално бъдат насрочени парламентарни избори или втори референдум, въпреки че предстоящите праз май избори за Европейски парламент може да създадат трудности. Дипломат от ЕС каза: „Първата сесия на парламента е през юли. Трябва да има евродепутати от Обединеното кралство, ако то е още страна членка. Обаче в ЕС нещата не са черно-бели“. Днес Европейската комисия ще публикува писмо, с което дава нови уверения за временния статут на ирландската граница с надежда да спечели някои членове на Камарата на общините за сделката, но представители на ЕС имат скромни очаквания. Държавните и правителствените ръководители заявиха на последната си среща на върха, че споразумението за напускане и спорният предпазен механизъм за ирландската граница (който според голям брой депутати консерватори ще вкара за постоянно Обединеното кралство в капана на митническия съюз на ЕС) не подлежат на промяна и нова интерпретация. Обаче източници в Брюксел твърдят, че само ще слушат и ще следват насоките на премиера за следващите си стъпки, ако тя понесе тежко поражение, както се очаква. В рамките на три парламентарни работни дни след вота Мей трябва да направи пред парламента изявление за следващите си ходове. Представители на ЕС смятат, че каквото и да стане, вероятно ще се наложи удължаване на двегодишния преговорен период. До такова заключение стига и прогнозата на водещия анализатор на риска „Икономист интелиджънс юнит“ (ИИЮ), която ще бъде публикувана днес. Даниел Хараламбъс, анализатор за Великобритания в , казва: „Наистина не остана време и сме на етап, в който Брекзитът ще настъпи през март само ако, колкото и да е невероятно, парламентът одобри на 15 януари сделката на Мей, или ако подкрепи напускане без сделка. При всички други варианти правителството ще трябва да си спечели още време и ние смятаме, че ЕС ще бъде склонен да го отпусне, за да избегне катастрофална ситуация“. В неделя министърът за Брекзита Стивън Баркли твърдо заяви, че има „известна промяна“ и увеличаване на подкрепата от страна на депутати за сделката на Мей, като намекна, че при провал на вота премиерът ще се съобрази с насоките от парламента за това какво биха подкрепили депутатите. „Страната има право да знае какво отстояват членовете на парламента, а не само против какво са и е важно Камарата да заеме позиция за това какво може да подкрепи“, каза Баркли. През миналата седмица представители на ЕС бързо отрекоха съобщенията, че вече били започнали дискусии с Великобритания за удължаването на влизането в сила на член 50. „Със сигурност напоследък британците не са говорили за това“, каза един представител. „Ако не друго, най-малко за това им се говори сега.“ Създава се впечатление, че ЕС ще отговори великодушно и даже ще предоговори условията в споразумението за напускане, в случай че Мей рязко промени курса и приеме постоянен митнически съюз, за да прокара сделката в парламента. Официален представител каза, че отказът на лидерите от ЕС на срещата им през декември да дадат на Мей 2021 г. като краен срок за приключване на преговорите за бъдещите търговски отношения се е базирал на убеждението, че тя има още какво да предложи, за да мине сделката в парламента. „Лидерите са много по-хитри, отколкото си мислят хората – виждат какво става в Обединеното кралство; и те не бяха убедени, че е възможно бързо да се постигне търговско споразумение, защото британското правителство не казва ясно какво иска“, казва представителят. Муджтаба Рахман, бивш ковчежник на комисията и шеф на рисковата консултантска група „Европа за Евразия“, каза: „Смятаме, че ЕС ще пожелае да се върне към споразумението за излизане и да преосмисли предпазния механизъм за Ирландия, в случай че Великобритания може да достигне до вдъхваща доверие позиция, за която лидерите сметнат, че ще доведе до безпроблемно напускане. Ако например позицията на Обединеното кралство еволюира към постоянен митнически съюз, това може да промени динамиката на мисленето за предпазния механизъм“. БТА", "date": "2019.01.15", "title": "ЕС се готви да отложи Брекзит най-малко до юли"}
{"url": "http://www.classa.bg/%D1%81%D0%B2%D1%8F%D1%82/item/391537-%E2%80%9E%D1%82%D0%BE%D0%B2%D0%B0-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%E2%80%9D-%D0%B7%D0%B0%D1%89%D0%BE-%D0%B2-%D1%81%D0%B0%D1%89-%D0%BF%D0%BE%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82-%D0%BE%D0%BE%D0%BD", "text": " представи законопроект за оттеглянето на страната от ООН. С такава инициатива излезе членът на Камарата на представителите от щата Алабама, републиканецът Майк Роджърс.     Конгресът на САЩ представи законопроект за оттеглянето на страната от ООН. Документът е подготвен от Майк Роджърс, заместник-председател на комисията по вътрешна сигурност. Съответната информация е публикувана на официалния уебсайт на законодателната власт. Конгресът не за първи път представя подобна инициатива. През януари 2017 г. той също така представи подобен законопроект, но тогава не получи одобрението на комисията на Камарата по външните работи. Както пише в сайта на политика, Роджърс смята това за единствения си приоритет в работата на настоящия състав на Конгреса. „ООН е катастрофа; страната ни покрива повече от 20% от годишния ѝ бюджет. ООН продължава да атакува нашия най-близък съюзник, Израел и американските идеали като Втората поправка (гарантираща правата на американските граждани да притежават и носят оръжие. - RT)”, заяви Роджърс. В момента документът е на първия етап от законодателния процес. Първо, те ще го обсъдят в съответната комисия, а след това ще могат да го изпратят на цялата Камара на представителите и на Сената. През 2017 г. Роджърс представи проект на закон за възстановяването на американския суверенитет, в който той предложи да анулира членството на Съединените щати във всички структури, свързани с световната организация, а не да изплаща членски вноски към тях. Според конгресмена Съединените щати трябва да напуснат Програмата на ООН за околната среда и Световната здравна организация. Освен това трябваше да спре участието на САЩ в мироопазващите операции на ООН. „Не е позволено да се отпускат средства от САЩ за военни или мироопазващи операции или сили на ООН”, се отбелязва в документа. Според проекта, Вашингтон трябва да наруши споразумението за разполагането на централата на ООН в Ню Йорк, да забрани на организацията да използва американските държавни обекти и да лиши всички нейни служители от дипломатически имунитет. Американският президент Доналд Тръмп многократно критикува работата на ООН. В първата си реч като държавен глава в рамките на Общото събрание той заяви, че организацията „не осъзнава потенциала си поради бюрокрация и лошо управление“. „Президентът Тръмп е допринесъл за умиротворяване на продължаващите атаки на Обединените нации срещу американския суверенитет - дошло е време да положим допълнителни усилия”, подчертава конгресменът Роджърс. Според доктора на политическите науки, професорът от МГУ Андрей Манойло, САЩ едва ли ще напуснат ООН, но разговорите за това ще продължат. „Като се оттеглят от ООН и отказват да плащат, САЩ ще изнудват Съвета за сигурност на ООН и неговите постоянни членове. Това е инструмент на политическо влияние, ако Съветът за сигурност реагира негативно на резолюциите, насърчавани от Америка”, обяснятва експертът в интервю за RT. Мнението на Манойло се споделя от политолога Михаил Синелников-Оришак. Според него в момента проектът на Роджърс има малки шансове за реализация. „ООН е единствената легитимна структура от този вид в очите на планетата. За САЩ напускането ѝ би било нецелесъобразно. Вашингтон излезе от някои международни организации, но те нямат такова политическо влияние като ООН”, добавя той. При Тръмп Вашингтон вече прекъсна редица международни споразумения. По-специално, на 31 декември 2018 г. Щатите напуснаха ЮНЕСКО. Държавният департамент на САЩ заяви, че това решение се дължи, наред с други неща, на „антиизраелската пристрастност на организацията” и на необходимостта от реформа. Отбелязва се, че Вашингтон запазва статута на наблюдател в организацията. Според Александър Кузнецов, постоянният представител на Русия към ЮНЕСКО, дългът на САЩ от вноски в организацията надхвърля 600 млн. долара, като отбелязва, че излизането на страната е в ущърб на хуманитарното сътрудничество, но това няма да попречи на ЮНЕСКО да реши успешно своите задачи. Миналата година Вашингтон също обяви оттеглянето си от Съвета на ООН по правата на човека. Според Дмитрий Солоников, директор на Института за съвременно държавно развитие, Съединените щати се опитват да разрушат световния ред, развил се през ХХ век, в който международните организации играят ключова роля. Администрацията на Тръмп се връща към идеологията на националните държави, без да отчита интересите на другите международни играчи. „Съединените щати поставят собствените си интереси преди всичко, без да обръщат внимание на уставите на организациите и подписаните споразумения. Вашингтон предпочита лесно да излезе от тях и да търси нови формати на сътрудничество”, обяснява Солоников в разговор с RT. Политическият анализатор Андрей Манойло смята, че Тръмп се опитва да ограничи разходите на страната за международни организации. „Тръмп не вижда смисъл да финансира глобални проекти, ако те не са печеливши. Обама изграждаше глобален свят, обменяйки американски пари за влияние, а Тръмп се интересува повече от състоянието на икономиката и електората, който ще го подкрепи ”, заключва експертът.   Превод: В.Сергеев", "date": "2019.01.15", "title": "„Това е катастрофа”: Защо в САЩ повдигнаха въпроса за излизането на страната от ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391538-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BF%D0%B0%D1%80%D0%B0%D0%B4%D0%BE%D0%BA%D1%81%D0%B8%D1%82%D0%B5-%D1%81%D0%B5%D0%B3%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%BE%D1%89%D0%B5-%D0%B5%D0%B4%D0%B8%D0%BD", "text": "В България възниква нова формация, която условно можем да наречем \"Прокуратура\". Нейната политика е толкова проправителствена, че става опасно човек да мине в опозиция. Но то май и по времето  на Бай Ганьо е било така.         През последните месеци ставаме свидетели на възникването на нова политическа формация. Условно можем да я наречем “Прокуратура”, тъй като нейните лидери персонално съвпадат с висшите ръководители на прокуратурата. Разбира се, поради формални рестрикции тази политическа формация не може да бъде регистрирана като партия, но де факто изпълнява именно функции, присъщи на партиите.     Според българската юридическа доктрина, прокуратурата нe бива да формира политика, а трябва да констатира и преследва отклонения от закона - каквито и да са те. Отделен въпрос е дали това е реалистична доктрина - в много държави на прокурорските органи им е вменено да упражняват дискреция (свобода на действие и преценка) и да насочват дейността си към обществено най-значимите престъпления. Обикновено обаче правенето на (наказателна) политика е обвързано и с политическа отговорност. Там, където на прокурорски органи е разрешена свобода на преценка, те са отговорни за действията си пред демократично избрани органи.     Даниел Смилов   В България прокуратурата е формално напълно независима от политически контрол и отговорност, което само по себе си не е лошо. За да е защитима тази независимост обаче, обвинението не бивада се ангажира с правенето на политика, а трябва експертно и неутрално да следи за нарушения на закона. Фактите С възникването на политическата формация “Прокуратура” този конституционен принцип е поставен под въпрос. От една страна имаме формална независимост на държавното обвинение, а от друга - все по-често политиканстване на неговите ръководители. “Политиканстване” е силна дума, но тя е напълно адекватна за описание на следната фактическа обстановка: Зачестяват пространните интервюта и изяви в медиите на ръководители на прокуратурата, и то в “политическата” секция на журналистиката; Времето за тези изяви в телевизиите е сходно с това, което се отделя за министър-председател и президент; Въпросните изяви се реализират обикновено в кабинета на съответния магистрат, за да се подчертае особената значимост на фигурата. Внушението е, че тя е сравнима с тази на президента и на министър-председателя; Нито един друг представител на съдебната власт - било то от ВСС, ВКС или ВАС - не се наслаждава на подобен медиен интерес и комфорт, макар че от конституционна гледна точка тежестта им не е по-малка; Тази медийна активност тече на фона на показни акции с излишни от процесуална гледна точка фойерверки като броене на пари на улицата, жени в белезници и букаи, обвиняеми в клетки за канибали, репортажи от гардероби и т.н.; Като цяло активността на прокуратурата може да разчита на систематична медийна подкрепа от страна на проправителствената преса и е критикувана само от опозиционни медии; Представители на прокуратурата нападат в свои изявления тези опозиционни медии, като твърдят, че критиците на прокуратурата са вероятни престъпници. И съответно се предполага, че те ще бъдат разследвани; В медийното пространство съзнателно се пускат сензационни, но маловажни от наказателна гледна точка “разкрития” като това за мобилния телефон на Банев в кутия от сок и плановете му за евразийска партия. Все едно в парламента няма поне две евразийски партии („Атака\" и „Воля\"), като и двете участват в управлението - едната формално, а другата на повикване. Политиканстването може да е дразнещо, може да изглежда и като проява на лош вкус, но едва ли е най-големият проблем. От действията на политическа формация “Прокуратура” става видно, че тя твърдо смята да се “коалира” с управляващото ядро от ГЕРБ и ДПС. По принцип антикорупционните звена са направени да действат и срещу  Успешни примери като операция “Чисти ръце” в Италия показват точно това. В България обаче наказателната политика на обвинението е насочена почти изцяло към  , към опозицията и особено към онази нейна част, която е с проевропейска насоченост. Вярно е, че Марешки, Банев, Бенчо Бенчев също се оказаха на прицел, но общият принцип си остава валиден: хора, които са извън управленското ядро. Резултатът България е страна на парадоксите, защо тогава да няма още един: всички говорят за корупция по т.нар. високи етажи, но партия “Прокуратура” очевидно не смее да вдигне поглед към тях. Предпочита да се вихри в мазето и в партера на властта. За някои тази политика със сигурност е много удобна. За тези например, които искат в аферата „КТБ\" виновен да излезе само и единствено Цветан Василев. Сякаш не беше внимателно отглеждан и пазен, а след това изгонен в странство от другарите си по върховете на държавата - правителства, регулатори, служби, партии и т.н. Удобна и за тези, които с вериги от подставени лица прибират лъвския пай от държавните поръчки и контролират голяма част от българската икономика, която иначе се притежава от Марк Жирардели и покойния Луи дьо Финес… Едно е ясно обаче: когато политиката на формация “Прокуратура” е толкова проправителствена, става опасно човек да мине в опозиция. Но то май и по времето на Бай Ганьо е било така.  ", "date": "2019.01.15", "title": "България е страна на парадоксите. Сега се появи още един."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391529-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7", "text": "Бивша студентка, учила в чужбина, която отхвърлила исляма, разкри, че получава смъртни заплахи за това, че загърбила религията, а стотици други жени живеят в постоянен страх. Зара Кай, която се преместила в Мелбърн през 2012 година, за да продължи да учи информационни технологии и инженерство, се отказала от мюсюлманската вяра, след като осъзнала, че религията, с която била възпитана, е враждебна към жените и хомосексуалистите, съобщава „Дейли Мейл\". 26-годишната жена, която е израснала в Танзания, е основателка на групата за подкрепа „Хиджаби без вяра\". По думите ѝ, в Австралия има стотици бивши мюсюлманки, които живеят в страх да не бъдат отхвърлени, нападнати и дори убити.     „Вероотстъпничеството се наказва със смърт в 13 държави. Или ислям или смърт\", споделя тя с последователите си в Инстаграм. Зара е подела кампания за подкрепа на хора като нея, след като саудитската тийнейджърка Рахаф Мохамед ал Кунин получи убежище в Канада, като преди това избяга в Тайланд от страх, че ще бъде убита заради отхвърлянето на исляма.      Зара за пръв път захвърлила религиозното облекло като 18-годишна студентка в Малайзия, когато осъзнала, че то вече не я представя като човека, който всъщност е.      „След като за пръв път си свалих шала и публикувах снимка, бях нападната. Казаха ми, че съм ку*ва. Наричаха ме с обидни думи, защото не носех шала. Това беше просто моята коса и ми казваха, че ако ме изнасилят, вината ще е моя, защото не нося шал\", разказва тя. Нейната борба за отхвърлянето на исляма продължава в Мелбърн, където тя продължава образованието си. Миналата година взела австралийско гражданство, а сега е сред изявените критици на исляма и законите на шериата.       „За мен хиджабът е форма на патриархалност и потисничество. Това не означава, че всяка жена, която видя с хиджаб, е потисната. Това просто означава, че това да се покриваш е символ на потисничеството\", заявява Зара.", "date": "2019.01.15", "title": "Покъртителен разказ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391530-%D1%82%D0%B5-%D0%B1%D1%8F%D1%85%D0%B0-7-%D0%BC%D0%B8%D0%BB%D0%B8%D0%BE%D0%BD%D0%B0", "text": "Жените са имали много специална и важна роля във нацистка Германия. Докато мъжете са воювали, представителките на нежния пол са създавали основите на нова Германия. Поне такъв е бил лозунгът на нацистите.  Фашистите са имали две големи женски организации. Днес ще ви разкажем повече за това с какво са се занимавали жените, които са членували в тях.  През 1932 година в Германия е създадена Националсоциалистическа женска организация. По своята същност това е женско подразделение на нацистите. То не е било просто формалност, нещо, създадено, за да \"има с какво да се занимават жените\". За шест години броят на дамите в тази организация е достигнал 2 млн. Това е 40% от общия брой на нацистите в партията.      Основната задача на организацията е обучение на жените в традициите на национал-социализма. Целта била те също да усвоят всички идеи и да заживеят с мъжете нацисти в единна парадигма.  Идеалната германка била антипод на съвременната феминистка. Тя не е трябвало да участва в икономиката или в управлението на страната. Задачата й била да следи за чистотата на кръвта (грубо казано, да избира съпрузи) и да възпитава герои. Семейството и битът на една такава жена е трябвало да бъдат в перфектен ред. Всичко останало не било за нея. Организацията се е грижила за семействата не само на думи. Ако една жена например е имала много деца и не е успявала с всички домашни задължения, организацията е помагала в търсенето на прислужници.      Най-известният ръководител на Съюза на немските момичета е Юта Рюдигер.   Американците я пленяват, държат я в затвора две години, а после я освобождават, без да й повдигнат обвинения. До края на дните си Юта работи като психолог. Тя умира през 2001 г.  на 91-годишна възраст. До кончината си Рюдигер остава убеден нацист. Момичетата в тази организация били възпитавани на скромност. Всякакви атрибути на сексуалността, сред които обувки на висок ток и чорапи, са им били забранени. Стандартната им униформа се състояла от тъмносиня пола, бяла блуза и черна вратовръзка. Единствените бижута, които момичетата можели да носят, били пръстени.      Немските жени били задължени да следят много внимателно за фигурата и здравето си. И в Съюза на немските момичета, и в Националсоциалистическата женска организация всички дами били стимулирани да спортуват. А в свободното си време представителките на слабия пол се занимавали с ръкоделие.  Между другото, жените фашистки от Русия също са имали своя партия. В Североизточен Китай група имигрантки основали Руско женско фашистко движение. Униформата им била бяла блуза, черна пола и черна панделка.     Най-голямо значение Адолф Хитлер придавал на организацията Съюз на немските момичета. Понякога ги наричали \"Сестри на хитлеровата младеж\" в чест на организацията, в която прераснал съюзът. В него влизали момичета на възраст между 14 и 18 години, подбрани изключително на расова основа. През 40-те години на миналия век съюзът е бил най-голямата младежка организация в света. В него влизали 5 млн. германски момичета. Така броят на политически активните жени нацистки достигал 7 млн. души! Партията е просъществувала 10 години, като през 1943 г. е закрита от \"свои\" японци, които са завладели тази част на Китай.", "date": "2019.01.15", "title": "Те бяха 7 милиона!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391531-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B6%D1%80%D0%B5%D0%B1%D0%B5%D1%86-%D0%B8-%D0%BB%D1%8A%D0%B6%D0%B5%D1%86", "text": "Бившият футболист на Нюкасъл и настоящ на австралийския Уелингтън Финикс - Стивън Тейлър, се доказа като истински жребец, но и лъжец. 32-годишният защитник се оказа, че върти три жени на пръста си, а за да не се обърка нарича всичките по един и същ начин.  Официално Тейлър е свободен мъж, но се оказва, че не е точно така.   Моделът Диана Адомаитис твърди, че има връзка с него от 6 месеца и нищо съмнително не е видяла в отношенията си с Тейлър. След като той премина в Уелингтън, я поканил да живее при него в Австралия. Когато тя пристига обаче, получава съобщения от непозната жена, която праща снимки от чатове, в които защитникът обяснява, че я обича и иска да заживее при него. Нарича и двете по един и същ начин. \"В съобщенията пишеше \"Мъжът е боклук и лъжец. Преди ти да дойдеш в Австралия, аз бях две седмици в къщата, в която си ти сега. И мен нарича \"дълги крака\"\", разказва огорчената Диана. Докато в Австралия се вихри този секс скандал, в Англия излиза интервю с друг модел - Кати Кофи, която изненадващо заяви, че има връзка с Тейлър от 2 години.  \"Той ми каза, че иска да ме запознае със семейството си. Също така ми е споделял, че е готов да се ожени за мен. Не мога да повярвам какъв боклук е\", разказва Кофи, която твърди, че към нея се е обръщал по същия начин - с \"дълги крака\".           ", "date": "2019.01.15", "title": "Истински жребец и лъжец!"}
