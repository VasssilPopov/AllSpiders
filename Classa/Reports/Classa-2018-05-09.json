{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381797-%D0%B1%D1%80%D1%83%D1%82%D0%B0%D0%BB%D0%BD%D0%B0%D1%82%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BD%D0%B0-20-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%B3%D0%B5%D0%BE%D1%80%D0%B3%D0%B8,-%D0%BA%D0%BE%D0%B9%D1%82%D0%BE-%D1%81%D0%BF%D0%B8-%D1%81-%D0%B0%D0%B4%D0%B2%D0%BE%D0%BA%D0%B0%D1%82%D0%B8,-%D1%89%D0%B5-%D0%B2%D0%B8-%D0%B8%D0%B7%D0%BF%D1%80%D0%B0%D0%B2%D0%B8-%D0%BA%D0%BE%D1%81%D0%B8%D1%82%D0%B5", "text": "Историята на 20-годишният ром Георги Цеков от столичния квартал „Левски\" звучи почти като тази на Пепеляшка, но в мъжки вариант и без щастлив край. Израснал е в пълна мизерия с братя и сестри, чийто брой никога не знаел, защото от съседните къщи постоянно изскачали малчугани, които се представяли за кръвни роднини, пише \"Уикенд\". Често не се хранели, защото нямало какво да сложат на масата.    Майка му не готвела, защото не разполагала с хранителни продукти. Изчезвала с дни от вкъщи, но при връщането си носела буркани с туршия, лютеница или сладко. Никога не обяснявала от къде ги взема, но и хлапетата това не ги интересувало. „Може да се каже, че не познавам баща си. Татко има много жени. Някога е бил с мама. Направил й три деца – едно от тях съм аз. Имам брат и сестра, плюс още няколко братя и сестри, които пак били от баща ми, но от други жени. Научих се да крада от малък.      Понякога кражбата беше единствения начин да не ти къркори корема и да не те боли толкова силно от глад, че да не можеш да заспиш. Дълго време си мислех, че всички гладуват като нас. Първата ми кражба беше от хранителен магазин в квартала. Не ме спипаха, когато отмъкнах дъвки цял пакет.    Повторих, потретих. Почнах да крада и буркани. Никой не забелязваше в джоба на якето, което и без друго винаги ми беше подарено и с няколко номера по-голямо. Имах желание да грабя. Това с дрехите от балконите на първите етажи не ме влече толкова, но към храната имах слабост. Просто се разтрепервах като гледах кренвиршите – едно толкова елементарно нещо, но страшно вкусно с хляб. Научих се да отварям пликовете, бързо, без да ме видят камерите...И да ги вадя един по един. Крадях предимно от квартални магазини. Там няма охрана, няма и камери. Иначе спипат ли те, бият. Правят го в големите вериги. Има си чичка, който слага гумените ръкавици и почва да те тупа. После те пуска...    При една кражба продавачите извикаха полиция. Задържаха ме. За първи път преспах в ареста. По-точно казано висях вързан с една ръка на нещо, което наричаха „трамвай\". Бяха ми взели всичко – дори връзките на кецовете ми. След часове ме пуснаха, но първата ми работа беше отново да се наблъскам в квартален магазин в „Сухата река\".    Не ми провървя, пак извикаха полиция и пак ме заключиха\", разказва пред репортер на „Уикенд\" Георги. Така от арест на арест, момчето стигнало и до затвор. От там го измъкнал адвокат, който му назначили служебно. Двамата се сприятелили и Георги за първи път видял, че има и друг начин на живот, че можеш да притежаваш спретнат и светъл дом, да си подбираш храната и да пиеш маркови питиета. По-рано не правел разлика от алкохол до алкохол.    Въпреки това продължил с кражбите – бурканите и хранителните стоки го теглили като магнит. Крадял, за да яде и ял, за да има сили да краде... След поредното окаушване се запознал с друг адвокат, който го превърнал в свой любовник. Макар и женен, представителят на Темида обяснил, че има нужда от още ласки, освен от тези на съпругата си, с която си били втръснали до смърт, а вкъщи се разминавали като вещи. „Този адвокат е популярно име в средите.    Първото нещо, което направи за мен бе да ме нахрани в ресторанта на скъп хотел и да ми подари нови дрехи. После ме записа на фитнес. Бях впечатлен. Плащаше всичко и навсякъде. Купуваше ми дрехи. Пътувахме. Записа ме дори на шофьорски курс, който така и не изкарах. Нае апартамент, специално за нас двамата. Когато се прибираше при жена си, винаги ми оставяше пари. Вече не гладувах. Работех само върху себе си – да съм чист, да съм обръснат, да отида на фризьор, да имам хубаво тяло. Добре, че Бог ме е надарил откъм мъжественост, защото именно тя ме превърна от обикновен ром в циганче жиголо. Разбрах, че докато „палката\" ми работи, няма да стоя гладен.    И започнах да се оглеждам за други мъже. Сред адвокатите има доста почитатели на мъжката любов. И те не правят усиля да го краят, вероятно защото е модерно... Почнах да злоупотребявам с доверието на моя приятел. Да каня гости, когато го няма. Да пия от напитките в бара му, без да го уведомявам. Въобще – да си живея живота. Това означаваше да вземам пари и от други мъже, дарявайки ги с ласките си и оставяки ги да правят с мен каквото си искат. Не само да ме галят, но и да и ме бият, да ме връзват, да ме преобличат с бяла престилка като чичо доктор или пък да влизам в различни роли на баба Яга, на добрата фея, на жена с леко поведение, на магистралка, порсеща любов и какво ли не още.    Правистите са доста изобретателни. Работи им фантазията и лесно я превръщат в реалност, защото имат възможност да си го позволят. Аз пък съм доволен. Не се чувствам унижен, когато ме шамаросват. Дори ми харесва. Мисля си, че да си жиголо е много по-добре, отколкото кокошкар. Вече не живея в квартала. Имам собствени финансови средства, което ме прави щастлив. Наесен мисля да запиша право. Намерил съм си любовник, който да ми плаща семестрите и няма от какво да се притеснявам. Имам си и такъв, който ме води в чужбина. Той в България не прави секс с мъже.    Там ме е представял за свой асистент. И това не ме обиждало, защото в името на парите всичко си заслужава\", обобщава ситуацията Георги Цеков, като пояснява, че се чувства като Пепеляшка, която е успяла да се спаси от мизерията, влюбвайки се в подходящия. Натъртва, че въпреки професията, която упражнява, от 2-3 години никога не се е влюбвал. Страхувал се от любовта, която можела да го остави без препитание, а две хубави неща – пари и обич под една мишница трудно се носели. Най-радващи се в ласките пък били представителите на Темида с посребрени коси. Те наистина правили нещата като за последно и се старели удоволствието да бъде взаимно.", "date": "2018.05.09", "title": "Бруталната изповед на 20-годишния Георги, който спи с адвокати, ще ви изправи косите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381795-6,10-%D1%81%D0%BC%D0%B5-%D1%83%D1%81%D0%B2%D0%BE%D0%B8%D0%BB%D0%B8-%D0%BE%D1%82-%D0%B5%D0%B2%D1%80%D0%BE%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%BD%D0%B0-5-%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0,-%D0%B5%D0%BA-%D1%80%D0%B5%D0%B6%D0%B5-7-%D0%BA%D0%BE%D1%85%D0%B5%D0%B7%D0%B8%D0%BE%D0%BD%D0%BD%D0%B8%D1%82%D0%B5-%D0%B8-5-%D0%B0%D0%B3%D1%80%D0%BE%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5", "text": "Европейската комисия обяви очакваните съкращения на бюджета за следващия програмен период 2021 – 2027 година, които са орязване със 7% на кохезионните фондове, с 5% на селскостопанските субсидии, с 4% на директните плащания, при увеличаване на 1,1% от БВП на членския внос на страните.    Добрата новина е удвояването на средствата по образователната програма Еразъм.  ЕК предлага санкции с рязане на фондове при недобро правосъдие и корупция в държавите, каквото е положението при нас . Това означава вдигане на членския внос със 100 млн. лв. годишно и загуба на стотици милиони от другите пера, плюс шанс да ни натискат с други глоби.     Българската позиция за ненамаляване обаче е трудно защитима, защото ние сме твърде зле с усвояването на средствата по еврофондовете на петата от седемте им години от актуалния период 2014-2020. Към 2 май 2018 г. реално изплатените средства са 16,10 %.  От общо 23 681 670 800, 58 лв. за усвояване, сме взели 3 813 864 220,12 лв. според официалните данни на правителството .   Най-зле е земеделската програма ПРСР, както 19 минути многократно прогнозира при назначаването на  европейски доказания като нежелан партньор за фондовете Румен Порожанов. Числата: усвояване 5,32%  на петата година от програмния период. Най-неприятното е, че тя е с най-голямата сума от всички фондове – от 5 969 106 281,33 лв. сме получили едва 317 723 889,77 лв., като в това число е и националното съфинансиране.    ЕС не ще да ни дава пари след доказаните злоупотреби с купуване на яхти, самолети и къщи за тъщи с европари в миналия период при Порожанов като шеф на Фонд Земеделие, който разпределя въпросните средства, както и с изхвърлянето на над 400 млн.лв. за селски стадиони, които никой не използва, но с тях се правят изборни кампании.   Не са далеч от дъното и други големи програми като Околна среда, където неадекватният министър Нено Димов постига 6,83% усвояване при 3,463 млрд. лв. на разположение  и огромни екопроблеми в страната. Смешно е, но е и показателно, че точно програмата Държавно управление също е двойкаджийска – 7,98% усвояване. И ще попитате за електгронно правителство?  По-добре недейте!  Добрите новини отново идват от просветата.  Само за година новият министър Красимир Вълчев осигури скок от нулевото усвояване при Кунева (0,07%) до 12,30 на сто. Напомняме, че програмата Наука и образование за интелигентен растеж е нова за периода. Парите преди това бяха разделени на 3 в различни други ведомства , които бяха посредници и създаваха немалки проблеми, като двигател на промяната беше сегашният министър – през 2014 г. главен секратар на МОН, заедно с тогавашния вицепремиер Златанова.     Отличник с невероятните 93,47% усвояване е програмата Инициатива за малки и средни предприятия. По неизвестни причини обаче нейната ръководителка беше принудена да напусне Министерството на икономиката, а именно управлението й в сътрудничество с банките и частния бизнес създаде възможност за феноменалния резултат – 6 пъти по-висок от средния за страната от 16%. ", "date": "2018.05.09", "title": "6,10% сме усвоили от еврофондовете на 5-ата година, ЕК реже 7% кохезионните и 5% агросубсидиите"}
{"url": "http://www.classa.bg/%D1%81%D0%B2%D1%8F%D1%82/item/381796-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B8%D1%82%D0%B5-%D0%BB%D1%8A%D0%B6%D0%B8-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B7%D0%B0-%D1%81%D0%B8%D1%80%D0%B8%D1%8F-%D1%80%D0%B5%D0%BF%D0%BE%D1%80%D1%82%D0%B0%D0%B6-%D0%BD%D0%B0-%D0%BA%D0%B0%D1%80%D0%BB%D0%B0-%D0%BE%D1%80%D1%82%D0%B8%D0%B7-%D0%B2%D0%B8%D0%B4%D0%B5%D0%BE", "text": "\r\n   Потресаващо! Видеото е със субтитри на български език. Има и пълна стенограма на разговора и репортажите от Алепо. Това непременно трябва да се гледа! \r\n   – Добре дошли във втора част на нашето интервю с Карла Ортиз. Карла Ортиз е актриса и филмов продуцент, която прекара голяма част през последните две години в Сирия, най-вече в Алепо и има много интересни истории, които да разкаже. Тя има и видео, което е заснела в щабквартирата на белите каски и сега ще го сподели с нас. Ето я Карла Ортиз.  Искам да Ви покажа едно видео. Тук си ти, когато си в Алепо. Кажи сега на хората, какво видя, когато отиде в Алепо? \r\n   – Бях на няколко места в Алепо, включително по време на битката за Алепо, през декември 2016, това беше второто ми отиване, но за първи път в зона на истински конфликт, тъй като бях там преди, когато бунтовниците контролираха района, но тогава нямаше истински бойни действия. Когато бях там през декември, станах свидетел на действителното освобождаване на Алепо, за което ние на Запад направихме такъв скандал, че Алепо пада, и Алепо гори, и ние трябва да отговорим, и Обама трябва да бомбардира, и че Обама трябва да предприеме действия. \r\n   Бях там, без интернет връзка, и всички активисти, които твърдят, че са били в източната част на Алепо, това не е вярно, защото там нямаше интернет. Те казваха, че умират, че изгарят, а аз видях истинските коридори, които сирийската армия образуваше с телата си, за да могат хората и цивилните да напуснат. Документирала съм всичко това, имам записи на видео и докато хората напускаха, аз бях достатъчно глупава по това време, с цялата си невинност исках да интервюирам прочутите бели каски, които ги спасяваха. На първо място, никой в Алепо не ги познава. \r\n   Всички казваха „Не, ние не знаем кои са те“. Когато започнах да им показвам снимки, те казаха „О, те са терористи, те работят с Ал Нусра, те са гражданска защита, но за въоръжените групировки“. Те казаха „Те са заедно, работят заедно.“ Тогава срещнах журналисти, които вече правеха разследвания за това и когато им съдействах с тази информация, си казах, Боже мой, защо не им зададох повече въпроси, трябва да събера повече информация и поисках позволение да отида, но битката продължаваше и още не беше ясно за различните оръжия. \r\n   Намерих също и места, които бяха освободени, където намерих оръжия, които ние, Съединените щати, сме осигурили за Ал Нусра, съдружниците на Ал Кайда в Сирия. Не само това, по-късно, когато се върнах още два пъти през март и после отново през юни 2017, специално поисках да се разходя през квартала Сахур, където е основната база на белите каски, където са заснели филма, който спечели Оскарите през 2016, което не можех да повярвам, това просто не е вярно, докато гледах по телевизията всички тези бели каски, за които ми казаха, че не съществуват. Както и да е, аз влязох в щаба. \r\n   – Влезе в щаба на белите каски в Сирия? В Алепо? \r\n   – Да, това е в Алепо, в квартала Сахур, в централата на белите каски. \r\n   – Нека го покажем. \r\n   – Здравейте, аз съм Карла Ортиз и съм тук в град Алепо, намираме се в щаб-квартирата на белите каски. Виждате тук емблемата на белите каски. Тук виждаме инструкции за начина, по който белите каски трябва да помагат и точно над тях… \r\n   – Какво беше това, какви са тези инструкции? Белите каски трябва да убиват ли? \r\n   – Да помагат. Има постери за това как те помагат и с тяхна помощ привличат нови хора. Разбирате ли, слагат ги из квартала, ако искате да помагате, да бъдете в гражданската защита… ако сте в Сирийската армия, получавате 50 долара на месец, за да се борите срещу тероризма. Ако сте обикновен гражданин, трябва да работите 16-18 часа, за да изкарате 50 долара. Ако работите за белите каски или за Ал Нусра, получавате 1500 долара на месец. За сирийците това е много и много хора отиват като доброволци. \r\n   Знам това, ако хората ме попитат, аз интервюирах девет бивши бели каски по време на това пътуване. Имам интервютата. Говоря това, което те казаха. Много хора са станали доброволци основно защото са мислели, че ще помагат на хората, казаха ми „Не знаех, че ще трябва да бъда актьор, не знаех, че много неща ще бъдат нагласени, а ако задавахме повече въпроси, нямаше да си получим парите.“ Трябва също да разберете, че с тези постери те набират хора и както виждате на същата стена заедно с постера е и емблемата на ИСИС. \r\n   – Много добре, нека видим още. \r\n   – Тук слизаме надолу по стълби, това е училище, мисля че основно, което е взето за щаб-квартира на белите каски. Много места са напълно изгорени, те са напуснали и са изгорили всичко след себе си, за да не оставят никакви улики. Но в една от стаите имаше две знамена на Ал Нусра. Защо, ако сте бели каски, наричащи себе си доброволци с благотворителна цел, които са неутрални и невъоръжени, защо имате знамена на Ал Нусра? Долу, където работите? \r\n   – Да, много добър въпрос. \r\n   –  Ето флаг на Ал Нусра. Тук има и втори флаг на Ал Нусра. А това са жилетките на белите каски. Много от съседите казаха, че са чули… \r\n   – Така, ти казваш, че това е щаб-квартирата на белите каски и в нея навсякъде има знамена на Ал Нусра и Ал Кайда? \r\n   – Точно така. Ще попитам следното нещо, защото ми задаваха такива въпроси, „Ами ако тези неща са били там отпреди?“ Добре, аз съм гражданска защита, нали така, ако участвам доброволно в нещо, ако съм сирийка, аз бях в Сирия две години, и съм видяла какво ИСИС и Ал Кайда направиха на моя народ, те изнасилваха жените ми, убиваха децата ми, убиха и обезглавиха братята ми, ще искам ли да държа емблемата им там, където доброволно работя и спасявам хора, ще ми бъде ли добре да гледам тази емблема на хората, които донесоха само убийства и смърт на страната ми? \r\n   Още по-лощо, в този район Ал Нусра беше най-мощната въоръжена група в Сирия и особено в Алепо, те контролираха всичкитеостанали 47 въоръжени групи. Така че, защо би ми било приятно да имам знамената им и защо бих изгорил това място със знамената? Това просто не се връзва, тук няма никаква теория на конспирацията, аз бях точно там и вие видяхте, повдигнах знамето, не исках да го пипам, но вие видяхте, че то беше там преди това. Докато се разхождах в квартала, точно това ми казаха гражданите. Че те са сирийска гражданска защита, но че са бойци на въоръжените групировки. \r\n   – Белите каски? \r\n   – Белите каски, те спасяват хора, нали така, спасяват хора, но от бойците. Те не обслужват обикновени цивилни, те обслужват само въоръжените групировки. \r\n   – Терористите? \r\n   – Терористите. \r\n   Ал Нусра, Ал Кайда, Исис – тях обслужват и спасяват белите каски, а не цивилното население? \r\n   – Точно така. Там отиват нашите пари. Защото в пресата, нашите брифинги в пресата казват, че правителството на Обама и на Великобритания са съгласни и го казаха, признаха, че са дарили милиони, мисля че досега са близо 200 милиона долара, само за белите каски. Само! Нашите данъци се употребяват за тях, за да обслужват терористи. \r\n   – О! Добре, нека видим още малко. \r\n   – Те не се грижат за цивилни, а само за бойците, които носят оръжие. Направете си заключенията. Тук е щаб-квартирата на Ал Кайда и само два метра встрани е щаб-квартирата на белите каски. \r\n   – Казваш, че щаба на белите каски е само на няколко метра от щаба на Ал Кайда? \r\n   – Да. В съседство е друго училище, мисля че гимназия, което е взето за ползване от Ал Нусра, щаб-квартира на Ал Нусра. Ако съм пожарникар, ако съм гражданска защита, как ще си общувам добре с най-силната и зловеща сила на тероризма в Алепо? Те са точно там, разделени само от една стена, еидния двор от другия, това е лудост. Не можех да повярвам на очите си, когато бях там. Как стигнахме дотук? \r\n   – Защото имаме много добре контролирани медии. Така стигнахме дотук, защото сме облъчвани с пропаганда, никой не казва истината и хората, които я казват, се опитват да ги дискредитират, точно както теб и Робърт Фиск, опитват се да ги сплашват, както се опитват да сплашат теб, нали така. И затова стигнахме дотук. Нека видим още малко. \r\n   – Това тук е училището, на което пише ИСИС, Ислямска държава. ИСИС за Ирак, Сирия, Палестина, Йордания, Ливан. Виждате, че всичко е на една крачка. Това са умерените бунтовници, които ние от Запада спонсорираме… \r\n   – Когато въоръжавахме Ал Нусра, защото от много време те се отделиха от Ал Кайда, нарекоха се Ал Нусра и бяха умерени в началото и ние ги въоръжавахме, защото бяха добри. Продавахме им оръжие и пращахме помощ на белите каски от едната врата до другата. И нямаме идея къде отиват нашите данъци. \r\n   – Това е дрес-кодът за жените. Тук пише, че не може да има нищо прозрачно, че трябва да бъдат напълно покрити, нищо не може да се показва, не може да се носи парфюм. \r\n   Това е входът, виждате, че това е червен полумесец, като Червения кръст. Това е Червеният полумесец. Сградата е защитена от НАТО като цивилна зона за сигурност. Сега ще направим малък брифинг. Показах ви щаб-квартирите на белите каски, на Ал Нусра. Това тук… \r\n   Най-важното от този надпис, за да не се налага да гледаме докрай, е че тази сграда, Червеният полумесец, който е еквивалент на Червения кръст в Близкия Изток, защото полумесецът представлява исляма, е била защитена от НАТО. От Обединените нации. Това е била зона без самолети. Била е изискана защита за точно тази сграда, която е непосредтсвено до щаб-квартирата на Ал Нусра и виждате флагове и стикери на Ал Нусра точно там. Как е възможно да си от САЩ и да имаш разузнаването, което имаме, и да не знаеш, че Червеният полумесец е превзет и Ал Нусра има достъп до това място. \r\n   Не казвам, че Червеният полумесец работи с Ал Нусра или с друга терористична група, казвам, че тези три сгради са били взети и когато една от тях беше атакувана, ние казваме, че Русия бомбардира училища и болници. Кой е бил в училищата, кой е бил в болниците? Това са неща, които жителите на Алепо ми казаха. „Нашите деца нямат училище от 4 години, защото терористите дойдоха, затвориха всички училища, децата ни не могат да ходят вече да учат“,  и познайте какво, точно там са терористите. Освен това, там има голям остров, болница от 16 сгради, в центъра на Алепо, тези 16 сгради са най-голямата болница в Близкия Изток. \r\n   Това беше главната точка на боевете за ИСИС и Ал Нусра, защото искаха да я запазят. Това е в центъра на Алепо, там беше базата на Ал Нусра. Хората може би ще видят това видео в следващите няколко дни, в което един човек, бивш боец на Ал Нусра ми казва, че те са слагали хора в клетки, цивилни граждани в клетки и са ги поставяли на покривите на болницата, за да не могат сирийската армия и руските самолети да бомбардират мястото, за да не убият цивилните. \r\n   – Ние сме виждали видео, в което хора в клетки са разкарвани с камиони и ти говориш за това? \r\n   – Точно така. Терористите се движат с цивилни граждани в клетки. Ако сте от малцинството, особено ако сте християнин, или алауит, защото на първо място тези терористи дори не са сирийци. И това е първото недоразумение, което повечето хора не знаят. Тези терористи са наемници от всякакви други страни, но не и от Сирия. Така че, първите жертви на тероризма тук са самите сирийци. \r\n   – Точно така. Ти имаш видео как сирийците отварят коридори за хората. Искате ли да поговорим за това, което ще видим? \r\n   – Когато бях в Алепо, много от репортерите на мейнстрийм медиите искаха доказателство, че съм била точно там при освобождаването на коридорите. Голямата част от този запис е мой, аз бях там и казах, че ще им покажа хуманитарните коридори и когато започнаха проблемите в Гута, имах обаждания от всички централни медии, за да говоря за Гута и това, което им казах, беше че според мен в Гута става същото, което и в Алепо. Не съм в Гута, но това е което стана в Алепо. В Алепо се отварят коридори, за да могат хората да излязат по тях, без да бъдат убити. \r\n    Ето: \r\n   Бяха отворени хуманитарни коридори, цивилните граждани излизат през тях безопасно. Отиваме в Джаб ел Бадр, защото там освобождават хора и ги изтеглят от източната част на Алепо към западната част. Това е Гута днес. Мъже и жени в клетки в Гута, използвани като човешки щит от Джейш Ал Ислам. Това е Гута преди войната. \r\n   – Може ли да спрем за секунда? \r\n   – Джими, как е възможно да не искаме това за Сирия? \r\n   – Не зная, не разбирам… \r\n   – Виж това! Защо искаме да видим Сирия в отломки? \r\n   – И хората мислят, че онези, които са живели в този град, са решили сами да се бомбардират. Това мислят хората в Америка. Били са толкова недоволни от Асад, че са започнали да бомбардират. Не се е случило това. Случи се това, че ЦРУ плати на всички тези терористи да свалят Асад, и те започнаха война. ЦРУ го направи. Така започна тази война. Греша ли? \r\n   – Не, абсолютно не. И между другото, всички ме питат за сирийците, ако сме знаели, че изглеждат като нас, ако сме знаели, че те са бели хора, защото всъщност сирийците са много бели, ти видя това дете, повечето от тях са руси, затова и много от съседните страни ги мразят. Видяхте, ако си малцинство, ако си алауит или християнин, отиваш в клетката. Слагат твоето християнско дете в торба, в торба за боклук, и слагат надпис „Не пипай! Християнин!“ Виждала съм го с очите си. А ние ги спонсорираме. И ако Асад също напусне Сирия… Не ме интересува Асад. Ако той напусне, ние ще свидетелстваме, най-големия геноцид на християни в Близкия Изток. \r\n   – Да, хората не осъзнават какво точно става. Точно както стана и в Либия, сега има отворен пазар за роби, убиха хилияди хора… нека видим още малко. \r\n   – Това е Дума преди… \r\n   – Преди. Какво стана в Алепо след освобождението през декември 2016? \r\n   – Дай ми една секунда тук. След битката за Алепо, в която Алепо пада и Алепо гори, нито една медия не направи нов репортаж какво се случва след това в Алепо. Нека ви кажа какво стана в Алепо. Близо 800000 души се върнаха в Алепо от всички съседни държави и от вътрешността на Сирия. Християните най-накрая можеха да сложат коледно дърво, след 4 години и да отидат на църква. Ето какво стана – хората бяха на улицата, развяваха знамената си, жените сваляха хиджабите, след като бяха покрити насила и тук е част от видеото. \r\n   – 800 000 бежанци са се завърнали в Алепо? \r\n   – Да. \r\n   – Това е изумително. \r\n   – И 75 училища бяха изградени от декември 2016 до ноември 2017, не зная в момента колко още има, и се чудя дали сме отворили и 5 в Съединените щати? \r\n   – И казваш, че за това не е имало репортажи в Съединените щати? \r\n   – Не. Говорехме за Алепо, докато нашите приближени терористи окупираха Алепо. Веднага щом те бяха победени, вече не ни интересува какво става в Алепо. \r\n   – Алепо не падна, беше освободен. Може би в Гута се случва същото. \r\n   – Направих това видео две седмици преди да видим абсолютно същите коридори в Гута. Никой не отрази тези коридори. Ние дори го нарекохме шега. Нашето правителство каза, че хуманитарните коридори, предложени от Русия, са шега. \r\n   – Нека да обясня – за да може невинни хора, жени и деца, да излязат от Алепо, от Гута, да отидат на сигурно място, където няма конфликт и няма да бъдат убити и ти казваш, че западните правителства се подиграват с тази идея за създаването на коридори, по които хората да излязат, така ли? \r\n   – Точно така. Обединените нации определиха за зона свободна от полети и всеки път, когато сирийската армия спечели война или битка, било Дир ес Сор, Палмира, Дарея, или Хомс, Обединените нации обявяват зона свободна от полети, за да не могат те да спечелят и да бъдат победители. \r\n Това не е теория на конспирацията, просто проследяване на историята, това което става. Знаете ли как се определят тези зони свободни от полети? По видеорепортажи от белите каски за газови атаки, за химически атаки, които са станали точно на място, където сирийската армия печели войната. Но ние не си задаваме тези въпроси. Тук не става дума за Асад, става дума за хората. Сега можем да погледнем в тази перспектива това, което стана в Дума. \r\n   Правителството няма интерес да прави нищо в Дума. Те се опитваха да освободят останалите места, Сирия печели войната вече от година. Те унищожиха ИДИЛ през септември, напълно ги изхвърлиха от Сирия през септември 2017 и в Дума, която е на 4 километра от Дамаск, те получават снаряди непрекъснато през последните може би 7 години. Така че, с настъплението започнаха да получават много повече снаряди. \r\n   Близо 1500 деца са умрели в Дамаск от снарядите от Дума. И през тези последни седмици през февруари са пристигали между 30 и 100 снаряда, както и голяма ракета, паднала върху главна сграда, така че сирийското правителство реши да приключи с Гута и да я освободи, защото ако не я освободи от терористите, няма да може да продължи настъплението, защото те се опитват да влязат в столицата. \r\n   Така че, те започват да хвърлят, както стана и в Алепо, хвърлят листовки, в които пише „Ще дойдем в следващите дни, моля освободете цивилните, пуснете ги да излязат, ще отворим сигурни коридори, това са коридорите, те ще бъдат отворени, няма да стреляме по гражданите и след това ще водим битката между вас и сирийската армия.“ И нашата преса полудя. През февруари чухме, през март слушахме, че Асад и Русия бомбардират като луди Дума и че Дума отново пада, че ние трябва да направим нещо за децата, защото той реши да влезе в Дума. Когато сирийската армия успя да вземе половината от Дума и да я разполови на две, те казаха „Ще отворим коридорите“, но Обединените нации казаха „Край, не! Зона свободна от полети!“ \r\n    Аз не знам това, но това, което казват хора, които са там, журналисти, приятели, които имам в Сирия, те ми казаха, че използват тези два дена да изведат някои от джихадистите от Дума, преди да завземат целия град. Не само това, след това са успели да изведат 150000, не зная дали искаш да покажеш другото видео… \r\n     – Да. \r\n – 1ви март 2018 година, Западът казва, че коридорите са шега. \r\n   – Значи Държавният департамент на Щатите всъщност нарича коридорите „шега“? \r\n   – Да. \r\n   –  Нарича ги шега, добре… \r\n   – Това е 1ви март. 40000. Ето какво казват хората, преминаващи от Източна Гута: \r\n   – Моите деца още са вътре. Дъщерите ми и техните съпрузи са още вътре! \r\n   – Не се бойте, ще излязат. \r\n   – ТРЯБВА ДА НИ ОСВОБОДИТЕ ОТ ТЯХ \r\n   – Те ми взеха къщата насила и ме оставиха бездомна. \r\n   – Тази жена казва, че децата й са останали там. Как е станало това? \r\n   – Беше много трудно да се излезе. Това става в Дума на 1ви март, когато те пресичат границата. По принцип е много трудно и много малко хора успяват, те трябва да тичат, да пълзят и тя казва „децата ми са още там“, и тя не иска да застане пред камерата, защото, ако терористите видят лицето й, те все още държат децата й, те я познават, разбирате ли, били са там много време, ще убият децата й. \r\n    Това казва тя, „взеха ми къщата“ и плаче, но ние не искаме да излъчваме това и всеки път, когато показваме тези бежанци, които бягат от Асад, нека да видим записа, не ни вярвайте веднага, не вярвайте на Джими, не вярвайте на мен, отидете в Гугъл на „бежанци бягат от Асад“, около 80% от тях са мъже в своите ранни 20-30 години, сами, без жени, без деца, търсещи „убежище“ в Европа. Ами тези хора, погледнете ги, те са жени, те са родители с деца, те не лъжат, нямат никаква полза от това, те най-накраят преминават на място, където ще могат да ядат и чуйте техните свидетелства. \r\n   Откъде си? \r\n   От Джисрейн. Кучетата ни обградиха и не ни пускаха да минем. Те (терористите) ни избиваха в продължение на 7 години, кълна се в Бог, убиваха ни. \r\n   Благодарете на Бог за това, че оцеляхте. \r\n   – Не ни позволиха да си вземем документите. Аз се ожених и нямам брачно свидетелство. Ние бяхме затворници, затворници бяхме. \r\n   – Защо не можем да чуем тяхната истина? \r\n   – Кой засне това видео? \r\n   – Голяма част от тези видеозаписи са направени от мои приятели, които са сирийци, мои познати, и често правят записи за мен. Някои от тях са истински журналисти, които виждах на предна линия, защото аз бях на предна линия също и някои са от тази сирийска телевизия, а други са чужденци, от Ливан и други страни. \r\n   – Нека видим още. \r\n   – Този човек казва „Ужасно е. Измъчват ни без храна. Убиват ни като ни държат без храна.“ „Кълна се, че ни убиват“ „Нека Господ ги срази, както те сразиха нас“ „Те ни унищожиха, унищожиха страната, умориха ни от глад, убиха децата ни.“ \r\n   Нека се върнем отново на „умерените“ бунтовници, които ЦРУ подкрепя – Ал Нусра, Ал Кайда, ИДИЛ. За тях говорим. Хора извън страната, които идват в страната като терористи, за да свалят Асад и са подкрепяни от Саудитска Арабия и ЦРУ. „Те ни използват като защитен щит и никой не може и да си помисли да си тръгне, ако някой посмее да каже нещо, те го взимат и го екзекутират.“ „ А през това време ние нямаме надежда. Ако ни дадат храна, ядем, ако не ни дадат, гладуваме.“  УМОЛЯВАЛИ СМЕ ГИ ДА НИ ДАДАТ ДА ЯДЕМ. „Кълна се, синът ми беше на 20 дни, когато умря, заради липсата на лекарства“ \r\n   Тези кадри са заснето от мой приятел. Хората ме питат защо сирийците обичат сирийската армия – погледнете ги, те са едни от тях, те са техните хора и техните деца. \r\n   (ИМАШЕ БОЙЦИ ОТ АЛ НУСРА, КОЕТО Е ТУКАШНАТА АЛ КАЙДА. УБИВАХА ВСЕКИ, КОЙТО ГОВОРИ ПРОТИВ ТЯХ, ВЗИМАХА ГО И ГО УБИВАХА. ТАЗИ ВОЙНА ТРЯБВА ДА СВЪРШИ, СИРИЯ ЗАСЛУЖАВА МИР.) \r\n   – Имаш ли надежда за Сирия, в момента изглежда, че Асад побеждава и хората ще могат да се завърнат в страната си скоро и точно в този момент те правят тези газови атаки и Щатите започват да бомбардират отново върху тях? Какво мислиш, това е невероятно и когато казваме истината, ти си била там, видяла си го, наричат го теория на конспирацията? Вярно ли е това? \r\n   – Предизвиквам всеки, който ме нарича конспиратор, да излезе с доказателства и факти, които оборват записите, които имам. И за всяко едно нещо, което казвам, аз имам истински записи, на първо място, и на второ място, аз пристигнах в Сирия за първи път през февруари 2016 и сирийското правителство имаше контрол само над 35% от територията на страната, останалата част беше завзета от джихадисти или въоръжени групировки и тогава сирийците ми казаха „Не се безпокой, ние ще победим терористите и ще се оправим“ и помня, че не можех да повярвам на техния позитивизъм, те имаха този израз, че ще възкръснат от пепелта като феникс, „Ще построим тази страна отново, защото сме го правили 7000 години, с тези камъни от разрушенията ние ще възстановим домовете си“. \r\n     \r\n     И в един момент си казвах, как е възможно да са толкова позитивни, как е възможно да виждаш, защото няма място за екстремизъм в Сирия и това е една от причините Сирия да е била винаги мразена от някои от съседните държави, защото хората не знаят, но Сирия е светска държава и жените са защитени от конституцията, те не са принуждавани да се забулват нито от религията, нито от обществото. Малцинствата са защитени много повече от всеки друг сириец. \r\n Не само това, вицепрезидентът, обзалагам се, че никой не го знае, вицепрезидентът на Сирия е жена.  \r\n   Съветникът на президента е жена. Председателят на парламента на Сирия е жена. Главният съдия за целия Близък Изток беше жена, беше сирийка. 30% от министерствата в Сирия се ръководят от жени. Повечето директори на училища и гимназии са жени. Сирийците разбират, че половината от страната трябва да се води от жени. Затова можете да ме видите, когато правя репортажи, аз съм по тениска, мога да съм с тесни дрехи, или да не съм, аз съм свободна да бъда както искам. Виждате репортажите на тези двама известни репортери, не искам да ги клеветя, не искам да казвам нищо лошо, те защитават свободата на тези забележителни „предполагаеми“ сирийци от CNN, които бяха напълно забулени, целите в черно, може да се видят само очите им. \r\n   – Репортери на CNN са напълно забулени в Сирия и ти казваш, че си била там както си си, защо те са го направили? \r\n   – Защото аз бях в район, който вече беше освободен от терористите, а тя беше в район под техен контрол и призоваваше света за свободата на тези терористи, а свободата на тези терористи означава налагане на фундаментализъм, закона на шариата, при който жените нямат свои права, за образование, за забулване. Най-важното нещо е, че хората не знаят, че Асад въвежда този закон през 2006, когато разбира, че момичета от граничните с екстремистки държави райони, са били принуждавани от родителите си да стоят вкъщи. Той прави този закон, че всяка една сирийска жена трябва да завърши гимназия по закон, иначе тя и баща й ще отидат в затвора. \r\n   Това е бил най-добрият начин да се защитят жените и това предизвиква революция в Саудитска Арабия, където жените искат същите права. Те питат защо не могат да получават образование. О, не, „харам, харам“. Харам е проклятие, „как може да говориш така“, защото цената на две благородни девойки, което значи две девствени девойки е равна на един обикновен мъж. Това ли искаме за сирийците? Ние вече имаме трудна и сложна позиция в Близкия Изток за жените. Къде са всички жени по света, къде са всички либерали, къде са всичките гейове и лесбийки от цял свят да защитят правата на сирийците? Те няма да те съдят и да те вкарат в затвора ако си гей, разбира се в това общество е трудно, но по конституция те са защитени. Къде сме ние? Защо не защитаваме този напредък, който тази нация е направила? \r\n   Сега ще ме нарекат апологет на Асад. Знаете ли какво, не ме интересува Асад, аз защитавам хората и това, което народът на Сирия иска сега, независимо дали ни харесва или не, е Асад да остане на власт, защото те са избрали него пред всеки терорист. Те не искат този фундаментализъм и искат да живеят в страна, в която да съжителстват в мир, така както са го правили през всички тези години. Кои сме ние да им налагаме демокрацията, която мислим, че е перфектна и че работи за нас. И кои сме ние да изискваме промяна на режима, защото ще е по-добре за нашия личен интерес в западната политика? \r\n    И най-накрая, ние не сме длъжни да сме съгласни, ние не сме длъжни да харесваме Асад, ние трябва да уважаваме народа на Сирия и да ги оставим да вземат решението, което те искат. На последните избори през 2013, които бяха открити и наблюдавани от нас, Асад спечели със 78%. Това разстройва ли ни? Или по-скоро бяха 82%, струва ми се, съжалявам. Може би ни разстройва. Накърнява нашите интереси, тръбопроводите, студената война, която още водим с Русия, може би е така. Но ние видяхме, дали е правилно или е грешно, само сирийците трябва да решават. \r\n   – Това, което хората не разбират е, че ако се отървем от Асад, нещо ще го замени. Ние нямаме заместник на Асад. Както нямаме заместник и в Либия и сега Либия е провалена държава и е рай за терористите и е отворен пазар за роби. Това е, което ЦРУ и САЩ ще направят със Сирия и народът на Сирия казва „Не, ние не искаме това. Асад е нашият водач и ние ще решим кой е нашият водач“. А САЩ и Саудитска Арабия имат друга идея за това кой трябва да управлява Сирия. Това се случва и те не искат ние да го казваме и аз не мога да повярвам, че ти отиваш там, ти отиваш в Сирия и не те е страх, сигурно те е страх, нали? \r\n   – Знаеш ли, Джими, те са забележителни, нямаш представа. Ще съм там много скоро и ще излъчвам на живо видеорепортажи. Страницата ми на фейсбук и туитър е пълна с директни видеоматериали без монтаж, за да могат хората да разберат какви са сирийците и се извинявам, че не отговорих на въпроса ти дали имам вяра, когато мисля за Сирия. Това, което видях е, че 35% от страната беше под контрола на правителството, а днес 85 % са под правителствен контрол, за една година нещата се обърнаха,  разбира се с помощта на Русия, но най-важното нещо е издръжливостта на хоратa, те не се отказват и най-най-важното нещо са жените на Сирия. \r\n   Те са тези, които са научили децата си, мъже и жени, да защитават земята на Сирия, която между другото, това е друго нещо, което светът не знае, те се отнасят към родината си като към майка. И те се отнасят към нея като към живо, дишащо същество. Те казват „Няма да позволя майка ми да бъде разпъната“ и това е причината, поради която има толкова голям брой момичета доброволци да се борят, защото тероризмът ще ни застигне, ние не можем да продължаваме да мислим, че спонсорирайки тези терористи, те ще стоят само там. \r\n   Така че, аз вярвам и мисля, че само след няколко години ще погледнем назад и ще кажем, Боже мой, не мога да повярвам, че позволихме това да се случи. Но мисля, че ние можем да бъдем това поколение. Можем да станем това поколение, което ще промени нещата, ако се събудим, ако всички ние заговорим едновременно. Кога беше времето, когато мислехме че само правителствата имат власт за всичко? Ние, хората, имаме властта. И това не е движение за революция. Това е движение за пробуждане, за пробуждане на нашата човечна страна, за важните неща, за живота, на който държим, за това какъв свят ще оставим на нашите деца. Защото тези деца, които ние убиваме, могат да бъдат убийците на нашите деца. Искаме ли да продължаваме да изпращаме нашите деца от Съединените щати да се бият във войни? Това устройва ли ни? \r\n   – Ние създаваме терористи, казваш. Карла Ортиз, наистина ценя работата, която вършиш, ти работиш повече от мен, аз никога не съм бил в Сирия, никога не съм смятал да ходя и фактът, че ти го правиш направо ме сразява. Наистина ценя това, което правиш, за да можем да имаме информация от първа ръка за това, което става. Благодаря ти много, че го правиш, не знам откъде взимаш кураж за това, но е забележително. \r\n   – От сирийците, Джими, заклевам се. Нещо, което смятам, че е важно и ти ме попита, когато дойдох тук, понеже сирийският въпрос е толкова голям, защо не бих помислила, че Асад е направил тази химическа атака – защото той печелеше войната, с конвенционални оръжия, и единственото, което би поставило цялата международна общност срещу него, беше използването на химическо оръжие в този район, който беше напълно освободен и бяха останали само джихадистите и все още имат съвсем малко граждани в своя власт.  \r\n   Мисля, че трябва да започнем да си задаваме въпроси. Не се страхувам, добре дошъл си да дойдеш на това пътуване с мен и обещавам, че ще се влюбиш напълно в Сирия, не само този път, но и всеки друг път. Ще показвам своите видеозаписи на живо. Ако ние не знаем кого убиваме, ще продължим да убиваме. Но ако малко се поинтересуваме кои са хората, които убиваме, никога няма да позволим повече убити. \r\n   – Със сигурност се съгласявам с това. Благодаря ти, Карла Ортиз, благодаря ти за твоята работа и благодаря, че гледахте. \r\n            ", "date": "2018.05.09", "title": "Чудовищните лъжи на Запада за Сирия. Репортаж на Карла Ортиз (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381790-%D0%B4%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%88-%D1%85%D0%B8%D1%82%D0%BB%D0%B5%D1%80-%D0%B2%D0%B5%D1%87%D0%B5-%D0%BD%D0%B5-%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE", "text": "\"Чичо Ади беше прав!\" Един сравнително често срещан коментар под публикации на различни забавни страници във Facebook, в които по един или друг начин е засегнат лидерът на Третия Райх Адолф Хитлер.   Коментарите, макар и иронични, не дават особено поле за съмнение, че пишещите ги имат нещо друго наум, освен геноцида над евреите и много други малцинства (включително ромите), извършен през Втората световна война. В същото време става ясно, че една трета от българите намират за приемливи практики, характерни за режими като комунизма, сталинизма и болшевизма. Цели 6% изцяло ги приемат.   Коментари с подобно послание стават все по-често срещано явление през последните няколко години.   9 май уж трябва да е от онези дни, които обединяват. Все пак се предполага, че празнуват всички - кой Деня на Европа, кой Деня на победата... важното е да се отбелязва падането на един от най-мрачните и ужасни режими в света - нацизма на Хитлерова Германия.       Все пак разделения, както всяка година има - кой какъв празник празнува, кой кого поддържа, кой срещу кого се обявява, кой е спасил Европа, и кой е бил истинският враг...   Макар идеята и на двата празника да е победата над нацизма, тя минава на заден план на фона на сблъсъка между Запада и Русия и кой от двата цивилизационни подхода има по-голяма сила в себе си.    Междувременно обаче в онази хладна и влажна среда на интернет, дълбоките форуми и тайните Facebook групи \"Чичо Ади беше прав!\" набира своята сила, без никой да й обръща внимание.    Да, крайно-десни елементи, които да хвалят делото на Хитлер винаги е имало. Интернет и социалните мрежи обаче дадоха на тази идеология полето за изява, което доскоро й липсваше. Заклеймявани като антиобществени, нацизмът и хитлеризмът сега откриват своята благодатна почва. А засилването на консервативните настроения в глобален план след 2013-а година даде необходимото наторяване.   Бежанската криза в Европа, заедно със зараждането на Ислямска държава отприщи един категоричен отговор на либерализма и политическата коректност, а политици като Доналд Тръмп, Родриго Дутерте, Найджъл Фарадж и редица други дадоха тласък на свободата на словото в една нова посока - вярата, че можеш да кажеш всичко, независимо колко омраза се съдържа в изказването ти, абсолютно свободно.   Свобода, която всеки тълкува както му е угодно.    У нас за това си имаме достатъчно кандидати за проповядването й. На едни демокрацията им е отнела много, за други ромите трябва да се отглеждат в резервати, трети нямат проблем да се снимат с нацистки поздрав.   Прибавете към всичко това и доза здрава пропаганда по модела \"Герасимов\" за гнилите демокрации, упадъка на съвременното общество и по всички онези разделителни теми в едно общество, и ситуацията става съвсем цветуща и жадуваща за \"лидерите с желязна ръка\".   В такава среда не е трудно едно своеобразно \"реабилитиране\" на Хитлер. Той е знаел как да се оправя с проблемите, той е знаел как да се оправя с малцинствата и с онези, на които много са им знаели устите. Освен това е направил това, това и това за държавата си/за България. Подхранва се една вяра, че ако той е бил останал, нямаше да има \"други\", светът щеше да живее богато и най-вече - достатъчно подредено. И всякакви други подобни оправдания.   Че неговият режим е избил толкова много хора - редовният отговор е, че Сталин е избил повече, а комунизмът е още по-голямо зло. Само дето двата минуса тук не правят плюс. И това далеч не е състезание, в което трябва да се избере победител.   Да, това не е все още мнение, което ще се чуе от политик или някое видно лице по телевизията. То все още обитава предимно дебрите на интернет, но там набира популярност и видимост. Там набира сила и последователи.   Ако не вярвате, отворете някой форум или публикация за Третия райх в някоя по-голяма и по-активна група във Facebook. Или различните публикации за 20 април - рождения ден на \"фюрера\".   Множество хора - млади и не дотам млади вече героизират \"Чичо Ади\" като символ на силата, здравата ръка и умението да се разправиш с \"проблемите\" по онзи кардинален начин, типичен за диктаторите.   Да харесваш Хитлер вече не е толкова скандално. Да демонстрираш тези си пристрастия - също. Това, че подобни демонстрации влизат в противоречие със законите на държавата, не значи кой знае какво. За подобни неща отдавна вече май никой не прави проблеми. Нещо повече - на такива неща отдавна никой не обръща особено внимание.", "date": "2018.05.09", "title": "Да харесваш Хитлер вече не е скандално"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381791-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%88%D1%83%D0%BC%D0%B0%D0%BD-%D0%BA%D0%BE%D0%B3%D0%B0%D1%82%D0%BE-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D0%B1%D1%80%D0%B0-%D0%BC%D0%B8%D1%80%D0%B0", "text": "Макар Денят на Европа да се свързва до голяма степен с мира на континента след Втората Световна война и победата над Третия райх, причината точно на 9 май да се празнува е друга - създаването на предшественика на ЕС - Европейската общност за въглища и стомана, предложено на 9 май 1950 г.     Тогава френският министър на външните работи Робер Шуман произнася прословутата си декларация, с която призовава за създаването на наддържавна организация за търговско сътрудничество, която впоследствие ще се превърне в обединението, наречено Европейски съюз.   По това време континентът тъкмо се възстановява от войната. Минали са само 5 години от победата и държавите все още се опитват да преодолеят нанесените от нея поражения.    Нещо повече - те трябва да намерят начин, който да преодолее неразбирателствата между отделните народи и да предотврати избухването на нова подобна война.   Уроците след Първата Световна война са научени и унижение на победените не се търси. Напротив - търси се начин, който да даде рецепта за излекуването на континента от войните. И магическата съставка са стоманата и въглищата. Обединяването на производството на тези два ресурса би подействало като скрепяващ фактор за отношенията между историческите съперници като Франция и Германия.   Първата поставена цел било обединението на икономическите интереси, което да вдигне жизнения стандарт в Европа. За да се скрепи още по-масивно мирът, присъединяването към икономичското обединение е било отворено за останалите страни.   \"Декларацията на Шуман\" води до създаването на Европейската общност за въглища и стомана, основана от Франция, Западна Германия (ГФР), Италия, Холандия, Белгия и Люксембург. Днес членове на ЕС са 28 държави с общо половин милиард души население.   Ето и пълният текст на Декларацията, оповестена от Робер Шуман на 9 май 1950 г.:    Световният мир не може да бъде запазен без съзидателни усилия, пропорционални на опасностите, които го грозят. Приносът на една организирана и жизнена Европа към цивилизацията е много важен за поддържането на мирни отношения. Начело на борбата за обединена Европа от повече от 20 години, Франция винаги е имала за основна цел да служи на мира. Обединение на Европа не бе постигнато и се стигна до война.   Обединението на Европа няма да стане изведнъж или според някакъв специален план. То ще бъде изградено чрез конкретни постижения, които първо създават чувство на солидарност. Обединяването на европейските народи изисква премахване на вековното противопоставяне между Франция и Германия. Всяко предприето действие трябва на първо място да се отнася до тези две страни.   С оглед на това френското правителство предлага незабавни действия по един конкретен много важен пункт.   То предлага френско-германското производство на въглища и стомана като цяло да бъде поставено под контрола на общ Висш орган в рамките на организация, отворена за участие към другите европейски страни. Обединяването на производството на въглища и стомана веднага ще създаде база за икономическо развитие като първа стъпка към европейска федерация и ще промени съдбата на регионите, отдадени дълго време на производството на оръжия, на които те самите най-често бяха жертви.   Така установената солидарност в производството ще направи евентуална война между Франция и Германия не просто немислима, но и практически невъзможна. Създаването на това мощно производствено обединение, отворено към всички желаещи да участват страни и целящо да осигури на всички държави-членки основни суровини за промишлено производство при еднакви условия, ще положи действителните основи на тяхното икономическо обединение.   Това производство ще бъде предложено на света като цяло - без предпочитания или изключения - с цел да се допринесе за повишаването на жизнения стандарт и за насърчаването на мирните постижения. Европа ще може, разполагайки с повече средства, да се стреми към изпълнението на една от основните си задачи: развитието на африканския континент.   По този начин бързо ще стане ясно, че общите интереси, които са задължителни за създаването на обща икономическа система; могат да бъдат зрънцето, от което да се роди по-широка и дълбока общност между страни, дълго време противопоставяли се една на друга чрез кръвопролитно разделение.   Чрез обединяването на основното производство и създаването на новия Върховен орган, чиито решения ще бъдат задължителни за Франция, Германия и другите държави-членки, това предложение ще доведе до полагането на основите на европейска федерация, необходима за запазването на мира.   За да подкрепи постигането на набелязаните цели, френското правителство е готово да започне преговори въз основа на следното.   Задачата на Върховния орган ще бъде да осигури модернизирането на производството и повишаването на неговото качество във възможно най-кратък срок; снабдяването на френския и германския пазари, както и на пазарите на другите страни членки, с въглища и стомана при еднакви условия; общото развитие на износ към други страни; изравняването и подобряването на условията на живот на работниците в тези сектори.   За да постигнем тези цели, започвайки от много различни равнища, на които се намира в момента производството в държавите-членки, предлагаме въвеждане на някои преходни мерки - като използване на производствен и инвестиционен план, създаване на компенсаторен механизъм за изравняване на цените и на фонд за преструктуриране, който да улесни рационализирането на производството. Движението на въглищата и стоманата между държавите-членки веднага ще бъде освободено от всякакви мита и транспортните разходи няма да се различават. Постепенно ще бъдат създадени условия, които спонтанно ще доведат до по-рационално разпределяне на производството на най-високото ниво на производителността.   За разлика от международните картели, които налагат ограничителни практики на дистрибуцията и експлоатацията на националните пазари и целят поддържането на високи печалби, организацията ще гарантира сливането на пазарите и разширяването на производството.   Определените по-горе основни принципи и мерки ще бъдат включени в договор, подписан от страните и предложен за ратифициране на техните парламенти. Необходимите за изясняване на подробностите по изпълнението преговори ще бъдат проведени с помощта на арбитър, определен с общо съгласие. Неговата задача ще бъде да следи дали постигнатите споразумения отговарят на изложените принципи и, в случай на безизходица, да определи какво решение да бъде взето.   Общият Върховен орган, натоварен с управлението на схемата, ще бъде съставен от независими лица, назначени от правителствата, като представителството им ще бъде еднакво. Ще бъде избиран председател чрез общо съгласие на правителствата. Решенията на органа ще бъдат задължителни за изпълнение във Франция, Германия и другите държави-членки. Ще бъдат взети съответни мерки за начини на обжалване на решенията на органа.   Към органа ще бъде акредитиран представител на ООН, който ще изготвя два пъти годишно доклад до ООН за работата на новата организация, най-вече що се отнася до придържането към нейните цели.   Институцията на Върховния орган по никакъв начин няма да предопределя методите на собственост на предприятията. При изпълнението на функциите си Върховният орган ще взeма предвид правомощията на Международния орган от Рур и всички задължения, наложени на Германия, докато те са в сила.", "date": "2018.05.09", "title": "\"Декларацията на Шуман\": Когато Европа избра мира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381793-%D0%BC%D0%B5%D0%B6%D0%B4%D1%83-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B8-%D0%B4%D0%B5%D0%BD%D1%8F-%D0%BD%D0%B0-%D1%80%D0%B0%D0%B7%D1%83%D0%BC%D0%B0", "text": "Музеят на военната история в Брюксел беше отделил една миниатюрна стая, която разказваше много повече за кошмара на Втората световна война от подробните преразкази в учебниците по история.   Стаята беше тясна, без прозорци, бедно обзаведена с дървена маса и два стола, бюфет, радиоприемник, протрит килим, пожълтели тапети, малък портрет на стопаните, слаба светлина. Върху масата стояха две полупразни чинии, до тях - забравени очила с телени рамки. Сякаш семейството е било тук до преди минути, но нещо ги е накарало да напуснат дома си внезапно, изоставяйки всички вещи зад гърба си.       Радиото беше отговорът на загадката. От говорителя се чуваше напрегнат мъжки глас, който съобщаваше на полски език, че в този ден Нацистка Германия е обявила война на родната им страна. Съобщението се повтаряше до безкрай, прекъсвано само от вой на сирени за тревога.   Това не беше музейна експозиция, а машина на времето, която връща часовниците на 1 септември 1939 г. Всяка секунда в тази стая кара посетителя да изтръпва от вълнение и безпокойство, да съпреживява все по-силно страха от смъртната присъда на стопаните на къщата. Усещането не се забравя никога.   Това не е краят на историята, но е началото на края на десетки милиони човешки животи, погубени на фронтовите линии, смазани под руините на бомбардираните европейски градове, изгаснали от глад, болести и робска експлоатация, изгорели в газовите камери на концентрационните лагери, изхвърляни с вързани ръце и куршум в тила в масовите гробове.   Денят на Победата - безусловната капитулация на въоръжените сили на Нацистка Германия - е денят на оцелелите, които оплакват жертвите си. Денят на Европа обаче маркира нещо повече от тържеството на физическото съхранение.   Той бележи края на самоубийствените идеологии, отрезвяването и вразумяването на вечните врагове, заличаването на смисъла от съществуване на крайния национализъм.   Това е повратна точка, която обещава, че някой ден цяла Европа ще се прероди като територия на демокрация, свободна търговия, отворени граници, споделени ресурси и всеобщо разбиране, че войната тук вече е невъзможна. Целта на тази общност не е да се изживява като незаобиколима велика сила, да конструира нова нация на юбер-човеци, да анексира колонии с \"наши хора\" или да смазва съседите си с агресия. Философията й се базира на простата идея, че демокрациите не воюват помежду си.   68 години по-късно това обещание продължава да се самосбъдва независимо от временните кризи. Нито колебанията на еврото, нито гръцката дългова драма, нито Брексит, нито \"бомбите\" на хибридната война могат да се сравнят дори за секунда с атмосферата на празнота и безнадеждност в онази полска стая, застинала завинаги в 1 септември 1939 г.   За някои Европейският съюз се изчислява в милиардите, които се преляха в българската промишленост, инфраструктура, земеделие и образование. За други - той е възможността да учат в някои от най-престижните световни университети, да работят в най-напредналите научно-технологически центрове, да се конкурират с най-добрите специалисти в своята област.   За тях ЕС е и нискотарифният полет до Рим за уикенда, безплатният билет за Националната галерия в Лондон, удобството да закусваш в Кьолн, да обядваш в Париж и да вечеряш край брега на Средиземно море в Марсилия в един и същи ден. ЕС е липсата на езикова бариера, елиминирането на усещането за пространствено ограничение.   За някои ЕС никога няма да надскочи евромитовете за диктатура на дребното чиновничество, което се занимава с правите краставици, шумните прахосмукачки, мъждивите енергоспестяващи крушки,  розовите домати, етикетите на минералната вода и включените фарове на колите в ясен слънчев ден.    ЕС обаче е и една от малкото организации, които поставят опазването на човешкото здраве и околната среда преди всички други фактори на производството; той е високата енергийна ефективност на битовите уреди, жилищното строителство и индустрията, екологичният стандарт на автомобилите, ограничаването на излишните вредни отпадъци, технологиите за пречистване на водите и въздуха от отрови.   За някои съюзът е парадоксът, в който най-вресливите му врагове като Найджъл Фарадж и Марин льо Пен получават петцифрени работни заплати от Европейския парламент, за да го критикуват като излишна, вредна и уродлива организация.   За други ЕС е онзи фактор, който веднъж завинаги ликвидира удобната провинциална ленивост на националните власти, които не помръдваха нито милиметър напред без заплаха и външен натиск. Отне причината за вечното оплакване, че никой не чува гласа на \"Клета Майка България / Клетия Източен блок\" и че нищо не зависи от тях.   ЕС отне правото на популистите да поемат ангажименти и да не ги спазват, да се снишават и да пъплят в периферията на световните процеси.    Възможността за лично сравнение на жизнения стандарт постави много по-висока летва за политическия елит и административното управление. Вероятно затова общественото доверие на българите в европейските институции е по-високо, отколкото във вътрешната политическа система.   Той е правото да си намериш нова работа или нов дом във всяка държава-членка на съюза, без да чакаш виза или \"открит лист\". Той е правото да се върнеш в родината си, когато пожелаеш. Той е пълната гаранция за защита на частната собственост. Той е пълната забрана на смъртното наказание. Той е общата външна политика, той е и правото на всеки гражданин на Европа да участва вземането на решения, които засягат не само собствената му територия, но и целия континент.   ЕС е свободата да отстояваш мнението си, да се информираш и да формираш идеите си без репресивна намеса, да гласуваш независимо от границите; да живееш в пространство на сигурност, стабилни цени, конкурентна икономика, социална защита, зачитане на международното право.   Всеки може да разбере поне една от ползите и поне един от дефектите на ЕС, изброени дотук.   Но това, което никой не бива да забравя, независимо от личната перспектива, политическите убеждения, социалния си статут и неудовлетворението от битовите кризи - нищо от това нямаше да бъде възможно, ако не се беше случил Денят на разума.    Никога не бива да забравяме, че само до преди няколко десетилетия Европа беше кърваво бойно поле. Расите и нациите се деляха на \"чистокръвни\" и \"подчовеци\", столиците бяха в бомбадирани с тонове снаряди, реваншът се беше превърнал във фиксидея на болни мозъци.   Никога не бива да забравяме и белезите от Берлинската стена, тоталитарния погром над Унгарското въстание, танковете, смазали чешкият опит за \"човешко лице\" на режима по съветски образ и подобие, експериментите на Чаушеску, довели Румъния до глад, фалита на Народна Република България.   Колко кръв, пот и сълзи са били нужни, за да можем днес да си позволим лукса да спорим по \"възмутителни скандали\" като онзи с безплатните питиета и полуголите танци в паузата на младежки ведомствен форум в София по случай Европредседателството.   Достатъчно е само да не забравяме - нищо повече не изискват от нас мъдрите оцелели, които превърнаха 9 май 1950 г. в ден на свободата.", "date": "2018.05.09", "title": "Между Деня на победата и Деня на разума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381794-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%D1%82%D0%B0-%D0%B5%D1%82%D0%BE-%D1%8F", "text": "    Всички сме попадали на подобни заглавия, а вероятно сме се и изкушавали да цъкнем на тях. В малките спретнати дописки неизменно откриваме снимки на усмихнати хора, които по правило са сполетeни от жестока съдба - убийство, автомобилна катастрофа, битов инцидент.   Понякога под снимките пише „фейсбук\" (с малка буква), но така или иначе е ясно откъде са изкопани те - от публичните части на профилите на жертвите в социалната мрежа.       Ако може да използваме модерните термини - жертвите са виктимизирани отново. Веднъж са претърпели трагичен инцидент или престъпление, а втори път минават през некрофилската воайорщина на масовата публика. А смъртта и трагедиите провокират още и още кликове.   Една от последните публикации от серията „Ето я...\" е от вторник. Поредна битова трагедия - мъж опитва да убие бившата си жена (за щастие неуспешно), след което се самоубива. „Ето я фаталната Лили, която бившият й мъж едва не уби в Св. Влас\", тръби сайтът на един от малкото останали всекидневници. Репортажът си има даже автор, а броячът показва над 100 000 прочитания.   „Ето я...\" е на върха на класацията за най-голям читателски интерес.    „Кон ритна дете, то умря в болницата\" е на второ място, а на трето по четения - „Поредна българска жертва на остров Крит\" (гарнирано, разбира се, със снимка на жертвата от Facebook).     Да, некрофилската воайорщина реализира трафик - няма две мнения по въпроса. И не само, че реализира трафик, но е и безкрайно по-лесна за писане. За колко време ще се изровят снимки на покойниците или пострадалите? 5 минути? По-бързо?   А колко време ще отнеме на един репортер да провери дали жертвата на домашно насилие случайно не се е сблъскала десетки пъти със стената от бездушие в МВР, преди да бъде осакатена от насилника си? Ден - два, може би.   Медийната машина трябва да се захранва с публикации, а време за качествени разследвания няма.   За времето, за което журналист ще провери дали поредната фатална катастрофа е в резултат на дежурното оправдание „несъобразена скорост\", или е причинена от некачествен ремонт в нелегален сервиз, същият журналист ще натряска поне 10 дописки, пълни с битови трагедии, лични драми или галерии с ваканционни снимки на поредното загинало в пътен инцидент семейство.     А и трябва да сме честни - публиката иска кръв и смърт, красиви и усмихнати хора, които внезапно са станали жертва на нещо отвратително. Все материал, който да ни държи в онази сладка скованост на ужас и задоволство - да чукнем на дърво, да кажем „Пази Боже\" и да си налеем една ракия, която да прокара доброто чувство, че не над нас се е изсипало поредното нещастие. Докато не се превърнем в следващите главни герои на \"Ето я...\" журналистиката.", "date": "2018.05.09", "title": "Журналистиката \"Ето я...\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381789-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%B5%D0%BD-%D0%B2-%D1%81%D0%B2%D0%B5%D1%82%D0%B0", "text": "Американското списание „Форбс\" публикува на сайта си класация на най-влиятелните хора на планетата. Начело е китайският президент Си Цзинпин, втори е руският държавен глава Владимир Путин, трети – президентът на САЩ Доналд Тръмп. В първата десетка следват федералният канцлер на Германия Ангела Меркел, собственикът на „Амазон\" Джеф Безос, папа Франциск, основателят на „Майкрософт\" Бил Гейтс. На осмо място е саудитският престолонаследник Мохамед бин Салман Ал Сауд, девети е индийският президент Нарендра Моди, десети – Лари Пейдж от Гугъл. Президентът на Франция Еманюел Макрон е 12-и, британската министър-председателка Тереза Мей – 14-а. Иранският духовен водач аятолах Али Хаменей е 17-и, генералният секретар на ООН Антониу Гутериш е на 31-о място, председателят на Европейската комисия Жан-Клод Юнкер е 33-и. На 36-о място е севернокорейският лидер Ким Чен-ун, а турският президент Реджеп Ердоган е 48-и. На 73-а позиция е главатарят на групировката „Ислямска държава\" Абу Бакр ал Багдади.", "date": "2018.05.09", "title": "Си Дзинпин - най-влиятелен в света"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/381787-%D1%80%D0%B5%D0%BA%D0%BE%D1%80%D0%B4%D0%BD%D0%B8-%D0%BD%D0%B8%D0%B2%D0%B0-%D0%B2%D1%8A%D0%B3%D0%BB%D0%B5%D1%80%D0%BE%D0%B4%D0%B5%D0%BD-%D0%B4%D0%B2%D1%83%D0%BE%D0%BA%D0%B8%D1%81-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0", "text": "Средното месечно ниво на съдържание на въглероден диоксид в атмосферата е достигнало максималната си стойност за цялата история на наблюдение. Това съобщиха учени от Института по океанография Скрипс към Калифорнийския университет в Сан Диего. През април концентрацията на въглероден диоксид в атмосферата достигна над 410 ppm, според данни на климатичната обсерватория Мауна Лоа. От 1958 г., когато учените са започнали да следят този показател, нивото на въглероден диоксид е нараснало с 30%. През 2013 г. концентрацията на въглероден диоксид за пръв път в човешката история надхвърли границата от 400 ppm. Според оценките на учените, през последните 800 000 години този показател се е колебаел, но преди индустриалната революция никога не е надхвърлял нивото от 300 ppm.", "date": "2018.05.09", "title": "Рекордни нива въглероден двуокис в атмосферата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381785-%D0%BF%D1%80%D0%BE%D1%86%D0%B5%D1%81%D1%8A%D1%82-%D0%B7%D0%B0-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%D0%BA%D1%82%D0%B1-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D0%BE-%D1%81%D1%8A%D1%89%D0%B5%D1%81%D1%82%D0%B2%D0%BE", "text": "Процесът КТБ, по който подсъдими са Цветан Василев и още 17 души, ще започне по същество днес. Това става след като Апелативният специализиран съд отхвърли исканията на защитата за прекратяване на делото и връщането му на прокуратурата поради процесуални нарушения.      Василев ще бъде съден задочно - като ръководител на организирана престъпна група, източила над 2,5 милиарда лева от КТБ. Заедно с него пред съда ще отговарят висши банкери, одитори и служители във фалиралата банка.", "date": "2018.05.09", "title": "Процесът за фалита на КТБ започва по същество"}
{"url": "http://www.classa.bg/%D1%81%D0%B2%D1%8F%D1%82/item/381780-%D1%81%D0%B0%D1%89-%D0%B8-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B7%D0%B0-%D0%BC%D0%B8%D1%80%D0%BD%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": "На 7 май, правителствата на Мексико и Съединените щати подписаха споразумение за сътрудничество в областта на мирното използване на ядрената енергия. Мексико заяви, че документът отразява интереса на страната да \"засили безопасно ядрения си сектор \".   Договорът все още не е ратифициран от законодателните органи на двете страни, но след като приключи тази стъпка \"ще даде Мексико достъп до технологии, които ще се запазят импулса на производствените сектори и социалното развитие, популяризирайки генерирането на енергия по чист, надежден и безопасен начин и прилагането на ядрени и радиологични техники в здравеопазването и селското стопанство\", се казва в изявлението.   Мексиканската страна посочва, че документът \"предоставя правна сигурност и засилва сътрудничеството между Мексико и Съединените щати в развитието и международното използване на ядрената енергия за мирни цели и опазването на околната среда\".   Освен това споразумението има за цел „да улесни и разшири обмена на данни, технологии, оборудване, материали, услуги и най-добри практики в публичните политики и регулиране на мирното използване на ядрената енергия\".   Подписването на двустранното споразумение съвпадна с посещението на мексиканския външен министър Луис Видегарай във Вашингтон, където той се срещна с държавния секретар на САЩ, Майкъл Помпео.   Видегарай оцени важността на документа и подчерта, че \"той потвърждава увереността и престижа на Мексико в тази материя\". Освен това той похвали работата, извършена от екипите на министерствата на външните работи и енергетиката на Мексико и на департаментите за държавна енергийна политика на Съединените щати.", "date": "2018.05.09", "title": "САЩ и Мексико подписаха Споразумение за сътрудничество за мирно използване на ядрената енергия"}
{"url": "http://www.classa.bg/%D1%81%D0%B2%D1%8F%D1%82/item/381782-facebook-%D1%89%D0%B5-%D1%81%D0%B5-%D0%B1%D0%BE%D1%80%D0%B8-%D1%81-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0", "text": "Център за борба с фалшивите новини, управляван от Facebook, ще заработи в кулата Агбар в Барселона, Испания.   Компанията Competence Call Center (CCC) ще е подизпълнител, отговарящ за управлението на офисите, които заемат осем етажа на сградата, със застроена площ от 9000 квадратни метра и с персонал от около 500 служители, информира вестник Cinco Dias. Новите свободни работни места са обявени в пресата с много искания за \"мениджър на общност\", които ще се посветят на проверка и премахване на новините от социалната мрежа.   Това не е първият център от подобно естество. Компанията на Марк Цукерберг има подобен център в Германия, но кризата на репутацията след скандала с Кеймбридж Аналитика, използвала данни на повече от 80 милиона потребители на социалната мрежа в САЩ по време на предизборната кампания от 2016 г., изглежда е принудила младия магнат да извърши оценка и контрол на щетите.   Работата на Facebook като новинарски цензор се появява, след като пред американския конгрес стана явно, че компанията не прилага ефективни политики за контрол, за да гарантира поверителността на потребителските данни. По-рано тази година, тя промени своя алгоритъм, за да се даде приоритет на съдържанието на семейството и приятелите, пред редакционните материали и рекламата, което предизвика спад на акциите на дружеството на фондовата борса и недоверие на медийните компании.", "date": "2018.05.09", "title": "Facebook ще се бори с фалшивите новини от Барселона"}
{"url": "http://www.classa.bg/%D1%81%D0%B2%D1%8F%D1%82/item/381783-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D0%BD%D1%8E-%D0%B9%D0%BE%D1%80%D0%BA-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5-%D0%BE%D0%B1%D0%B2%D0%B8%D0%BD%D0%B5%D0%BD-%D0%BE%D1%82-4-%D0%B6%D0%B5%D0%BD%D0%B8-%D0%B2%D1%8A%D0%B2-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "В понеделник вечерта, генералният прокурор на Ню Йорк, Ерик Шнайдерман, подаде оставката си, на фона на скандал за предполагаема физическа злоупотреба с четири жени, съобщава CBS News.   \"За мен беше голяма чест и привилегия да бъда генерален адвокат на народа на щата Ню Йорк, но през последните няколко часа бяха подадени сериозни обвинения срещу мен, които категорично оспорвам. Макар те да не са свързани с моето професионално поведение или с дейността на офиса, те всъщност ме възпрепятстват да ръководя работата на канцеларията в този критичен момент, следователно се отказвам от позицията си и ефективно прекратявам операциите от 8 май 2018 г. \" каза Шнайдерман в изявление.   Шнайдерман, който многократно защитава правата на жените и жертвите на тормоз на Харви Уейнстайн, беше обвинен в използването на физическо насилие от четири жени. Всички те, по различно време, са поддържали романтична връзка с Шнайдерман.   Според тези жени, те често са били подложени на физическо насилие от вече бившия главен прокурор и са били принудени да търсят медицинска помощ. От своя страна Шнайдерман отхвърли обвиненията и увери, че всичко е било част от ролевите игри.   Оставката идва след като губернаторът на щата Ню Йорк, Андрю Куомо, поиска тази мярка чрез изявление, публикувано в Twitter от неговата секретарка Мелиса Дерос. - Не мисля, че Ерик Шнайдерман може да продължи да заема длъжността главен прокурор, а за благото на департамента трябва да подаде оставка - написа Куомо.   \"Никой не е над закона, включително един старши юридически служител в Ню Йорк, ще поискам от окръжните адвокати от Ню Йорк да извършат незабавно разследване и да действат въз основа на получените факти\", добави той.", "date": "2018.05.09", "title": "Главният прокурор на Ню Йорк подаде оставка, след като бе обвинен от 4 жени във физическо насилие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381786-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D1%84%D0%B8%D0%BD%D0%B0%D0%BB-%D0%BD%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F", "text": "България се класира за финала на песенния конкурс „Евровизия\" на 12 май в Лисабон на състоялия се тази нощ първи полуфинал. България се представя с песента „Bones\", изпълнена от група „Equinox\", съставена от Жана Бергендорф, Владимир Михайлов, Георги Симеонов-JJ, Джони Манюел и Трей Кембъл. Българската песен бе избрана с гласове от Франция, Германия, Италия, Испания и Обединеното кралство, заедно с домакина – Потругалия, които автоматично се класираха за финала. Другите девет страни, които преминаха първия полуфинал в португалската столица, са Австрия, Албания, Естония, Израел, Ирландия, Кипър, Литва, Финландия и Чехия. Вторият полуфинал ще се състои на 10 май.", "date": "2018.05.09", "title": "България е на финал на Евровизия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381784-15-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%B8%D0%BA%D0%BE%D0%BB%D0%B5%D1%82-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%B2-%D1%82%D0%B2-%D0%B5%D1%84%D0%B8%D1%80-%D0%BD%D0%B5-%D0%BC%D0%BE%D0%B3%D0%B0-%D0%B4%D0%B0-%D0%B6%D0%B8%D0%B2%D0%B5%D1%8F-%D0%BA%D0%B0%D1%82%D0%BE-%D1%81%D0%B5%D0%BB%D1%8F%D0%BD%D0%BA%D0%B0-%D1%81-$1000-%D0%BD%D0%B0-%D0%BC%D0%B5%D1%81%D0%B5%D1%86", "text": "Ако мислите, че животът ви е труден и заплатата ви не достига, за да посрещнете месечните си разходи, то трябва да се запознаете с Николет Грей. 15-годишно момиче живее само с 1 000 долара на месец и е нещастна, тъй като смята, че майка й, Нина, не се грижи за нея, както подобава. Причината Николет да се оплаче в американския телевизионен ефир е, че майка й съкратила месечния й бюджет от 5 000 на 1 000 долара и сега й се налагало „да живее като селянка\". \r\n   \r\n    „Искам майка ми да разбере, че съм свикнала на определен начин на живот и тя няма право да ми го отнема. Не мога сега да започна да живея с 1 000 долара месечно\", разказва Николет пред камерите Преди да започне да се оплаква от майка си, момичето гордо разхожда екипа на шоуто из дома си, като акцентира върху гардероба. Тя споделя, че преди Нина й е осигурявала всичко, което е поискала – хубаво частно училище, шофьор, бавачка, дори и личен треньор.  \r\n   \r\n   Освен всички тези екстри Николет получавала кредитна карта без лимит и отделно 5 000 долара. Понякога 15-годишната девойка е изхарчвала 10 000 долара за четири седмици. Както всяка дама, Николет има слабост към красивите неща и най-вече към скъпите дрехи и чанти. Тя показа няколко любими аксесоара от гардероба си, като нейният фаворит сред чантите е на стойност 3 000 долара, но не е най-скъпата в колекцията. Николет притежава няколко екземпляра на Chanel, които струват 5 000 долара. Не ги носи често, повече обича да ги гледа, това били нейните деца. Разглезената тийнейджърка показа и няколко чифта обувки, сред които любимите й сандали на Valentino.  \r\n   \r\n   След като приключи обиколката из скъпите си вещи, Грей заяви: „Знам, че съм разглезена пикла, но аз просто се наслаждавам на живота. Всички ме мразят и говорят лоши неща за мен, но си мечтаят да бъдат на мое място\". Майката на Николет сподели пред камерите, че дъщеря й е неконтролируема в харченето, като през последната една година разходите й са надвишили 100 000 долара.  \r\n   \r\n   След като разбира, че малкото й момиченце се превръща в пазаруващо чудовище, Нина се опитва да вкара разхищенията й в граници, само че Николет не желае да приеме и това става повод да отнесе спора в ефир с думите: „Чувствам се като бедна селянка, не мога да живея повече така. Парите никога не ми стигат. Мисля, че майка ми трябва да ми дава не по-малко от 2 500 долара месечно. Аз съм отгледана като разглезено момиче от Бевърли Хилс и няма да допусна това да се промени\". Освен, че не смята да вкара разходите си в разумни норми, Николет очаква от майка си да й купи Мерцедес за 231 000 долара като подарък за 16-ия й рожден ден.  \r\n   \r\n   Нина се радва, когато разбира, че дъщеря й се е свързала с екипа на телевизионното шоу, защото отдавна се чудела как да вкара Николет в разумни граници. Майката сподели пред камерите, че винаги я е глезела с много пари, тъй като се чувствала виновна от факта, че е самотен родител, който почти не вижда детето си и работи 6 дни в седмицата. Но очевидно Нина е направила „мечешка услуга\" на дъщеря си, защото й създава фалшиво самочувствие, което се изпарява, ако Николет не може да си позволи някоя скъпа вещ.  \r\n   \r\n   Тя се чувства добре, единствено когато е обградена от много пари и скъпоструващи играчки. Нина признава, че напълно е загубила контрол над дъщеря си и дори не знае как да я накаже. Опитва се да вземе телефона и лаптопа й за известно време, но не постига желания резултат. Пред камерите обаче Николет продължава изповедта си, признавайки през сълзи, че никога не се е чувствала обичана: „Когато бях малка, мама все ми казваше, че я е грижа за мен, но истината е, че никога не ме е обичала.  \r\n   Просто ми даваше пари. Аз съм добър човек, но съм отгледана по ужасен начин\". По всичко личи, че Николет не е имала обичайно детство и едва ли някога ще може да се впише в обществото, тъй като тя не обръща внимание на тези, които имат по-малко пари от нея. В нейните очи другите са просто „селяни\". Николет дори не е посещавала училище, а чете уроците си онлайн, била тормозена в гимназията, в която е записана да учи. В телевизионното предаване се появи и един от малкото приятели на Николет, който имал задачата да контролира харчовете й и да бъде неин шофьор. \r\n    Той потвърди, че тя не е лош човек, стига да допусне някого до себе си. Няма приятели и се чувства самотна. „Имам си прекрасни чанти, те са моите приятели\", каза тя. Нина сподели, че я очаква още една трудна стъпка, а именно да накара подрастващото си момиченце да се замисли за професия. \r\n      ", "date": "2018.05.09", "title": "15-годишната Николет се оплака в тв ефир: Не мога да живея като селянка с $1000 на месец!"}
{"url": "http://www.classa.bg/%D1%81%D0%B2%D1%8F%D1%82/item/381777-%D0%B2%D0%BE%D0%B4%D1%8F%D1%82-%D0%BB%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D1%8A%D1%82%D0%B8%D1%89%D0%B0-%D0%BA%D1%8A%D0%BC-%D1%80%D0%B8%D0%BC", "text": "Екип от немски изследователи, в рамките на проекта \"Пътища към Рим\", е анализирал наземните пътища, за да провери известната поговорка, според която всички пътища водят към вечния град.   Авторите избрали 486 713 изходни пункта, от които възнамерявали да стигнат до Рим, в мрежа от пътища, обхващаща 26 503 452 км². За прохождането на маршрутите е използван алгоритъм, разработен специално за проекта, който избира най-кратките маршрути от изходните точки, до столицата на Италия. Изследването използва данни от Open Street Map и софтуер с отворен код.   В резултат на това екипът е получил карта: колкото по-често се използва конкретен маршрут, толкова по-ясна е линията на картата. \"Поне за Европа е очевидно: Всички пътища водят до Рим!\", заключават авторите.   В апогея си, Римската империя е създала широка мрежа от пътища в цяла Европа, от Обединеното кралство до Турция, свързвайки 113 провинции чрез 373 маршрута, с дължина над 80 000 километра. Изследването показа, че и до днес, основните пътища на Европа съвпадат със старите римски пътища.", "date": "2018.05.09", "title": "Водят ли наистина всички пътища към Рим?"}
{"url": "http://www.classa.bg/%D1%81%D0%B2%D1%8F%D1%82/item/381779-%D0%BE%D0%B1%D0%B8%D0%B4%D0%B8%D1%85%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B8%D0%B7%D1%80%D0%B0%D0%B5%D0%BB", "text": "Като домакини, ръководителите на протокола на Израел са извършили тежка грешка към министър-председателя на Япония, Шинзо Абе, който пристигна на официално посещение. Лекомисленият жест се случил по време на тържествен обяд с израелския му колега Бенямин Нетаняху. Бил сервиран десерт по необичаен и неприемлив за японската култура начин, съобщава вестник Йедиот Ахронот. И въпреки, че самият японски премиер приел факта спокойно и без коментар, израелски и японски дипломати побързаха да изразят възмущението си от инцидента.   На снимките, публикувани от известния личния готвач на Нетаняху, автор на екстравагантното кулинарно произведение, се виждат шоколадови бонбони артистично аранжирани в чиния ... оформена като лъскава обувка.   \"Няма нищо по-презряно в японската култура, от обувките. Японците не влизат с обувки не само в домовете си, но и в своите офиси. Дори министър-председателят, министрите и членове на парламента, махат обувките си на работа. Това е еквивалентно на сервиране пред гости евреи на шоколади в чиния с формата на прасе\", каза израелски висш дипломат, който преди това е служил в Япония. \"Това беше глупаво и неточно решение\", добави той.", "date": "2018.05.09", "title": "Обидиха японския министър-председател по време на посещение в Израел"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381781-%D0%BF%D1%80%D0%BE%D1%84-%D1%81%D1%82%D0%B0%D0%B2%D1%80%D0%B5%D0%B2-%D0%B5%D0%B2%D1%80%D0%BE%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B1%D0%B5%D0%B4%D0%BD%D0%B8%D1%82%D0%B5-%D0%B1%D0%BE%D0%B3%D0%B0%D1%82%D0%B8", "text": "Не може тези, които са много бедни, да станат богати, когато влезнат в еврозоната. Това заяви професор Светослав Ставрев, професор по мениджмънт, доктор по икономика и доктор на философските науки.   По думите му по-добре е влоговете на хората да са в лева, защото там лихвата е малко по-висока отколкото в евро, сигурността също е малко по-висока.     Последният ефект от влизането в еврозоната е монетарният – дали ще имаме лев, вързан за еврото, или евро, от техническа гледна точка много голяма разлика няма, каза проф. Ставрев.   „И сега има някои страни в Европа, които използват еврото като разплащателно средство без да са членове на ЕС и на еврозоната. Това ние можем да го решим от днес за утре. Обаче еврозоната е сложна структура на един съюз, членове, на който сме. Тя има да изпълнява задачи във връзка с укрепване на финансовата система на ЕС. Сега тази зона се намира на кръстопът”, заяви Ставрев.", "date": "2018.05.09", "title": "Проф. Ставрев: Еврото няма да направи бедните богати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381778-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%B5-%D0%BE%D0%B7%D1%8A%D0%B1%D0%B8-%D0%BD%D0%B0-%D1%81%D0%B8%D0%B4%D0%B5%D1%80%D0%BE%D0%B2-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D0%B4%D0%B0%D0%BB%D0%B8-%D1%81%D1%80%D0%B5%D1%89%D0%B8%D1%82%D0%B5-%D0%BC%D0%B8-%D1%81%D0%B0-%D0%BB%D0%B5%D0%B3%D0%B8%D1%82%D0%B8%D0%BC%D0%BD%D0%B8-%D0%B8%D0%BB%D0%B8-%D0%BD%D0%B5", "text": "\"Ние не можем да държим сметка на ГЕРБ, на \"Атака\", за това, че лидерът ѝ беше на среща в Крим, нито на когото и да било. Но никой не може да държи сметка и на нас\", обясни председателят на НФСБ   Движещата се каруца задължително скърца, т.е. щом нещо работи, няма как да липсват проблеми между участниците в този процес. Това коментира за вечерния блок на Радио „Фокус\" Валери Симеонов, вицепремиер и председател на Националния фронт за спасение на България (НФСБ).     „Не си позволявам да коментирам срещите на Сидеров например в Крим – не съм го направил, няма и да го направя, защото уважавам независимостта и правото на свободен политически избор на всяка партия, включително тези, които са в коалицията. Естествено, че срещата с лидера на БСП Корнелия Нинова не е от името на \"Обединени патриоти\". Няма да позволя някой да определя срещите ми легитимни или нелегитимни са, когато по никакъв начин не е нарушено коалиционното споразумение нито в малката, нито в голямата коалиция. Ние не можем да държим сметка на ГЕРБ, на \"Атака\" за това, че лидерът ѝ беше на среща в Крим, нито на когото и да било. Но никой не може да държи сметка и на нас\", обясни Валери Симеонов.   Той упрекна най-вече отлагането на заседанието на парламентарната група на Обединени патриоти, на която се обсъждат седмичните приоритети и програма на Народното събрание.   Вицепремиерът уточни, че това е поредното такова отлагане, което пречи на нормалната дейност на коалиция \"Обединени патриоти\" и я оставя без единна позиция по важни законопроекти.", "date": "2018.05.09", "title": "Симеонов се озъби на Сидеров: Никой не може да определя дали срещите ми са легитимни или не!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381775-%D0%BF%D1%83%D1%82%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B5%D1%81-%D1%82%D0%BE%D1%80%D0%BF%D0%B8%D0%BB%D0%B8%D1%80%D0%B0%D1%85%D0%B0-%E2%80%9E%D1%8E%D0%B6%D0%B5%D0%BD-%D0%BF%D0%BE%D1%82%D0%BE%D0%BA%E2%80%9C,-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "„Не мога да се съглася, че „Турски поток“ е загубил динамика. Толкова мащабен проект не може да бъде осъществени и съгласуван за един час“, каза стопанинът на Кремъл. Той отбеляза, че в проекта има „прекалено много юридически, технико-икономически, технологични и организационни въпроси, включително броят на отсечките на газопровода с оглед на реалните потребности“. Всичко това предстои да бъде решено съвместно от руските и турски преговарящи. “Колкото по-качествено решим тези въпроси, толкова по-бързо, с по-малки рискове и разходи ще изпълним замисленото, ще осигурим непрекъснатата доставка на руски газ директно за турските потребители. Най-важното е, че този проект напълно отговаря на интересите на Русия и Турция. В това ние сме напълно съгласни с моя турски колега Реджеп Тайип Ердоган“, подчерта Путин. Стопанинът на Кремъл напомни, че Русия през юли тази година предаде на турската страна своите съображения по двустранното междуправителствено споразумение, което трябва да създаде необходимата правна основа за осъществяването на проекта за газопровод. „Надяваме се, че новото турско правителство ще може в кратки срокове да анализира ключовите аспекти на споменатото споразумение“, каза Путин, цитиран от ТАСС. На темповете на преговорния процес е повлияла и политическата ситуация в навечерието на турските избори, призна руският президент. „Ние с разбиране се отнасяме към това и няма да форсираме събитията“, добави той. „Известно е, че ЕС и България торпилираха реализацията на „Южен поток“ и не ни позволиха да реализираме този проект. Макар че той напълно отговаряше на интересите на България и цяла Южна Европа“, напомни стопанинът на Кремъл. Той добави, че „Турски поток“ ще позволи на руския природен газ да преминава турско-гръцката граница, фактически – границата със ЕС. „Тук ще могат да купуват руски газ европейските потребители. А страните, които се отказаха от участие в строителството на новия енергиен маршрут, ще пресмятат изгубените ползи“, подчерта Путин. В същото време той отбеляза, че Русия „възнамерява и занапред да бъде стратегически и надежден доставчик на енергийни ресурси за Турция и Европа, и за това Русия има всички необходими възможности“. Проектът за газопровод „Южен поток“ беше един от най-големите енергийни проекти в Европейския съюз. Морската му отсечка трябваше да започне край гр. Анапа, на руския Черноморски бряг, да премине през изключителната икономическа зона на Турция в Черно море и да излезе на българския бряг близо до гр. Варна. Нейната дължина е около 931 км. При излизането на „Южен поток“ на българския бряг, той трябваше да се свърже със сухоземния участък на газопровода, по който да се осъществи по-нататъшния пренос на газ през територията на България за страните от Югоизточна и Централна Европа. Очакваше се експлоатацията на тръбата да започне в началото на 2016, когато да потекат първите количества газ. При пълен капацитет четирите тръби трябваше да доставят 63 милиарда кубически метра природен газ годишно. „Южен поток“ не е руско начинание, както често се смята. Това е международен проект с участието на водещите европейски енергийни гиганти. В него „Газпром“ притежаваше 50%, а италианската ЕНИ – 20%. Френската „Електрисите дьо Франс“ и германската „Винтерсхал“ /част от BASF/ държаха по 15%. За осъществяването на проекта за морски газопровод през Черно море бяха необходими инвестиции в размер на няколко милиарда евро. Точната цена трябваше да бъде определена след приключване на проектирането, въз основа на резултатите от проведените основни търгове за доставка на тръби, нанасяне на защитно покритие, полагане на тръби и логистика. След избухването на украинската криза през пролетта на 2014 г. международната обстановка се усложни и стана неблагоприятна за реализацията на газопровода. На 1 декември 2014 г. по време на посещението си в Анкара руският президент Владимир Путин заяви, че Москва спира проекта „Южен поток“. „С оглед на това, че до момента не сме получили разрешение от България, смятаме, че Русия в тези условия не може да продължи реализацията на този проект. Ние не можем да започнем строителството на морската отсечка, докато не получим разрешението от България“, заяви тогава стопанинът на Кремъл.", "date": "2018.05.09", "title": "Путин: България и ЕС торпилираха „Южен поток“, „Турски поток“ отговаря на интересите на Европа"}
{"url": "http://www.classa.bg/%D1%81%D0%B2%D1%8F%D1%82/item/381776-%D0%B5%D0%BB-%D1%87%D0%B0%D0%BF%D0%BE-%D0%B8%D1%81%D0%BA%D0%B0-%D0%BF%D1%80%D0%BE%D1%86%D0%B5%D1%81-%D0%BD%D0%B0-%D0%B4%D1%80%D1%83%D0%B3%D0%BE-%D0%BC%D1%8F%D1%81%D1%82%D0%BE,-%D0%B7%D0%B0%D1%80%D0%B0%D0%B4%D0%B8-%D0%B2%D1%80%D0%B5%D0%B4%D0%BD%D0%BE%D1%82%D0%BE-%D1%82%D1%80%D0%B0%D0%BD%D0%B7%D0%B8%D1%82%D0%BD%D0%BE-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BF%D1%80%D0%B5%D0%B7-%D0%B1%D1%80%D1%83%D0%BA%D0%BB%D0%B8%D0%BD%E2%80%9C", "text": "Мексиканският наркобарон Хоакин Гусман, с псевдоним \"Ел Чапо\", поиска неговото дело, насрочено за септември следващата година в Бруклин, да бъде прехвърлено към федералния съд в Пенсилвания или федерален съд в Манхатън.   Причината, изтъкната от лидера на картела \"Синалоа\", е, че екстремните мерки за сигурност за транспортирането му, биха могли да повлияят на потенциалните съдебни заседатели, съобщи The New York Post.   Според адвокатите му, за насрочения съдебен процес, мексиканският капо, на 61 години, ще трябва да бъде транспортиран всеки ден от затвора Метрополитън в Манхатън до сградата на съда, в центъра на Бруклин, в конвой от полицейски бронирани коли и други превозни средства за спешна реакция. И дори се мисли за целта да се затваря Бруклинският мост.   Неговият правен екип твърди, че промяната на мястото \"ще позволи безопасното транспортиране на Гузман до и от съда, без вредния спектакъл на въоръжен конвой от няколко превозни средства и затваряне на Бруклинския мост.\"   \"Ел Чапо\" вече е има седем съдебни изяви, във всяка от които, е бил изложен директно пред нюйоркчани и потенциалните съдебни заседатели в това шоу \"което притеснява хиляди със затруднения в трафика\", се казва в твърденията на защитата му, представени пред съда.   Гузман Лоера бе екстрадиран в САЩ миналата година, след като избяга през тунел от затвор с максимална сигурност в Мексико и остана една година на свобода.", "date": "2018.05.09", "title": "Ел Чапо \"иска процес на друго място, заради вредното транзитно преминаване през Бруклин“"}
{"url": "http://www.classa.bg/%D1%81%D0%B2%D1%8F%D1%82/item/381770-%D0%BA%D0%BE%D0%B9-%D0%B4%D1%80%D1%83%D0%B3,-%D0%B0%D0%BA%D0%BE-%D0%BD%D0%B5-%D1%81%D1%82%D0%B0%D0%BB%D0%B8%D0%BD", "text": "    Както и да се опитват да го оспорят, триумфът на СССР на 9 май 1945 г. в значителна степен е заслуга на неговия ръководител. Утре е 9 май – Денят на Победата над фашизма. Ден, който всеки антифашист смята за свещен. Гордее се с величието на победата над нацистката чума.     До победата доживяха милиони, но милиони дадоха живота си за нея. Те бяха на фронта, бореха се като нелегални срещу нацистите в държавите си. В тази борба бяха зверски измъчвани, накълцвани, изтърбушвани…милиони хора на планетата от нечовеците- хитлеристи. Освен войниците, загинаха хиляди жени, деца, старци.     Истината е, че победата нямаше да бъде факт, независимо от първите, от онези, които бяха на фронтовата линия в окопите, ако СССР нямаше желязно, непоколебимо и единно ръководство. Комунистическо ръководство.   Начело на това комунистическо ръководство бил Сталин.   В годините на гласността и последвалото либерално блато този суров човек понесе много лъжи. Дълги години западните капиталистически властници внушаваха, че войната с фашизма би била спечелена ей така, от само себе си, без значение кой е управлявал тогава СССР или дори въпреки управлението в държавата на Съветите.     Внушават ни, че Сталин бил сатрап, масов убиец, параноик, пълен деградат…Скоро очаквам да прочета, че с удоволствие е пиел по 8 литра кръв в денонощие, както вече твърдят за легендарния Че Гевара.     В навечерието на Великата Победа е време да признаем очевидното:  Втората световна война НЕ Е обявена срещу Русия, а срещу КОМУНИЗМА.   Да, в нея най-активно участва руският народ, но СССР е могъща държава, защото в нея влизат много други народи, различни от руския. СССР е многонационална държава. СССР е съюз на нации, обединени от едно единствено нещо – от желанието на тези различни народи заедно да построят един нов свят, свят без насилие, без експлоатация, свят на равенство и братство между обикновените трудови народи.     Време е да признаем и още една очевидност: да, руският народ има цяла плеяда пълководци, стотици директори на военни заводи и буквално цяла армия от конструктори на бойна техника. Но начело на всички тях е бил той, Главнокомандващият, който е съумял да смаже и да превърне в мачкащ всичко пред себе си валяк, който да даде подобаващ отпор на нацисткия враг.     Да, Сталин не може да се замени.   Да се опитаме, обаче, да го заместим с някоя позната ни политическа фигура.   Алтернативите   Да си представим за миг, че корабът, наречен СССР, в онези години се е управлявал от Михаил Сергеевич Горбачов. Защото той, както всички си спомняме, е един от главните критици на Сталин.   Какво щеше да се случи?   Мисля, че това: СССР щеше, вместо мащабна индустриализация, да се заеме с „демократизация“ на обществото. А какво щеше да последва от псевдодемократизацията в стил Горбачов?   Ето това: Вермахтът и СС щяха така да „демократизират“ съветското общество, че всички съветски народи и до днес щяха да бъдат обслужващ персонал на нацистите, а несъгласните с това щяха да имат „демократичната“ възможност да продължат съществуването си под формата на лампиони.     Другото, което щяха да направят хитлеристите със съветските народи, е следното: имайки предвид с какъв екстаз подопечните на Хитлер горяха книги, горяха села, градове, заводи, къщи, хора, деца, жени и т.н, то „гласността“ в стил Горбачов щеше да се вихри в невъобразими по мащабите си размери. Доктор Гьобелс щеше да бъде доволен със сигурност.   А ако вместо Йосиф Висарионович Сталин стоеше Борис Елцин, то се страхувам, че ликвидирането на СССР щеше да е факт поне 50 години по-рано. А самият Борис Елцин щеше да позвъни на президента на САЩ Франклин Рузвелт, за да координира ликвидацията. Дори подозирам, че самият Адолф Хитлер щеше да се заеме лично с обезпечаване на нужното за ликвидацията.   Излиза, че както и да го въртим и сучем, само политик, който съвсем не случайно носи псевдоним на стомана, би могъл да се справи успешно с онези хиляди и милиони проблеми, които са се стоварили върху СССР в годините на нацистката агресия. Тези проблеми е трябвало да бъдат решавани бързо, незабавно и безпощадно. Без фатални грешки.   Ако на мястото на Сталин стоеше прославеният от някои руски император Николай II, то никой трезвомислещ и знаещ човек няма как да не се съгласи с твърдението, че императорът би се занимавал с охота със семейството си, но не и с държавата. Между другото, прославеният и будещ съчувствие и до днес у някои хора руски император Николай II прави точно гореописаното през Първата световна война. Тогава срещу царска Русия стоеше къде-къде по-малко опасната, отколкото хитлеристката, кайзерова Германия. А при “кървавия диктатор” Сталин СССР успя да унищожи хитлеризма с минималната помощ и подкрепа на съюзниците, оказана главно в последната фаза на Втората световна война.   Оказва се, че точно Сталин е успял да смаже, да форматира и пусне в действие тази огромна държавна машина, която да победи фашизма. Ако някой днес твърди, че СССР не е победителят над фашизма, а това е сторил някой друг, то този човек със сигурност не е нормален. Все още има живи хора, които с благодарност и респект вдигнат наздравица за стомения Йосиф Сталин. Защото те знаят и разбират, че без него победата над хитлеризма нямаше да се случи.   Най-гласовито днешните неолиберали-капиталисти кряскат за пакта за ненападение, сключен между СССР и Германия. Те твърдят, че той едва ли не е дал началото на Втората световна война. Същите тези кряскачи нарочно забравят, че нацистите към момента на сключването на Пакта вече са погълнали Австрия и са завзели значителна територия от Чехословакия.   Е, добре, да предположим, че Сталин не бе сключил този Пакт и бе продължил с безплодните преговори с англичаните и французите за колективна отбрана. Както щеше да се случи?   Нацистка Германия със сигурност така или иначе щеше да нападне Полша под предлог, че трябва да се пробие коридор към Източна Прусия. Англия и Франция и без това по онова време не казват нито дума за съвместни действия срещу хитлеристите. Е, от горното следва, че СССР със сигурност щеше да бъде въвлечена в тази война, но 2 години по-рано. Защо? Защото апетитите на Хитлер винаги са се простирали значително по на изток от територията на Полша.   И още: Червената армия щеше да е принудена за започне бой без тази за времето си съвременна техника, която в значителна степен предопредели изхода от войната – знаменитите танкове Т-34 и КВ, а и легендарните “катюши”. Вероятно Ленинград щеше да умре напълно. От него щяха да останат само неразрушените дворци и скулптори, но не и хората. А с унищожаването на Ленинград щеше да бъде ликвидиран и Балтийския флот на СССР.   Да, вероятно е имало и необосновани репресии през 1939 г. в СССР. Но защо тогава сега ревете срещу т.нар. “пета колона”, в която влизат всички западни наемници в България и в останалите източноевропейски държави?!   А какво щеше да се случи, ако “петата колона” не бе получила железен юмрук през зъбите си?   А ако “петата колона” беше нахълтала с гръм и мълнии в самата Червена армия, докато Хитлер вече е нападнал СССР?   Историците твърдят, че по онова време действително е имало заговор срещу Сталин, в лицето на М.Н. Тухачевски. Да, съществувал е реален заговор. Нали знаете, че когато в даден организъм има ракови клетки, то те се разрастват и размножават бързо и са фатални за организма, ако не се изрежат навреме.   Какво щеше да се случи, ако през юни 1941 г. в Кремъл не беше бившият ученик от семинарията в Тифлис Йосиф Джугашвили?   Да допуснем дори, че в Кремъл не са и неговите най-близки съидейници Лаврентий Берия, Вячеслав Молотов и Л. Каганович. Защото, ако слушаме днешните капиталистически морализатори, тези “изверги” са били такива кръвопийци, че само са разрушавали, убивали, мародерствали и почти са били плашила или призраци, бушуващи в изстрадалата уж от комунизма тогавашна Русия. Фактите говорят, че всички гореизброени “кръвопийци” решително и професионално са защитавали съветските народи и света от фашизма. Ако продължим да говорим за други комунистически “кръвопийци” по маниера на днешните капиталистически агитатори, то трябва да сложим в списъка на сатрапите и маршал Жуков, и Василевски, и Рокосовски, и много други маршали и генерали, които също като Сталин са били комунисти.   Сега си представете следната картинка: хитлеристите нападат СССР, дори стигат до Москва. Какво е трябвало да се направи спешно?   Спешно е трябвало да се измъкнат резерви от хора, но не обикновени хора, а хора обучени, облечени, нахранени, обути. А откъде да се вземат тези хора, ако за това не е мислил никой? А на Жуков на всичкото отгоре му трябвали стотици и стотици танкове. Много танкове му трябвали. Сталин му казал, че в този момент такива няма, защото цялата промишленост на държавата била спешно евакуирана зад Урал и било нужно време, за да се възобнови производството, след което бронираните машини били гарантирани. Така и станало – след година танковете започнали да излизат от военните заводи на СССР в гигантски количества. Дори превъзхождали всичко, което успяла да сътвори за Хитлер военната промишленост на цяла Западна Европа.   Сега не разбирате ли, че това нямаше как да се случи, ако СССР нямаше политическо ръководство с железни нерви, знания, умения, навици, воля, дисциплина, изисквания, решителност и вяра в победата…   Ако липсваха комунистите около Сталин, маршал Жуков щеше да остане само с мотопеди и народното опълчение, които щяха да са въоръжени с камъни и дърве, а в най-добрия случай с брадви и търнокопи.   Дори самото народно опълчение нямаше как да се случи без комунистите на Сталин. Защото да се формира народно опълчение означава някой да създаде партийни и комсомолски комитети, да организира хората доброволно, да им вдъхне вяра и надежда в победата, да им вдъхне решителност и смелост…Ако не осъзнавате какво значи да направиш народно опълчение от милиони хора, при това доброволно такова, имате възможност да се опитате да формирате същото сега, в която и да е държава. Ако успеете, обадете ми се, ще се радвам да се запозная с такъв нов световен феномен.   На всичкото отгоре, очевидци твърдят, че значителна част от  бойците в Червената армия в годините на Втората световна война, отивайки на бой, са молели да ги приемат в редовете на Всесъюзната Комунистическа партия на болшевиките.   Да, такива са фактите.   Може и да не ви харесват, може да ви изприщват, но това е положението – така говорят очевидците и документите. Сега си представете, че комунистите-болшевики на “сатрапа” Сталин са такива кухи лейки, лекета и безпросветни каскети, че си нямали хал-хабер от каквото и да е, а камо ли що е това отбрана, резерви, военна промишленост, мобилизация, пропаганда, военна култура, държавни органи и т.н. Защото всичко това гореизброено го е имал СССР – и мощна армия, и оръжие, и военна промишленост, която била разглобена и закарана зад Урал, и огромен брой военни вестници, военни журналисти, военни фотографи, военни кинематографисти, певци, танцьори, лекари, санитари, снайперисти и т.н., и т.н. Е, излиза, че тези простаци, болшевиките, не са били толкова тъпи и безпросветни твари, м?!   Добре, да предположим, че петолъчките са били пълни олигофрени, но СССР по някакво чудо печели войната срещу Хитлер.   Ок, тогава следва следното питане: кой е трябвало от името на СССР да се изправи срещу изпечените международни хиени Уинстън Чърчил и Франклин Рузвелт, при това думата му да бъде чута? Дали кръвопиец-сатрап и пълен комунистически идиот е можел да се изправи срещу гореспоменатите две западни хиени ефективно?   Не забравяйте, че Западът е искал да си присвои още тогава победата, макар да се включва във войната почти в края й. Хитрите политически маневри на Чърчил и Рузвелт са всеизвестни.   Сега си представете как тези двамата почти са козирували на Сталин.   Е?   Нещо да кажете за тъпите болшевишки каскети?   Сега да минем към възстановяването на почти напълно разрушената държава СССР. И до днес руснаците си спомнят, че радиото е обявявало за поредното намаляване на цените на стоките. И още: милиони сираци след войната остават на улицата. Милиони. Знаете какво означава безпризорно дете, нали? Е, за всички тези милиони безпризорни са се погрижили същите тези болшевики на другаря Сталин. Децата-сираци получили пълна държавна издръжка. Пълна. Държавата ги хранела ежедневно, изучила ги, дала им морал, ценности, дала им професии, после им дала работа, после им дала домове за семействата им… Големи сатрапи били тези болшевики, мдааа. Големи сатрапи.   И всичко това се случвало във веднага избухналата след Втората световна война “студена война”. Започнало главозамайващо въоръжаване, защото СССР продължавал да бъде трън в очите на САЩ и Западна Европа.   Това е истината.   Така СССР стига до атомната бомба през 1949 г. До съветската атомна бомба. Тя е факт и резултат от непрестанното дрънкане на оръжия от страна на САЩ и Западна Европа срещу комунистическата опасност в лицето на СССР и всички други социалистически държави. Атомната бомба на СССР е сътворена, за да респектира Запада, за да бъде гаранция за ненападение на капитализма над социализма.   С една дума, както и да го въртим и сучем, под какъвто и ъгъл да го гледаме този другар Сталин, излиза, че без него нищо положително нямаше как да се случи на тогавашния СССР.   Уинстън Чърчил съвсем не обичал комунистите, но в едно със сигурност е бил прав. Той казал в британския парламент шест години след смъртта на своя опонент, който ходел във военни дрехи и с ботуши, следното: “Голямо щастие е за Русия това, че в годините на най-тежките за Русия изпитания тя е оглавена от гения и неподражаемия пълководец Й. В. Сталин. Той бе изключителна личност, импонираща напълно на жестокото време, в което живя”. Да, самият Чърчил е казал още и следното:     Слава на Великата победа над фашизма!   Венсеремос!   Честит празник, другари и приятели!      ", "date": "2018.05.09", "title": "Кой друг, ако не Сталин?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381771-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B8%D1%81%D0%B0%D0%B8%D1%8F", "text": "    Св. пророк Исаия, син Амосов, произлизал от рода на юдейските царе и пророчествал във втората половина на VІІІ век преди Христа. Той бил женен и имал деца. Сред развратения народ той живеел свято, спазвал строго закона Господен и угаждал на Бога, Който му се явил в чудесно видение и му заповядал да възвести Неговата воля на юдейския народ. Исаия сам разказва за това чудесно явление в  .   В храма той видял Господа в слава, да седи на висок престол и окръжен от шестокрили серафими, които славели Неговото величие и Му пеели хвалебна песен:\"Свят, свят, свят Господ Саваот! Цялата земя е изпълнена с Неговата слава!\" Обладан от благоговеен страх, Исаия помислил в сърцето си: \"О, аз окаяния, който съм човек грешен и живея сред грешници, а с очите си видях Царя, Господа Саваота!\"   Докато той мислел така, един от серафимите взел от жертвеника разпален въглен, прилетял до него, докоснал се до устата му и казал: \"Ето, това се докосна до устата ти, и твоето беззаконие се отне от тебе, и грехът ти се очисти!\" И след това Исаия чул гласа на Господа, Който питал:\"Кого да проводя? Кой ще отиде при тия люде?\" – “Ето ме, Господи – казал Исаия, - Проводи мене!\" И Господ му казал: “Иди и кажи на тоя народ: С уши ще чуете – и не ще разберете, и с очи ще гледате – и не ще видите. Защото сърцето на тоя народ е закоравяло, и с уши тежко слушат, и затворили са очите си, да не би да видят, с уши са чуят и със сърце да разберат, та да се обърнат, за да ги изцеря\" ( ).     Оттогава Исаия, послушен на Божията повеля, встъпил в пророческо служение. Господ му възвестил, че ще накаже юдейския народ заради неговата неблагодарност и нечестие. Господ сравнявал тоя народ с лозе, за което с любов и старание се грижи стопанинът: оградил го, изкопал в него лин, грижливо окопавал и поливал лозите и очаквал от тях богат плод; но лозето не възнаградило трудовете му и вместо очакваното грозде то подивяло.   “И сега, жители йерусалимски и мъже юдейски, отсъдете между Мене и Моето лозе! Какво още трябваше да сторя за Моето лозе и го не сторих? Защо докато очаквах да принесе добро грозде, то даде диво грозде? Аз ще ви кажа какво ще направя с лозето Си: ще му махна оградата и то ще бъде опустошавано; ще му разруша стените и то ще бъде тъпкано; и ще го оставя да запустее: няма ни да го режат, ни да го копаят; и ще обрасне то с тръни и бодили, и ще заповядам на облаците да не изливат дъжд върху него. Лозе на Господа Саваота е домът Израилев, а мъжете на Юда – обична Негова градина. И чака Той правосъдие, но ето – кръвопролитие; чака правда, ето – писък.\" ( ).   Тия думи, предвещащи разорение на Йерусалим, Исаия предавал на народа, като го увещавал да се покае. Но народът не го слушал и се предавал на беззаконие и идолопоклонство. Господ в безпределното си милосърдие, се бавел с гнева си и неведнъж избавял Йерусалим от нашествие на враговете. Но чудесните личби не обръщали към Него сърцата на юдеите.   След няколко нечистиви царе на престола встъпил цар Езекия, който почитал Господа от цялата си душа, разрушил идолските капища и възстановил поклонението на единия Бог. Господ чрез него показал, че слуша молитвите на тия, които с любов и вяра се обръщат към Него. Асирийците обсадили Йерусалим и техния цар Сенахерим пратил да кажат на Езекия да се предаде, понеже няма откъде да очаква спасение. Действително, гибелта се показала неминуема. Но Езекия се обърнал към Бога с топла молитва за спасение и пратил да замолят пророк Исаия – и той също да моли Господа да отвърне бедствието. Исаия успокоил царя, като му съобщил, че Господ ще се застъпи за Йерусалим и че враговете ще се оттеглят.   Същата нощ ангел поразил със смърт 185 000 души в асирийския стан. Ужасеният Сенахерим дигнал обсадата и бързо се оттеглил с останалата си войска, и Йерусалим бил спасен.     Скоро подир това благочестивият цар Езекия тежко заболял. Исаия по повеля на Господа дошъл при него и го съветвал да приведе в ред делата си, понеже скоро ще умре. Тая вест твърде натъжила царя и той почнал със сълзи да моли Бога, да му продължи живота. Исаия още не бил успял да излезе от царския дворец, когато Господ му казал: \"Върни се и кажи на Езекия, че Аз видях сълзите му и чух молението му и му давам още 15 години живот!\" Исаия изпълнил заповяданото и, за да увери царя в истиността на своите думи, извършил чудо като върнал сянката на слънчевия часовник с десет степени назад. Езекия действително оздравял, благодарил на Бога за спасението и продължавал да му служи усърдно.   Вавилонският цар, като узнал за оздравяването на Езекия, пратил при него пратеници да го поздравят. Тук Езекия се увлякъл от тщеславие и с голяма гордост показал на пратениците всички свои съкровища. Исаия узнал за това и предсказал на царя, че всичкото това богатство ще бъде разграбено и отнесено във Вавилон. Царят разбрал, че не трябва да се надява на богатството и да се хвали с блага, които тъй скоро преминават, но че трябва да търси истински и вечни блага. \"Господ е справедлив – казал Езекия, - нека пребъде мир и правда през всички дни на живота ми!\"   Увещавайки народа към покаяние, Исаия му предричал не само бедствия, които щели да го постигнат, но предсказал падането на много тогавашни могъщи държави и градове.       Особено пророкът се стараел да възбуди в юдеите вяра и благочестие, като им предсказвал за дохождането на Месия-Христос: той говорил за Иисуса Христа по-ясно и по-подробно, отколкото всички други пророци, поради което от отците на Църквата е наречен “старозаветен евангелист\". Вдъхновен от Божия дух, той проследил в пророчествата си  , от Неговото раждане от Дева, до доброволната Негова смърт за спасение на човеците. Пророкът предсказал също и за  , който трябвало да благовествува на юдеите за Иисус Христос ( ).    Пророкът споменава и за чудесата, които Господ щял да извърши във времето на своя земен живот: \"ето, вашият Бог ще дойде и ще ви спаси. Тогава ще се отворят очите на слепи, и ушите на глухи ще се отпушат. Тогава хромият ще скочи като елен, и езикът на немия ще пее. Защото води ще бликнат в пустинята и потоци в степите.\"  ( ).  С особена точност Исаия говори за страданията на Спасителя. Той предвещава, че Иисус Христос ще се яви на земята в смирен вид, и че като Го видят без величие и слава, людете не ще узнаят в Него Сина Божи, отдавна очаквания Месия - Христос, че Той доброволно ще приеме страдания и накрая ще бъде осъден на смърт, \"и към злодейци ще бъде причислен\" ( ).    Пророкът предвещава разпространението на Христовото учение по цялата вселена, което ще бъде светлина за народите до земните краища. Той призовава всички от името на Господа към вярата и истината, към Божията благодат, която е по-горе от всички блага.   Той подканя към покаяние за греховете, говори за милосърдието на Бога, винаги готов да прости на този, който с разкаяние се отвръща от пътя на нечестието. Той сравнява словото Божие с дъжд, който освежава земята и й дава сила да произведе храна за всяко живо същество. Такава благодатна сила ще има словото Божие, ако отворим сърцата си за него. То ще произведе в тях плодове за вечен живот.   Подобно на  , Исаия се старае да предпази от лицемерие юдеите, склонни да изпълняват само външните обреди на закона. Той говори, че приятният на Господа пост не се състои само в лишението от храна и в помрачението на лицето в знак на притворно смирение.   \"Не такъв пост съм избрал Аз – казва Господ. Но разкъсай оковите на неправдата, развържи връзките на ярема и угнетените пусни на свобода и всеки ярем разкъсай! Раздели хляба си с гладните и скитниците сиромаси заведи у дома си! Видиш ли гол, облечи го, и от еднокръвния се не се крий! Тогава твоята светлина ще се яви като зора, и твоето изцеление скоро ще процъфти, и твоята правда ще тръгне пред тебе, и славата Господня ще те придружава!\" ( ).        Исаия пророчествал в течение на 60 години. След като предсказал вавилонското пленение, той предвъзвестил завръщането на юдеите в Йерусалим във времето на Кир, и славата, и победите на тоя велик цар, когото той нарича по има 100 години преди раждането му. Преданието говори, че Исаия умрял в дълбока старост – на 126 години. При цар Манасия, който се разгневил на пророка, загдето изобличавал пороците му, и заповядал да го прережат с дървен трион. Благочестиви люде погребали тялото му близо до Силоамския поток, който се явил – както говори преданието – по негова молитва. Това станало около 675 г. преди Рождество Христово.", "date": "2018.05.09", "title": "Св. пророк Исаия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381772-9-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1502 г. - Христофор Колумб потегля от Испания на своето четвърто и последно пътешествие до Новия свят.     1881 г. - След държавен преврат е съставено правителство на България, начело с Казимир Ернрот.   1913 г. - Подписан е Петербургският протокол, с който България предава на Румъния Силистра и 3 км около града.   1927 г. - Канбера става столица на Австралия на мястото на Мелбърн.   1936 г. - След като на 5 май завзема столицата Адис Абеба, Италия официално анексира Етиопия.   1940 г. - Втората световна война: Германските войски нападат Холандия, Белгия и Люксембург.   1945 г. - Втората световна война: В Берлин е подписана отделна капитулация на Германия пред СССР от фелдмаршал Вилхелм Кайтел, генерал-полковник Ханс-Юрген Щумпф и адмирал Ханс-Георг фон Фридебург. Съветският маршал Георгий Жуков подписва от името на Сталин, а британският маршал Тедър - от името на Дуайт Айзенхауер.   1945 г. - Втората световна война: Херман Гьоринг е заловен от армията на Съединените американски щати.   1946 г. - Кралят на Италия Виктор Емануил III абдикира. Скоро след това монархията е заменена с република.   1950 г. - Министърът на външните работи на Франция Робер Шуман представя своето предложение за създаване на единна Европа.   1955 г. - Студената война: Западна Германия се присъединява към НАТО.   1970 г. - Виетнамската война: Във Вашингтон, пред Белия дом, между 75 и 100 хиляди души мирно протестират против войната.   1971 г. - Изстреляна е космическата сонда „Маринър 8\".   2004 г. - Президентът на Чечня Ахмад Кадиров е убит при атентат в Грозни (Чечня), по време на парада по случай Денят на победата.      ", "date": "2018.05.09", "title": "9 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381773-95-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B2%D0%B5%D1%82%D0%B5%D1%80%D0%B0%D0%BD-%D1%81%D1%82%D0%BE%D1%8F%D0%BD-%D0%BA%D1%83%D1%88%D0%BA%D0%BE%D0%B2-9-%D0%BC%D0%B0%D0%B9-%D0%B5-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D0%BA%D1%80%D0%B0%D1%8F-%D0%BD%D0%B0-%D1%83%D0%B6%D0%B0%D1%81%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B5-%D1%81%D1%82%D1%80%D0%B0%D1%88%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "Стоян Кушков е един от двамата живи участници във Втората световна война, които посещават клуба на Съюза на офицерите и сержантите от запаса (резерва) в софийския кв. „Младост” 1.  Минувачът лесно може да подмине входната врата на клуба, украсен с ненатрапваща се табелка с надпис с българското знаме. Вътре се вижда не само едно различно пространство, разграфено от столове и шахматни дъски върху масите, но и различно време – това на миналото,  примесено с настоящето. В клуба на Съюза на офицерите и сержантите от запаса и резерва в кв. „Младост” 1 хората са основно в напреднала възраст. Членовете на клуба се събират на пейката отпред или в залата вътре, за да разговарят, да почетат вестник, да играят шах, и разбира се – да поспорят. Играта на шах струва символична сума от стотинки на час, с нея клубът си помага в уреждане на битовите сметки.  Председателят на клуба Димитър Атанасов е усмихнат и любезен. Обяснява, че от около 50-те членове на клуба са останали само двама ветерани от Втора световна война. Единият е Стоян Кушков. Той се включва във войната през 1944 г., когато е на 20 години. 74 години по-късно той ходи изправено, макар и с бастун, и изглежда здрав. Има четирима внуци и четирима правнуци.  Всяка сутрин ветеранът чете вестник, решава кръстословици, а после отива в клуба. Връща се за обяд, „задължително“ спи по един час. После отново решава кръстословица и вечерта се отбива в клуба. После гледа мачове вкъщи. Докато край нас правят ремонт, с него започва разговор за едно минало, което днес изглежда много далечно, но всъщност е било почти вчера. – Кога попаднахте на фронта?  – Отидох на фронта на 15 октомври 1944 г. Полкът в това време беше там, мен допълнително ме извикаха. Това беше 19-и полк, действаше от Ниш до Косово поле. Когато си свърши работата, го върнаха в Разград. Говорим за освобождението на Сърбия. – Как го наричате? Освобождение?  – Е… Ние освободихме сърбите, те смятат, че техните партизани са ги освободили. – До това време България е била на страната на Тристранния пакт?  – Да. – Реално срещу кого е воювал полкът?  – Срещу немците.     – Полкът, в който вие участвахте?…  – Да. – Исторически е объркващо… Нали първо сме били на страната на немците?…  – Най-напред България е в съюз в Германия. А това вече е след 9 септември, когато трябваше да вземем това участие във Втората световна война. – Как протекоха събитията на фронта?  – Този участък дадоха на 19-и полк да освободи Сърбия. Първото сражение стана в Западните височини на Пирот. Там дадохме най-много жертви, тъй като още нямахме никакъв опит във водене на бойни  действия. Ние сме се окопали тук, те –там. Немците отстъпиха тогава и се изнесоха към Ниш, там се укрепиха. Ние продължихме, те пак отстъпиха и се укрепиха. И там задържаха полка ни много. А всъщност нямаше немци, бяха оставили само три картечници. И тогава дойдоха десет руски танка и откриха, че там има само картечници, както и къде са. След това войната свърши на Кополник планина, когато се укрепихме за ново настъпление, но германците се оттеглиха. Аз бях най-младият в полка. 23-и набор е последният набор, участвал във фронта. Но имаше и много по-възрастни хора. – Защо полкът е нямал много опит по това време?  – Никога преди това той не беше участвал във война. – Страх ли ви беше?  – Може ли да не ви е страх, като знаете, че отивате срещу огъня… Страх… Но след първото сражение вече свикнахме… – Как ви изпратиха на фронта близките? Помните ли?  – Не можаха да реагират, това е заповед…Отиването на фронта го приемаха като задължение. – Каква беше ролята ви?  – Бях командир на минометен взвод.  Участвах във войната като школник. Завършил съм школа запасни офицери. От 30 януари до 14 сетември 1944 г. 9 септември ме завари в Горна Баня.     – Как видяхте събитията около  9 септември?  – По това време бяхме в Горна баня и за тогава нищо съществено не мога да си спомня. Само  знаехме, казаха ни, че германците се изтеглят и нашата минохвъргачна рота трябва с минохвъргачките да ги спрем. Тогава офицерският състав всичките бяха фашисти. И никакво съпротивление не оказахме на никакви немци. Просто ги пуснахме да се изтеглят. И това го диктуваха офицерите, които бяха с нас. Аз бях войник. И на 14 септември 1944 ни произведоха в школници. И аз отидох да си изкарам двегодишната служба в 19-и полк. И след фронта се върнах  да довърша до края на 1945 г. – А какво се случи с офицерите на прогермански позиции?  – Нищо не мога да кажа по този въпрос. Никой не ни даваше на нас oбяснение, войниците. Старите офицери, профашистите, съществуваха до 48-а година, когато стана реорганизацията. Тогава аз постъпих вече като офицер. И не само аз, а много нови офицери постъпихме и всички стари офицери в армията ги уволниха. – А имало ли пращани в затвори или лагери?  – Не знам. Което не знам, не знам. Този, който по фашистко време ми беше командир, той беше враг на евреите. Всяка вечер, когато бях войник, идваше на вечерна проверка и казваше пред всички колко евреи е бил същия ден, по улиците. Тогава всеки евреин имаше закачена значка, по нея познаваха, че е евреин. Други престъпления този командир нямаше. Имаше войници, които симпатизираха на компартията, на Съветския съюз. – А какъв беше духът на армията около 9 септември? Царят е бил главнокомандващ. Били сме на страната на Германия и изведнъж в следващия момент – срещу Германия. Какво се случи с бойния дух, когато хората разбраха за промяната?  – Като дойде 9 септември, ни завари в Горна баня, тогава всичко притихна. Офицерите, които са прогермански, бяха на служба и си вършеха работата, нищо не можеха да направят. Ние бяхме войници, нищо не знаехме, каквото ни се каже, това правехме. Част от войниците, а и от българския народ, симпатизираше на руснаците. Казваха, че Дядо Иван ни освободи от турското робство, сега ще ни освободи от фашистко. – Много хора ли си загубиха живота тогава на фронта?  – Само мога да ви кажа, че от моето село, разградско, с. Езерче, 28 души има убити от първа и втора фаза. Втора фаза е участието с руските войски за освобождението на Унгария. – Какво видяхте на фронта, което ви ужаси?  – Един път, една мина… Първо да ви обясня, мината се пръска по земята на много парчета. Ако не си окопан, а легнал, няма начин осколките да не те стигнат. При първото сражение на Пирот, тогава никой не се окопаваше. И дадохме много жертви. Аз видях как една мина бе паднала и ударила войник в корема. Ужас… Всеки войник имаше лопатка на пояса, раница на гърба. На следващото сражение най-напред бързахме да се окопаем. После като бях в Подуево, там имаше болница, с ранени войници… Войната е страшна работа. Отиваш, не се знае ще се върнеш ли… – Имаше ли хора, които казваха молитви?  – Имаше някои, които се кръстеха, молеха се.     – А как се хранихте? Имаше ли достатъчно храна?  – Всеки си имаше канче, носеше се бака и всеки ядеше. Всяка вечер се даваше хляб, който, ако искаш, можеш да изядеш на един път или три пъти. Добре ни хранеха. – Каква беше атмосферата?  – Нямаше хора, които плачеха. Това са мъже, не са с толкова лабилна психика. То няма и време да се плаче. И се свиква. Чуваш снаряд да минава над главите ти, това си е нормално. – Помните ли първия си ден на фронта?  – Едно октомврийско слънце, хубаво време… Аз като пристигнах, най-напред питах за брат си. Ние сме четирима братя, но най-малкият и най-големият участвахме във войната, другите не. Тук е, казаха ми, за брат ми тогава. А на другия ден ми съобщиха, че е убит. Питах командира защо не ми е казал най-напред… Когато пристигнах, бях  писал писмо  на село, че съм пристигнал, а с брат ми още не сме се видели. Когато ми казаха, веднага написах контраписмо. На коя дата е убит, погребан… Но някой ме е изпреварил и вече им бил писал. Когато се върнах ноември, командирът в Разград ми каза да си отида на село, пусна ме отпуск. Когато пристигнах, видях потресаваща картина. Почти цялото село се събрало в нашия двор и всички плачат. Това ме потресе най-много, дори повече от фронта – като видях майка си, баща си, всички плачат. Даже сега ми стана мъка… Тежко беше това, тежко, много….  Брат ми е роден 1912 г. Осем пъти беше мобилизиран в този полк, по какви причини, не мога да ви кажа. Осмия път загина… Той беше женен, две деца имаше. Той беше свързочник, аз – минохвъргач. След като го убиха… Сръбските държевисти го убиха. След това ме повикаха при командира на полка и ми казаха: „Не можем да те пуснем да отидеш, където е погребан брат ти. Там осем души са ги погребали в един гроб, изкопали са една дупка в една гора… И ми казаха: „Ще чакаш обаче, ще те върнем“. И след това ме върнаха, през  ноември, а полкът се върна на 1 декември в Разград. Върнаха ме, защото убиха брат ми и командирът на полка каза, че може да ми се случи нещо. – Наистина ли са се водили от такива човеколюбиви мотиви? Да не загинете, заради семейството?  – Това е било решението на командира на полка, аз не съм казал нищо. – А след това как протече животът ви?  – На 15 септември 1945 г. се уволних, тогава почти всички се уволниха. И до 48-а година бях година учител в Добруджа. После получих телеграма да се явя в Окръжния съвет на партията. Тогава набираха офицери. Отидох в София. Имаше много младежи като мен. Получих назначение, отидох офицер в Плевен. Там служих години, след което ме преместиха в София. Стигнах до звание полковник и командир на полк, 14-и артилерийски. Бил съм командир и на „Катюши“ година. След това работих във физкултурата. До 60-те години след това работих като организатор на спортни състезания. После се върнах в нашето село. – Сега много се говори, че може да има Трета световна война.  – Приказва се, обаче не знам. Дано да не става, дано не съм жив, да видя. Ако стане Трета световна война, ще бъде ужас. Аз мисля, че няма да стане. Тук в клуба си говорим по този въпрос и всичките викат, че няма да стане. – Празнувате ли на 9 май?  – Празнуваме, ще се съберем клуба. За мен 9 май е символ на края на ужаса. Този съветски народ как изстрада това, аз не мога да си го представя това… – Ценят ли българите празника?  – По мое време много време много българи симпатизираха на руснаците. Казват днес, че Русия е искала да ни завладее, което не е вярно. Или че е искала да бъдем 16-а република на СССР. Което според мен също не е вярно, това е мое мнение.", "date": "2018.05.09", "title": "95-годишният ветеран Стоян Кушков: 9 май е символ на края на ужаса. Войната е страшна работа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381774-%D0%BA%D1%83%D0%BF%D0%B5%D1%82%D0%B5-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%B5%D0%B4%D0%B8%D0%BD-%D1%8416,-%D1%81%D0%BB%D0%BE%D0%B6%D0%B5%D1%82%D0%B5-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%B7%D0%B0-%D0%BD%D0%B5%D0%B3%D0%BE%D0%B2-%D0%BF%D0%B8%D0%BB%D0%BE%D1%82-%E2%80%93-%D0%B8-%D0%B3%D0%BE%D1%82%D0%BE%D0%B2%D0%BE", "text": "      ПРЕЗИДЕНТЪТ РАДЕВ ЗДРАВО ЩЕ СЕ ОХАРЧИ ПАРАДИ – И ЧЕВЕРМЕТА   Хвърлих едно око на военния парад – и пак ми стана тягостно.  Писал съм и друг път за тия пъчения – на гол тумбак чифте пищови. Военните са длъжни някак да се отчетат, да покажат, че още ги има, макар че сигурно изпитват неудобство.  Защото този парад е подвижен музей на остаряло оръжие – съвсем подходящ за една „армия“, която скоро ще я има повече на книга, отколкото в действителност. Наскоро Началникът на отбраната съобщи, че незаетите места в армията са над пет хиляди, или около 20% от личния състав.     Е, вдигнаха три МиГ-29 във въздуха, колкото да се сетим, че бивш военен министър, заради желанието си да мине за най-големия натовец в Космоса, е подсъдим за техните ремонти.     Хората си спомнят – поне по-честните от тях, за парадите и въоръженията, докато членувахме във Варшавския договор.  И със сигурност се питат, защо сега изглеждаме като прошляци – лъжат ни с храни-боклуци, обаче „европейски“, а пък ние правим паради с въоръжение от времето на соца. Красива симетрия, вън от съмнение.     Глухарчетата на демокрацията най-много се плашат от спомена за Миналото – а не се сещат да отменят този парад.  Той трябва радикално да се промени.   Например, може да се превърне в Парад на бойните ни знамена. Знаменосците дефилират, а диктор съобщава на публиката, доколкото я има, историята на всяко знаме.   Може да направят и друго.  6 май е Ден на Храбростта.  И кой е синоним на храбростта днес – Народът, разбира се.  Голяма част от него трудно оцелява, едва крета и, все пак, засега някак печели Войната за Живота си.  Тия хора нека да дефилират.   Известно е, че сме майстори на „правилното“ говорене, заради това и ни търпят.  Иначе е ясно, че сме фиктивен партньор на НАТО.  От години не се превъоръжаваме, около всяка сделка се развихрят войни на комисионерите.  Самите сделки пък са не друго, а проверка за нашата политическа надеждност – ако не купим американски изтребител, значи сме несигурен партньор.   Купете най-после един Ф16, сложете Соломон Паси за негов пилот – и готово. Спечелили сте Третата световна война. И след всички тия смехории, пак ни търпят. Защото нямаме никакво значение за “общата” сигурност.  Ние се имаме за питбулите на южната ни граница, макар че, ако ни напънат, може да се окажем и кресливи булонки.  Никой не разчита сериозно на нас.  Ако руснаците хвърлят само един десантен военновъздушен полк насам, веднага ще запеем „Интернационала“.  Тъй че, по-добре да заровят „оръжията“, преди съвсем да се разкапят – и да направят Парад на Храбростта на Народа.   Верчето Деянова от Би Ти Ви беше намерила един любопитен събеседник, който ходеше накичен с всевъзможни стари военни аксесоари, включително и един противогаз-антика.  Да дадат на управниците ни по един такъв противогаз – и да дефилират на 6 май, така съвсем ще ни убедят, че сме най-славните войни.   Добре, че има други паради, които ни вдъхват някаква надежда. Срещнах една знаменита снимка, която показва Цветан Цветанов като Абсолютният Повелител на Чевермето.  Той има неприкрита слабост към народностното, в смисъл че упорито употребява носии, калпаци и прочее атрибути, също и чевермета.  Човек дори може да предположи, че в него дреме жаждата да бъде схващан като Човек от Народа – като онзи, другият – Живков.  Обаче късно узрелият му антикомунизъм изключва това сравнение.  Добре, хайде нека да не е Човек от Народа, но ролята на Манекен на Народностното той я играе с видимо удоволствие.   Вижте само, каква тържественост се излъчва от нея, колко важно пристъпва самият Цветанов, с пълно съзнание за приноса му към себеопознаването на Народа.  Това е една процесия, която влачи някакво месище, и то с очевиден респект – сякаш носят нечий ковчег.  Размерите на клетото очевермено животно са впечатляващи.  Те говорят за завиден апетит, което си е малко неприлично.   Цветанов вероятно си дава сметка, че у нас тук-там има и полугладни хора, някъде към 2 милиона – и поради това той вероятно вижда процесията с говедото по друг начин, като повик към Народа, че нещата вървят към добро.  Говедо след говедо, Народът ще бъде нахранен някой ден.  Така, сред пушеците на чеверметата узрява Българското Бъдеще.   А войната между ГЕРБ и президента Радев съвсем се разгоря. Мисля, че Радев здраво ще се охарчи.  Той не трябва да се сърди на ония, които го пощипват, особено на Цветанов, а щедро да ги възнагради заради безплатния пи ар, който му правят.  Зорлем му увеличават акциите.  Но когато си зает с чевермета, не ти остава време да проумееш някои прости неща.   Сещам се още нещо за военния парад – в него участва и една рота от Македония. Какво означава това?  След като онзи неблагодарник Зоран Заев, каза, че у нас имало македонци, да не би да ни окупират вече?  Защо се подлагаме толкова на тия крадци-рецидивисти на Българска История?  А пък военен министър е уж-войводата Каракачанов – не се ли сеща той, че Истинските Български Войводи от Миналото биха му се изплюли в лицето?  ", "date": "2018.05.09", "title": "Купете най-после един Ф16, сложете Соломон Паси за негов пилот – и готово"}
{"url": "http://www.classa.bg/%D1%81%D0%B2%D1%8F%D1%82/item/381768-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%B5%D1%81-%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2-%D1%81%D0%BE%D1%84%D0%B8%D1%8F", "text": "С дипломатически и процедурни хватки ЕС се опитва да предотврати възможен провал на срещата на върха за Западните Балкани в София. Но и седмица преди форума опасността не е отминала.             Продължаващият спор за статута на Косово засенчва подготовката на срещата на върха ЕС-Западни Балкани, която предстои идната седмица. Пет страни от ЕС продължават да не признават независимостта на областта, която през 2008 г. се откъсна от Сърбия, и на срещата в София ще се придържат към тази своя позиция. Според тях, срещата в София не бива да изпраща посланието, че никой не оспорва независимостта на Косово.   Процедурни хватки   ЕС прибягва до какви ли не дипломатически тънкости, за да осигури провеждането на срещата. Има предложение, например, в заключителната декларация да се говори за партньорите от Западните Балкани, вместо да се посочват поименно страните от региона.    Предлага се също така на табелките пред държавните и правителствени ръководители на страните-участнички да бъдат изписани техните имена, а не тези на представяните от тях държави. По такъв начин организаторите се надяват да предотвратят евентуален бойкот на срещата от страни като Гърция, Румъния, Кипър или Словакия, които които не признават Косово. Само испанският премиер Мариано Рахой изглежда няма да дойде в София, въпреки компромисните предложения. Според дипломатически източници, на фона на сепаратистките настроения в Каталуния той не желаел да се снима заедно с президента на Косово.   В бившата сръбска провинция междувременно са останали да живеят почти само албанци. Белград и до днес не се примирява със загубата и настоява, че Косово е част от Сърбия. Междувременно обаче не само почти всички страни от ЕС, но и повече 90 други държави официално са признали независимостта на Косово.       Западните Балкани - островче насред ЕС   На срещата на върха на 17 май ще се дискутират перспективите за присъединяване на страните от Западните Балкани към ЕС. Освен Косово, там са още Албания, Босна и Херцеговина, Македония, Черна гора и Сърбия. С Черна гора и Сърбия Брюксел вече преговаря, а наскоро ЕК предложи също и на Албания и Македония да започнат официално предприсъединителни преговори. Босна и Херцеговина, както и Косово, са смятани досега само за потенциални кандидати за преговори.   Конкретни резултати от срещата на върха ЕС-Западни Балкани не се очакват. Нереалистично е европейските лидери да посочат конкретни дати, на които страните от Западните Балкани да се присъединят към ЕС. Европейската комисия посочи неотдавна като най-скорошна възможна дата 2025 година и беше остро разкритикувана за това от останалите страни от общността. Критиците опонират, че и шестте балкански държави са все още много далеч от покриване на критериите за членство в ЕС.", "date": "2018.05.09", "title": "За да не се провали срещата ЕС-Западни Балкани в София"}
{"url": "http://www.classa.bg/%D1%81%D0%B2%D1%8F%D1%82/item/381769-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B2%D0%B8%D0%B1%D1%80%D0%B0%D1%82%D0%BE%D1%80%D0%B8%D1%82%D0%B5-%D0%B8", "text": "Често съм укорявал сам себе си, когато съм говорил, че живеем в пиеса на хуморист-социопат. Казвал съм си, че това е хипербола, че светът не може да е толкова идиотски, че дори в него да се раждат малоумници, то тях не ги допускат да го управляват, разрешават им единствено да шумят безобидно из медиите и толкоз, нищо повече. Но дискусиите в Европейския парламент не са безобидна шумотевица на идиоти във Фейсбук.   Миналата седмица попаднах на телевизионно предаване, в което двама души (единият - мой добър познат, затова и попаднах) обсъждаха философско-правните измерение на идеята за предоставяне на човешки права на роботите.       Участниците, както и водещият, бяха изключително задълбочени и сякаш се отнасяха съвсем сериозно към темата си. В един момент с удивление започнах да прозирам, че не става дума за пореден конгрес на фенове на „Стар Трек\", а за напълно сериозна инициатива, съизмерима по дълбочината си с правите краставици и политкоректните  .   Реших да се поинтересувам. От информационния сайт „Вести\", цитиращ ZDNet, научих, че действително „Европейският съюз обсъжда законова рамка, която да даде своеобразни  „човешки права\" на роботите\"*,  чрез които „да се гарантира сигурността на изкуствения интелект\".   Правилата ще бъдат валидни за всички членове на ЕС и по този начин ще се „даде пример на останалия свят\".   Грандиозната идея ще се осъществи като „се създаде нова агенция, която да е за роботика и да има правомощия да управлява и етичните въпроси по темата\". Тази администрация ще създаде (естествено!) и „подобаващи застраховки и регулации\". Ще се въведе „статут на „електронна персона\", която да има своите права\".   Логично. Който каже „а\", рано или късно казва и „б\". Който разпознава над 30 пола, рано или късно ще даде права и на вещите, за да има кой да ги защитава и кой да бъде преследван. Нали си представяте какви инспектори ще плъзнат из всички заводи, които са внедрили роботизирани производствени линии? То ще има плач по нечовешките (пардон - нероботските) условия на експлоатация, то ще има хленч за лишените от свобода на личностна самоизява роботи...   Сегашната трудова медицина, която ни глобява, ако не сме инструктирали писмено секретарката си как се работи с кафе машината, ще ни се види романтична ретро мелодия!   И ако продължим нататък, не виждам защо да мислим, че който е казал „б\", няма да каже и „в\". Съвсем скоро на роботите ще им организират синдикати, които да се борят за осемчасов работен ден и петдневна работна седмица. Ще поискат роботите да гласуват. Ще поискат да издигат свои кандидати в местната и законодателната власт. Ще поискат да създават семейства, след като сами свободно определят джендъра си - ако една сокоизстисквачка се чувства микровълнова печка, кой би ѝ попречил да се самоопредели!   Така стигаме до правата на всички електроуреди, включително и домашните. Защо роботите да са личности, а пък съдомиялните да не са? Нима те не са роботи? Нима не изпълняват програми? Нима не взимат решения, когато водата спре? За техните права няма ли някой да помисли?   Ами вибраторите? Вече виждам фондации и фондацийки, които скачат за техните права, щедро финансирани по някоя международна конвенция за еротичните играчки. Ах, вибраторите! Ах, тези сексуални роби, заключени в тъмни нощни шкафчета, откъдето ги вадят, само за да блудстват с тях!   Вече чувам как потъпканите личности на вибраторите една по една надигат унизени глави и скандират: „Me too! Me too! Me too!\"...   Какво, струва ви се прекалено ли? Струва ви се твърде гротескно? Струва ви се абсурдно вибраторът, сокоизстисквачката и съдомиялната да са  личности ? Но те са точно толкова личности, колкото и най-съвършения робот - тоест, николко. Предметите могат да бъдат персонифицирани (оличностени) единствено в литературата. Само там Терминатор има благородни чувства и само там оживява шоколадената къщичка на кокоши крака. Само там автомобилчетата и самолетчетата имат характери и само там танцуват нощем цветята на малката Ида.   За да ти мине през ума, че предмет или машина може да бъде  личност  като човека, та чак да му учредяваш и защитаваш права - значи безвъзвратно си забравил какво е „човек\" и какво е „личност\". Сега се мъчат да дефинират човекоподобността на роботите. Спорят дали могат да се самообучават. Спорят дали могат да взимат решения. Спорят даже дали могат да изпитват чувства, да се привързват към човека, да се разочароват от него...   Да, тази фантазия е вълнуваща и гъделичкаща, както е вълнуващо и гъделичкащо четенето на талантливите романи на Айзък Азимов.    Но това са само романи, фикция. Ако тръгнем по този път, ще вкараме в затвора и вятърните мелници, за да осигурим справедливост (и равни права) за Дон Кихот.   Личността е по-висше качество на индивида и това не се отрича нито от материалисти, нито от идеалисти. Дали роботите се самообучават, дали взимат решения или имат някакво отношение по въпроса за изключването си от захранването (забравих да кажа, че това май се очертава първото право на роботите, за което ще се борят защитниците им - да не ги изключват от контакта) - това не ги прави личности, това са празни приказки. Дали могат роботите да мислят абстрактно - също. Някои твърдят, че сега не могат, но един ден ще могат и то до такава степен, че ще се научат да различават добро от зло.   Но дори и тогава роботът няма да е човек, няма да е личност (προσοπων, υποστασις), защото природата, същността му (ουσύα) не е такава.    Природата на човека е уникална, божествена. А който не е съгласен с това, свободен е да се самоопредели като тостер, има това неотменимо ПРАВО.   За да улесня спора за правата на роботите, предлагам следното: турете настрана всички признаци на природата „човечество\", които се мъчите да откриете у машините и предметите, и се концентрирайте само върху два - безсмъртната душа и свободната воля.   Когато откриете у предметите и машините безсмъртна душа и свободна воля, тогава ги признайте за  личности  и излезте на бой за погазените им права. Дотогава е разумно да ги разглеждате като неодушевена материя и да спрете да се занимавате с глупости. Има толкова по-тревожни проблеми, които се правите, че не забелязвате.   „Роботи от цял свят - съединявайте се!\" - ще се провикне Жан-Клод Юнкер от гроба на Карл Маркс. Аз пък, подпрян на някоя плачеща върба наоколо, кисело ще промърморя: Картаген трябва да бъде разрушен...             та.", "date": "2018.05.09", "title": "За правата на вибраторите и..."}
{"url": "http://www.classa.bg/%D1%81%D0%B2%D1%8F%D1%82/item/381767-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B1%D0%BE%D1%82%D0%B0%D0%BD%D0%B8%D1%87%D0%B5%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8", "text": "Тези места предлагат гледки, които спират дъха: ботаническите градини показват чудния свят на растенията по един наистина неповторим начин. Каним Ви на разходка из най-красивите ботанически градини в света. Кю Гардънс, Лондон   Кирстенбош, Кейптаун   Ботаническата градина в Тромсьо   Ботаническата градина в Рио де Жанейро   Ботаническата градина на Сингапур   Ботаническата градина на Монреал   Ботаническата градина на остров Мавриций   Берлинската ботаническа градина", "date": "2018.05.09", "title": "Най-красивите ботанически градини"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381765-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE-%D0%B7%D0%BB%D0%B5-%D0%BE%D1%82-%D1%83%D0%BD%D0%B3%D0%B0%D1%80%D0%B8%D1%8F", "text": "Не може да бъде! - възкликнаха мнозина, след като стана ясно, че Унгария е с почти 40 места преди България по свобода на словото. Наистина ли разликата е толкова голяма? Да направим сравнение:             \"Репортери без граници\" класираха България на 111-то място по свобода на словото, с което станахме най-зле представилата се страна не само в ЕС, но и на Балканите. В пряка конкуренция сме с държави от Африка, а Унгария е с почти 40 места преди нас. И понеже мнозина се запитаха дали наистина заслужаваме това място, нека разгледаме нещата в детайл.   Подобни класации по принцип не са толкова важни с конкретните места, които дават на страните, колкото с тенденциите и проблемите, които описват. Дори и да не сме точно 111-ти, всекиму би трябвало да е ясно, че България е в негативен тренд по отношение на медиите - квази монополите в пресата си съществуват, назначават се политически комисари в БНТ, криминалното преследване срещу собственици на независими медии стана правило, медийната собственост е неясна и т.н. Тези проблеми са достатъчни, за да смъкнат страната във всяка една класация.   Все пак нека да сравним малко по-систематично ситуацията в България и в Унгария, за да добием по-добра представа в какъв смисъл сме станали толкова изключителни, че от гледна точка на външните наблюдатели вече сме в собствена лига. Съпоставка първа: плурализъм   И в България, и в Унгария медийният плурализъм е ограничен, но не унищожен (за разлика от Русия и други автократични режими). В Унгария затвори и последният голям опозиционен нетаблоиден вестник, притежаван от бивш приятел на премиера Виктор Орбан. В България нетаблоидни опозиционни вестници почти няма. Всъщност и таблоидни опозиционни вестници няма. Повечето издания на хартия са на г-н Пеевски, споменат изрично от \"Репортери без граници\".   В унгарските телевизии плурализмът се дължи на една група с чуждестранен собственик. В България също има чужда собственост в основните комерсиални телевизии. Там протичат процеси на прегрупиране, но засега поне една от тези телевизии не е под пълния контрол на правителството.   Не бива да забравяме обаче куриозния случай с малка опозиционна телевизия, която беше купена от лице, официално несвързано с правителството, което просто я затвори. Тъй като не ставаше дума за свръхкомерсиална телевизия, логиката на тези действия очевидно беше не \"пазарна\", а чисто политическа. Само заради този случай, който е удивителен с арогантността си, заслужаваме да сме в дъното на медийните класации.   Съпоставка втора: обществени медии   В Унгария управляващата партия има пълен контрол над обществените медии - и ги е превърнала в свое пропагандно оръдие. В България нещата са по-добре - БНТ и БНР имат по-висока степен на независимост (и по-голяма относителна тежест на медийния пазар). Това обаче не изключва запазването на лостове за индиректно влияние върху съдържанието, както и изпращането на политически комисари сред ръководството на тези медии. Съпоставка трета: електронни медии и социални мрежи   Като цяло тези медии са свободни и плуралистични и в двете държави - опозицията има достъп основно до тях. В България правителството опита да направи собствена тролска фабрика, но постепенно тя се нормализира до политически \"институт\" и се зае с по-стандартна партийно-идеологическа дейност. Съпоставка четвърта: начин на контрол   Политическата среда в България и в Унгария е различна. Концентрацията на власт в Унгария е много по-висока, не на последно място и заради избирателната система. С малко над 49% от гласовете партията на Орбан се сдоби с конституционно мнозинство и трети пореден мандат. Това дава възможност на тази партия да пренапише правилата и да създаде режим, при който контролира пряко обществените медии и оказва сериозен \"пазарен\" натиск върху частните. В резултат от този натиск непослушните започват да фалират, а послушните - да се окрупняват.   В България имаме управление в сложни коалиции, което означава, че медийният комфорт се договаря далеч по-трудно. Тъй като държи голяма част от медиите чрез депутата си Делян Пеевски, ДПС на практика е винаги на власт - формално или неформално. Смяната на властта е сигнал и за смяна на редакционната политика на тези издания. Това се случи през 2009, през 2013 и през 2014 година. Сега ДПС уж е официално в опозиция, но медиийната му империя е проправителствена.   Тоест, разликата между двете страни е в степента на неформалност на политическия контрол върху медиите. Това, което Орбан постига пряко и директно, в България се случва чрез задкулисни договорки. Кой вариант е по-добър - трудно е да се каже. Съпоставка пета: държавна пропаганда и очерняне на опонента   На последните избори Орбан излезе извън границите на демократичното приличие, като обяви опозицията за предатели, дирижирани от Сорос. Беше организирана правителствена кампания с билбордове, допитване до населението и медийни прояви, която целеше да убеди хората, че политическите опоненти на Орбан са всъщност една гигантска криминална конспирация.   Всеки българин, видял билбордовете в Унгария, би ги разпознал безпогрешно - същата стилистика срещу опозицията използва не самото правителство, а неговата частна медийна патерица. Медиите на ДПС (в частно качество) произвеждат де факто същата пропаганда, като публикуват \"книги\" за опозиционните конспирации и навързват невероятни мрежи от Христо Иванов, през Костов, направо до Сатаната. Борисов и самото правителство обаче никога не са яли този лук, нито са го мирисали. (Това е ирония.)     Съпоставка шеста: наказателно преследване на медии   Тук България води убедително пред Унгария. Орбан плете криминални мрежи, опитва да затваря университети и да вдига данъците на НПО-та. При нас обаче неудобните издатели са всички до един подсъдими и срещу тях са задействани всякакви процедури, включително за отнемане на имуществото им, което държавни структури считат за незаконно придобито.   Съпоставка седма: качество на журналистиката   Изчезването на нетаблоидната преса и масовото сваляне на стандартите в най-популярните електронни и печатни издания прави България абсолютен шампион в надпреварата към медийното дъно. Каквото в България се изговаря, в Унгария все още само си го мислят. Нормализирането на хомофобията лъсна релефно при дебатите около Истанбулската конвенция, които съвсем еднозначно показаха, че политически може да сме членове на Европейския съюз, но медийно членуваме основно в Кръчмарския съюз на световния цинизъм.   Медийният език, който се налага в България, е език на повсеместното недоверие към общи, колективни действия - към работата в обществена полза. Отношенията винаги са платени, всичко има цена, солидарността на национално или наднационално ниво е опасна. Българите са ощетени от историята и затова не дължат никому нищо.   Този цинизъм го има и в Унгария - вижда се в антиимигрантските кампании на правителството. В България обаче той се е превърнал в житейска философия на средния българин. Жертва на масовото промиване на мозъци в тази посока изглежда е и самият премиер Борисов. За него медиите са просто на един или на друг олигарх и всичко, което пише в тях, е защита на интересите на собственика. Куриозното е, че Борисов управлява почти цяло десетилетие една държава, стигнала до това нерадостно положение, без да съзнава, че носи отговорност за него. Както и не дава вид да съзнава, че систематичното съвпадение между интересите на един определен олигарх и правителствените позиции чисто математически не може да бъде случайно. Накрая: кой е по-по-най?   И така: кой заслужава палмата на първенството по проблеми в медийната среда - България или Унгария? Както се вижда от всичко изброено дотук, това е сложен въпрос. Може би и двете държави трябва да са някъде около 90-то място в подобни непрестижни класации. Но вместо да се тюхкаме, че съдията не е видял три корнера и един тъч в наша полза, с които бихме излезли с едни гърди пред Унгария, със сигурност е по-добре да се вгледаме в нещастната ни медийна гарнитура, която би загубила всеки мач. Както успя да загуби мача за Истанбулската конвенция, като от правен инструмент срещу домашното насилие направи \"трети пол\".", "date": "2018.05.09", "title": "Наистина ли България е толкова по-зле от Унгария?"}
{"url": "http://www.classa.bg/%D1%81%D0%B2%D1%8F%D1%82/item/381766-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B3%D1%80%D0%B5%D1%88%D0%BA%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Усядането на човека и последвалата поява на частната собственост са същинските грехопадения на човечеството, твърдят двама швейцарски автори, които разказват историята на нашата еволюция  през текстове от Библията.             Една „скрита Библия\" ни разказва изключително вълнуващата история на човешката еволюция. Двама швейцарски автори издадоха бестселъра „Дневникът на човечеството\", в който през Светото писание откриват изненадващи моменти от развитието на човешките общности през неолита. За книгата пишат „Ди Велт\", „Ди Цайт\" и „Дойчландрадио\".   Появата на частната собственост е същинското грехопадение на човечеството? Антропологът Карел ван Шаик и журналистът Кай Михел твърдят тъкмо това в своя бестселър „Дневникът на човечеството\". Адам откъсва забранения плод (тоест - посяга на чужда собственост) и тъкмо заради това Бог прогонва него и Ева от Рая, който пък, според авторите, всъщност е идиличното общество на ловците и събирачите. Тази история е отзвук от времената преди 12 000 години, когато ловците и събирачите усядат и така възниква собствеността, смятат двамата автори.    В рамките на 500 страници те анализират Библията от гледна точка на еволюцията, като сравняват текста ѝ с антропологични и други научни изследвания за онези далечни времена. Авторите подробно се спират на многобройните хигиенични предписания в Стария завет, на династичните борби, на кръвопролитните семейни ежби и търсят корените на тези текстове. Така те стигат до извода, че през неолита появата на нови болести е довела до нови хигиенни изисквания, че собствеността е наложила да се узакони редът за наследяване, а на все по-анонимните общества са им трябвали нови политически структури. Нищо чудно, че книгата им има такъв невероятен успех тъкмо днес, когато непрекъснато се говори за „глобални епидемии\", за „неравноправното разпределение на благата\" и за „края на националните държави\". Библията - дневникът на човечеството   В „Дневникът на човечеството\" ван Шаик и Михел разгръщат пред читателите една „скрита Библия\", която предлага интимни познания за еволюцията на човечеството. Защото Светото писание не е само набор от религиозни притчи - то е съкровищница от текстове за историята на човечеството, писани в период от цели 1000 години. При това текстове, създадени от очевидци на тази „културна еволюция\" на човешкия вид. Защото прастарите митове и легенди имат своя собствена логика. И когато я откриеш, разбираш какво всъщност се е случило, пишат двамата автори. Ето тезите им в резюме:   Усядането на човека е било най-голямата грешка в историята на човечеството, твърди Джаред Даймънд, специалист по еволюционна биология и носител на наградата Пулицър. Да, когато хората усядат, на практика започва удивителният възход на техния вид и само за 10 000 години числеността им нараства от 4 милиона на близо 8 милиарда. Въпреки това обаче американският учен смята, че усядайки, хората са си създали огромни проблеми, които и до днес предопределят съдбата им.   Когато ловците и събирачите усядат и стават земеделци и скотовъдци, този избор води до най-гигантския обрат в поведението на един вид в историята на Земята. От Стария завет можем да научим доста за този обрат. Бог първоначално заселва Адам и Ева в Рая, но после те са принудени да го напуснат.      Следват какви ли не беди. Каин убива Авел. Бог изпраща потопа. Градежът на Вавилонската кула завършва с фиаско. Историите за Авраам и неговите потомци са пълни с ежби и заговори. Сушата, епидемиите и войните са главни теми в Петокнижието. Всичките тези кризи произтичат именно от усядането на хората, което всъщност се оказва тяхното грехопадение. От друга страна същите тези катастрофи дават тласък и на гигантската културна еволюция, през която преминава човечеството.   Стенопис: Адам и Ева преди прогонването им от Рая   В продължение на десетки столетия хората водят номадски живот. Като ловци и събирачи те на малки групи се местят от едно място на друго и отлично се пригаждат към този начин на живот. В това общество няма собственост, няма и някакви значими йерархии. Уловът и събраното се поделят. А доколкото още не съществуват начини да се трупат запаси, на хората не им остава нищо друго, освен да разчитат едни на други. Антропологът Кристофър Бьом отбелязва, че егоистите са били наказвани, а понякога дори прокуждани или убивани. При тези условия усещането за равенство, справедливост и общност се превръща в централна морална инстанция.   Но защо тогава преди 10 хиляди години настъпва толкова драматична промяна? Случило се е навярно следното: След края на Ледниковия период определени региони вече предлагат толкова богата храна, че част от малките групи хора престават да се местят. В близост до биваците им случайно се разсаждат растения, чиито плодове жените започват да събират - така възниква земеделието. А когато ловците се връщат в бивака, носейки не само месо, но и живите малки на убити животни, постепенно започва опитомяването и възниква скотовъдството. Освен това в Двуречието и Леванта намаляват възможностите за набавяне на храна чрез събирачество и лов - навярно поради природни катаклизми и заради усилената конкуренция между съседни племена. Така номадството престава да бъде опция и хората са принудени да заложат на земеделието и скотовъдството.   Последствията   В резултат населението започва бързо да расте, защото майките отбиват децата много по-рано и раждат повече. В същото време обаче отделният човек е подложен на много повече страдания. Находки на скелети от онова време доказват, че хората остават дребни на ръст и умират по-млади, отколкото преди. В този „нов свят\" оцеляването се изборва само с пот на челото, както пише в Библията.    Американският икономист Самюъл Боулс изчислява, че селските стопани влагат много повече труд от ловците и събирачите, за да се доберат до същата дневна доза калории. Освен това тяхната прехрана обикновено е твърде еднообразна, а това предизвиква различни нови болести. Новата храна променя и флората в човешката уста - и така възниква кариесът, който оттогава тормози човечеството. Увеличават се и чревните паразити, а поради контакта с опитомените животни върху хората се прехвърлят различни животински болести. Неслучайно Старият завет на три пъти изрично забранява содомията. И още: хората живеят все по-нагъсто, а това улеснява избухването на епидемии, които започват да върлуват още по-жестоко с възникването на градовете. В Библията често става дума за загиващи градове - от Содом и Гомора та чак до Вавилон.   Така изчезва и солидарността на някогашните общности на ловците и събирачите. Защото човек, който може да трупа запаси, вече не е зависим от солидарността на другите. С усядането на хората възниква и собствеността, която бързо развива своя собствена, фатална динамика. Собствеността иска защита, а за тази цел патриархът има нужда от синове. Но само един от тези синове наследява. Чудно ли е тогава, че в Библията непрекъснато става дума за кървави драми между братя? В тези нови условия се появяват и деспотите, които допреди това нямат никакъв шанс в общностите на ловците и събирачите. Деспотите поставят под свой контрол новопоявилите се през четвъртото хилядолетие пр. Хр. първи държави и така настъпват времената на потисничество, несправедливост и войни.   В най-ранната история на човешкия вид оцеляването му се гарантира от биологичната еволюция. С усядането на хората обаче щафетата поема културната еволюция: онзи, който иска да оцелее, трябва да проявява изобретателност. Все по-многолюдните общности вече се нуждаят и от нови правила за съвместното съществуване - законите. Появяват се и религиите, защото уседналите хора вече си обясняват сполитащите ги беди не толкова с духове и призраци, колкото с богове. За омилостивяването на тези богове се издигат храмове, създават се нови ритуали, а религията постепенно се превръща в културен закрилник на хората.   Човекът и единственият Бог   В епохата на политеизма хората нямат точна представа кой от многобройните богове за кое сполетяло ги наказание е отговорен. С появата на първата монотеистична религия вече е ясно, че отговорен за всичко е единственият Бог. Когато той изпраща епидемии, суша или войни, хората знаят, че са извършили нещо нередно. И създават закони, които забраняват извършването на „нередни неща\". Неслучайно Библията съдържа не само Десетте Божи заповеди, но и още цели 603 законови норми. Тъкмо тези норми са тъй да се каже „Правилникът на вътрешния ред\" на уседналото човечество.   Ноевият ковчег: фреска от 1687 година   Много от нормите се отнасят до опазването на здравето, до хигиената, храната и съвкуплението. Вярващите смятат, че тези норми описват задълженията на човека пред Бога, но всъщност те са начин да се подсигури оцеляването на вида. Тези норми регулират и социалните отношения между хората. Изхождайки от предположението, че Бог се гневи от същите неща, от които се гневи и човекът, на старозаветния Господ се приписва гняв срещу ламтежа за богатство и срещу несправедливостта. И, съответно, задоволство от проявите на справедливост, солидарност и любов към ближния. В действителност обаче това са избледняващите спомени за моралните устои на предишните човешки общности - тези на ловците и събирачите. Именно тук се крие едно от цивилизационните постижения на Стария завет: в един свят на деспоти Библията обявява морала за прерогатив на Бог и по този начин го измъква от лапите на властващите.   Библията като Стар и Нов завет възниква в един продължителен период от време: между 800 г. пр. Хр. и 200 г. сл. Хр. През това време светът, естествено, се променя, така че редом с гневния и наказващ Бог се оформя и второто му лице: на състрадателния Господ, който се грижи за хората и ги утешава, когато са в беда. Постепенно възниква още една нова идея. След като, независимо от покорството им пред Бога, върху хората връхлитат болести и войни, може би това е не наказание, а изпитание? По същото време с главната отговорност за бедите и неволите вече са натоварени Сатаната и демоните. А в резултат се оказва, че човек вече не трябва да свежда примирено глава пред Злото, а да се бори срещу него. Идеята за Отвъдното, за живота след смъртта, възниква относително късно в Стария завет, като замисълът е сходен: добрият Бог допуска злини, неволи и несправедливости само защото обещава да ги компенсира в Отвъдното. Тъкмо на тази идея се дължи и световният успех на християнството.  ", "date": "2018.05.09", "title": "\"Най-голямата грешка в историята на човечеството\""}
{"url": "http://www.classa.bg/%D1%81%D0%B2%D1%8F%D1%82/item/381761-9-%D0%BC%D0%B0%D0%B9-%D0%B4%D0%B5%D0%BD%D1%8F%D1%82-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0", "text": "На 9 май 1945 година с подписване на капитулацията на Германия, завършва Втората световна война. В нея освен СССР участват още 60 държави като пряко е засегнато 80% от населението на земята. Военните действия се водят на териториите на 40 държави. Загиват приблизително 57 милиона души.     Датата 9 май не е избрана случайно за празнуване на Деня на Европа. Това е датата на „второто раждане” на Европа, която благодарение победата на Съветската армия в съюз с армиите на антихитлеристката коалиция се е спасила от смъртна опастност от хитлеро-фашистката чума през Втората световна война. 9 май е ден, тясно свързан с мира.     В народите на СССР, дори и днес 9 май се отбелязва като „Ден на Победата”, в който се прекланят пред паметта и оттдават благодарност на всички, паднали над 20 милиона съветски граждани в боевете и проляли кръвта си за тази величава победа.      ", "date": "2018.05.09", "title": "9 МАЙ ДЕНЯТ НА ПОБЕДАТА"}
{"url": "http://www.classa.bg/%D1%81%D0%B2%D1%8F%D1%82/item/381762-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BC%D0%B5%D1%87%D1%82%D0%B0%E2%80%9C-%D0%BD%D0%B5-%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B5%D1%87%D1%82%D0%B0%E2%80%9C", "text": "Болката от загубеното имперско величие на Китай е благоприятна почва за осъществяване на т.нар. \"китайска мечта\". Тази наложена отгоре колективна визия обаче няма нищо общо с \"американската мечта\"  за лично щастие.             Останалият свят гледа с изумление как само за три десетилетия Китай постигна значителен възход - от бедняшка колиба страната израсна до глобална икономическа сила. Междувременно на мястото на възхищението от китайския напредък започва да се настаняват все повече и опасения.   Китайците обаче – и специално политическата класа в Пекин – смятат, че възходът на тяхната страна всъщност представлява корекция на една историческа аномалия. Пропагандистки този възглед се обслужва от теорията на Си Цзинпин за \"китайската мечта\". Откакто той дойде на власт през 2012, китайският държавен и партиен ръководител обещава на китайския народ да му върне предишното величие. По този начин Си умело се възползва от силния интерес на китайците към тяхната история.     Дори модерните китайци се възприемат като наследници на хилядолетна цивилизация, която чак до 16 век е имала водещи в света позиции в културно, научно и техническо отношение. Още древните китайци са вярвали, че тяхната империя се намира \"в центъра на света\", заобиколена от варвари, които са привлечени от сияйния блясък на китайската цивилизация.   \"Век на позора\"   На този фон обаче още повече изпъква т.нар. \"Век на позора\". Началото му е добре известно: през 1842 Англия принуждава Китай да отвори своите пристанища за британския опиум. В първия от т.нар. \"неравноправни договори\" Китай е бил принуден да отстъпи Хонконг на Англия. После Китайската комунистическа партия (ККП) провъзгласява през 1949 г. официално Китайската народна република, което временно слага край на тези исторически превратности.   През 1842 г. е подписан Договорът от Нанкин, който слага край на т.нар. \"Опиумна война\" (1839-1842)   Този \"век на позора\" се осъзнава като антипод на днешния китайския възход. Кой ли си спомня, че китайският дял в световния брутен продукт през 1820 година е възлизал на повече от 30 на сто? След редица вътрешнокитайски размирици, колониална експлоатация, разпад на държавата, японска окупация и гражданска война обаче този дял през 1950-те години спада до едва 5%.   Фантомната болка от загубата на имперското си величие и до днес остава живо в колективната памет на китайците. В учебниците по история, в множество телевизионни продукции и публикации в печата постоянно се натяква за унижението на китайската нация от чуждите сили, за упадъка и бедността. Тази култура на спомена създава благоприятна почва за масовата ефективност на прокламираната от Си Цзинпин \"китайска мечта\". А тази наложена отгоре колективна визия е пълната противоположност на \"американската мечта\" за лично щастие. \"Реална световна сила до 2049\"   Плановете за \"Голямото възраждане на китайската нация\" обхващат периода чак до 2049 година: За 100-ия рожден ден на Народната република е предвидено Китай да се превърне в истинска световна сила. Тук за пореден път става ясно, че колкото по-възвишени са целите, и колкото по-далечно е бъдещето, в което те ще бъдат изпълнени, толкова по-големи жертви могат да бъдат изисквани от хората. Щом като става въпрос за толкова възвишена цел - за \"възраждането на китайската нация\", от гледна точка на Пекин какво тук значат някакви си там граждански свободи или правова държавност? Затова редица инакомислещи, защитници на човешките права и дори техните адвокати редовно се озовават в затвора. Свободите, които са били постигнати преди, включително и в медиите, междувременно се орязват.   Визията за \"китайската мечта\" е толкова неясна и същевременно обхватна, че дава възможност за транспортирането на всевъзможни послания. А който има правото да тълкува съдържанието на въпросната формула, може да обяви всичко, което си пожелае, за част от стратегията за реализирането на \"китайската мечта\". Когато Си през април посети великия язовир \"Три Клисури\" на река Яндзъ, той например назова способността за самостоятелно техническо развитие на страната именно за брънка в тази верига. Когато през март Си се срещна с високопоставени военни, със същото значение се сдоби и необходимостта от по-силно преплитане между гражданската и военната сфера. А факторите, които постоянно биват споменавани в тази връзка, са: единството на нацията и увеличаването на китайската мощ.   Заради своята многозначност, \"китайската мечта\" е подходяща и като инструмент за разпалване на все по-ясно проявяващия се през последните две десетилетия китайски национализъм. Той е важен като източник за легитимирането на господството на ККП, защото в идеологическо отношение тя е куха: превърнала се е в организатор, макар и високо ефективен, на държавния капитализъм. Нейните функционери и чиновници са онези, които извличат полза от всичко това, напук на безпрецедентните по своята строгост антикорупционни кампании.   По тези коридори ще преминава новият китайски \"Път на коприната\"   Силното позициониране на Китай в спора с Япония в района на Източнокитайско море и създаването на изкуствени острови в Южнокитайско море обслужват съзнателно подклажданите националистически очаквания на родната публика. Новата \"империя в центъра\"   Включително и мащабният проект на Си за \"Нов път на коприната\" добре приляга към проекта за \"китайската мечта\". С огромни средства се създават инфраструктурни и транспортни проекти в близкото или по-далечно обкръжение на Китай. В рамките на този амбициозен проект Китай в момента е единствената страна в света, която следва своя глобална визия.   С умелата си инвестиционна политика Китай все повече успява да превърне икономическата си мощ в инструмент за оказване на политическо влияние. Новите транспортни връзки, новите икономически контакти по съвсем естествен начин се превръщат в елемент за осъществяването на \"китайската мечта\" – подсилвайки ролята на Китай като гравитационен център в евразийското пространство и като нова \"империя в центъра\". Несъмненото внушение е, че някой ден тя отново ще озарява целия свят. Неслучайно преди време официалният партиен печатен орган на ККП сложи знак за равенство между \"китайската мечта\" и \"мечтата на целия свят\".", "date": "2018.05.09", "title": "\"Китайската мечта“ не е \"американската мечта“"}
{"url": "http://www.classa.bg/%D1%81%D0%B2%D1%8F%D1%82/item/381763-%D0%B7%D0%B0%D1%89%D0%BE-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%BD%D0%B5-%D1%81%D1%82%D1%80%D1%83%D0%B2%D0%B0%D1%82-%D0%BF%D1%83%D0%BA%D0%BD%D0%B0%D1%82%D0%B0-%D0%BF%D0%B0%D1%80%D0%B0", "text": "Путин е на власт от 18 години, а проблемите на Русия са слабости на неговото управление. И когато той изнася похвално слово за демокрацията, трябва да имаме едно наум             Прав е Путин когато казва, че само едно свободно общество може да освободи онази енергия, от която се нуждае Русия, за да има успешно бъдеще. Това чухме да казва той при полагането на клетва за президент.   Похвално слово за демокрацията   Путин обича да изрича подобни добре звучащи фрази - особено на официални събития. Понякога дори от него могат да се чуят и остри и точни анализи на патологията на руската държава и руското общество - главно когато кори регионални управници, които здраво са \"сгазили лука\".     Само че подобни изявления нямат никаква практическа стойност. Путин е на власт от 18 години, а слабостите в Русия са слабости на неговото управление. Това не бива да означава, че на него и обкръжението му се дължат всички проблеми на страната: Русия наследи толкова много проблеми след 70 години съветска власт, че би било истинско чудо даже и четвърт век след края на комунистическата диктатура да се очакват бляскав разцвет и безупречна демокрация.   Но при Путин Русия се разви точно в обратна посока на тази, за която той говори в речта си в понеделник. Безутешната корупция е неделима част от системата на управление, която той самият създаде. Тази система не осигурява правна сигурност на малките и средните фирми, а раздутата и нехаеща за проблемите на хората бюрокрация функционира най-добре тогава, когато трябва да осигури на Путин уж убедителните му изборни победи. Как стоят нещата с така нужната, по неговите собствени думи, свобода, се видя през уикенда, когато недалеч от Кремъл 700 човека бяха арестувани, а някои от тях и брутално бити, само защото си бяха позволили да дадат израз на своето недоволство от стария нов президент.   Думи без покритие   Това, което важи за вътрешната политика на Путин, е валидно също и отношението му към останалия свят. Когато говори за мир, диалог и равноправно сътрудничество, би трябвало да го вземаме точно толкова сериозно, колкото и похвалното му слово за демокрацията. А фактът, че при полагането на президентската клетва на такъв именно управник един бивш германски канцлер седеше на първия ред, е направо срамно.    ", "date": "2018.05.09", "title": "Защо думите на Путин не струват пукната пара"}
{"url": "http://www.classa.bg/%D1%81%D0%B2%D1%8F%D1%82/item/381764-%D1%82%D1%80%D1%8A%D0%BC%D0%BF-%D0%B8%D0%B7%D0%B2%D0%B0%D0%B6%D0%B4%D0%B0-%D1%81%D0%B0%D1%89-%D0%BE%D1%82-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B8%D1%80%D0%B0%D0%BD", "text": "САЩ излизат от ядреното споразумение с Иран. Санкциите срещу Ислямската република ще бъдат възобновени. Американският президент Доналд Тръмп обаче е готов да преговаря за нова ядрена сделка.             Въпросът за участието на САЩ в ядрената сделка с Иран е решен: американският президент Доналд Тръмп обяви в Белия дом, че страната му ще напусне споразумението с Техеран. Веднага след това той подписа съответния меморандум. Тръмп многократно е критикувал като недостатъчна постигнатата през 2015 година сделка за ограничаване на иранската ядрена програма.   Обратно към режима на санкции   Американският президент обяви, че САЩ ще наложат отново строги санкции срещу Иран. \"Имаме категорични доказателства, че иранските обещания са били пълна лъжа\", заяви Тръмп относно производството на обогатен уран от Техеран. Ако ядреното споразумение остане в сила, скоро това може да доведе в Близкия Изток до нова надпревара в ядреното въоръжаване, предупреди Тръмп. По думите му, вече е пределно ясно, че при сегашното споразумение САЩ не са в състояние да предотвратят опасността Иран да се сдобие с атомна бомба. Тръмп обаче е готов да бъде договорено ново ядрено споразумение с Иран.     Подписаното през юли 2015 г. във Виена споразумение между Иран и петте страни-постоянни членки на Съвета за сигурност на ООН плюс Германия има за цел да попречи на Иран да развие ядрените си технологии до степен, позволяваща му да произвежда атомни оръжия. По силата на постигнатата сделка, Техеран намали значително обогатяването на уран и допусна в страната инспектори от МААЕ. В замяна бяха вдигнати наложените на Ислямската република международни търговски и финансови санкции.   Техеран се заканва   Преди Доналд Тръмп да обяви решението си, иранският президент Хасан Рохани заяви, че страната му ще продължи да спазва постигнатото ядрено споразумение дори и ако САЩ се оттеглят от него. Той използва необичайно остри думи: \"Ако САЩ сторят това, ще съжаляват както никога досега\", предупреди иранският президент.", "date": "2018.05.09", "title": "Тръмп изважда САЩ от сделката с Иран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381758-%D0%BB%D0%B8%D0%BB%D0%B8-%D0%BA%D0%BB%D1%8E%D0%BA%D0%B0%D1%80%D0%BA%D0%B0%D1%82%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8", "text": "Клюкарката Лили Ангелова не спира да информира своите фенове и познати в мрежата за всеки важен момент от своята бременност, пише HotArena. Бившата брадърка изживява своята най-голяма мечта – да има бебе и да стане майка, тъй като само тя си знае какво ходене по мъките е било преди това да започне да се сбъдва.      Чрез фотосите си с наедряло коремче тя се опитва да вдъхнови всички начинаещи родители, на които им предстоят подобни важни крачки или борба за постигането им. Лили също така показа как дори и бременна, винаги има начини как една да поддържа фигурата си в този деликатен, пълен с физически смущения и трансформации период.    Преди няколко часа Ангелова сподели фото кадър, на който е по бански край басейна. Издаде също, че вече е влязла в 8-ия месец. Колежката й Венета Харизанова веднага й направи комплимент, че прилича на супер секси мама.", "date": "2018.05.09", "title": "Лили Клюкарката по бански"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381759-%D0%BD%D0%B8%D0%BA%D0%B8-%D0%BA%D1%8A%D0%BD%D1%87%D0%B5%D0%B2-%D0%B2-%D1%81%D0%B5%D0%BA%D1%81-%D0%B0%D1%84%D0%B5%D1%80%D0%B0", "text": "Нищо мъжко не е чуждо на тв водещия Ники Кънчев. И той се заглежда по млади и апетитни девойки, а известността му позволява по-лесно да се докопа до тях. Наскоро бившият водещ на „Стани богат\" бе засечен на светско събитие да разменя телефонния си номер с този на млада и доста красива брюнетка.      А в светските среди от доста дълго се шушука за афинитета му към агнешкото, пише в. \"ШОУ\". Свидетели на случката са потресени от поведението на любимия водещ. От мимиките и жестовете те останали с впечатление, че двамата си уговарят не професионална среща. „Ники е голям коцкар, само се прави за пред публичното пространство.    Пада си по млади и красиви момичета\", съскат из светските среди. Ники и непознатата девойка се засекли на откриване на столичен клуб. Водещият от Червен бряг често посещава подобни събития, където има ядене и пиене на аванта. Той и Денди са едни от най-честите гости на откривания или рождени дни на заведения. „Човекът си е създал познанства през годините. Канят го като вид уважение, а други пък искат да се възползват от името му да си правят след това реклама. А той е доволен, защото си разнообразява ежедневието\".    Коментират негови колеги. Ники в момента не е особено зает, работи единствено в радиото. Есента е силният му работен период, когато го ангажират за водещ на „ВИП брадър\". Появиха се слухове, че е изтекъл лицензът на Нова тв към продуцентската компания „Ендемол\", която отговаря за комерсиалното риалити. Така че, напълно е възможно Тото от „СкандаУ\" и Джино Бианкалана да са последните звезди, които печелят българския вариант на „Брадъра\".", "date": "2018.05.09", "title": "Ники Кънчев в секс афера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381760-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BC%D0%B0%D0%B9", "text": "ОВЕН ( 21 март - 20 април ) Препоръчително е, да се възползвате от всички възможности, които съдбата хвърля щедро на пътя ви. Не толкова често имате късмет, така че не бъдете лекомислени. Ще ви бъде необходима решителност в любовта, за да не разочаровате избраника си. Ако искате да направите предложение за брак, тогава покажете находчивост. ТЕЛЕЦ ( 21 април - 21 май )  Трябва да се изолирате от всичко, което не ви харесва. В противен случай, ще зациклите упорито върху ненужни връзки, работа и преживявания. Хазартът и измамите с пари, днес могат да ви подтикнат към незаконни действия. Имайте предвид, че след това, сами ще трябва да се измъквате от такива ситуации. Влиятелните запознанства, няма да помогнат. БЛИЗНАЦИ ( 22 май - 21 Юни ) Възползвайте се от всичко, което се изпречи на пътя ви. В началото на деня, ще имате възможност да консолидирате идеите си и да планирате неща за цялото лято. Интелектуалните игри и задачи, ще ви помогнат да развиете интуицията си, както и да получите изгодни предложения. Увереност в любовта , няма да ви навреди, но прекомерната критичност и снобизъм избягвайте.   РАК ( 22 юни - 23 юли ) Трябва да станете експериментатор във всичко, което правите. Старото и минало, не ви интересуват и това е отлично. Изненадите в личната сфера, ще ви отворят очите, за неща, за които често сте мислили. Не се съсредоточавайте върху собствените си неуспехи, иначе ще загубите вяра в себе си и в новата си любов. Вечерта е подходяща за медитация. ЛЪВ ( 24 юли - 23 август ) Очакват ви големи бизнес възможности, късмет във финансите и бизнес пътуване, което ще повиши авторитета ви. Има шанс, да подобрите жилищните си условия, да купите всичко нужно за ремонт или да продадете ненужен имот. Може смело да споделяте своите фантазии и идеи с бизнес партньорите си. Вашите виждания, ще са близки по много начини и това ще ви води към успеха. ДЕВА ( 24-ти август - 23 септември ) Денят, ще бъде успешен, ако не се отклоните от установените обществени традиции. Имайте предвид, че това не е естествено придържане към принципите, а гъвкавост на ума и логиката. Предстои дълго време да общувате в интернет, докато намерите хора, които ще ви подкрепят във всичко. Самоувереността в любовта, няма да ви помогне да уредите отношенията си с избраника. ВЕЗНИ( 24 септември - 23 октомври) Не влизайте в конфликти с хора, с които все още ви предстои дълго време да работите. Успех ви очаква, в творческата работа, а не в монотонният труд. Благодарение на близките хора, ще може да реализирате финансовите си планове. Инвестициите ви, ще бъдат изгодни. Само не купувайте нещо скъпо и ненужно.   СКОРПИОН ( 24 октомври - 22 Ноември ) Спешно трябва да се захванете с нови и вълнуващи неща, които да ви доведат до успех. Вашето поведение в личния живот, може да се превърне в пречка за хармоничните отношения. Понякога сте твърде упорити и уверени в себе си, уви, не там където наистина е необходимо. Вечерта, очаквайте предложение за полезно сътрудничество, от стар приятел.   СТРЕЛЕЦ ( 23 Ноември - 21 Декември ) Очаква ви отличен ден, за активна работа и учене. Не забравяйте за нещата, които изискват умствено напрежение. Точно те, ще ви отведат на ново ниво в професията. Значително ще напреднете в кариерата, което ще увеличи доходите и ще укрепне репутацията ви. Вечерта, чакайте изненада от романтичен характер. КОЗИРОГ (22 Декември - 20 януари ) Ще научите много за човек, на когото сте разчитали в работата. В бъдеще не бъдете толкова лекомислени, по-добре по сто пъти проверявайте информацията. Един добър ден за развитие на интуицията, нови знания и пътуване. Не се опитвайте да изяснявате отношенията си с онези, които ви дразнят. Само, ще си развалите настроението.  ВОДОЛЕЙ ( 21 януари -  19  февруари ) Покажете ентусиазъм и постоянство, ако възникне проблем на работното място. Възможни са неприятни смущения в колектива, които ще доведат до преосмисляне на плановете за бъдещето. Научете нещо ново, наберете ценна информация и не ядосвайте Бог, с оплаквания от живота. Вечерта трябва да следите за здравето си.   РИБИ ( 20 февруари - 20 март ) Очаква ви помощ от всички страни, така че не обръщайте внимание на грешките от миналото. Обществено събитие, може да отложите за по-успешно време, засега се фокусирайте върху рутината работа. Апатично настроение, ви чака в любовта, възможно е да научите нещо неприятно за избраника си. По-добре, откровено поговорете с него.", "date": "2018.05.09", "title": "Дневен хороскоп 9 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381757-%D0%B1%D0%BB%D0%B0%D1%82%D0%B5%D1%87%D0%BA%D0%B8-%D1%81%D0%B5-%D0%BE%D0%BA%D0%B0%D0%B7%D0%B0-%D0%B3%D0%BE%D0%BB%D1%8F%D0%BC-%D0%B8%D0%B3%D1%80%D0%B0%D1%87", "text": "За актьора Асен Блатечки в пълна сила важи максимата, че вълкът козината си мени, но нрава не. Звездата от „Стъклен дом\" кръшка и на жена си, и на любовницата си. Позастаряващият идол на тийнейджърките върти страстна любов с млада студентка от НАТФИЗ, твърди „Таблоид\". Двамата се запознали докато чакат на опашка в барчето на театралната академия. От дума на дума Блатечки й взел номера на телефона и още същата вечер й звъннал, за да се видят на четири очи. Името на младото момиче не е известно.      Тя често пътува с Асен в страната, когато той има халтури. Твърди се, че девойката даже репетира с Блатечки за една от бъдещите му постановки. Официалната му половинка Катерина Горанова отдавна е свикнала с похожденията му извън брачното ложе и макар че все още е прясна раната от изневярата му с Диляна Попова, която дори му роди син през септември 2014 г, Блатечки продължава да прелюбодейства.    Още преди моделката роди малкия Борил, Асен се върна при жена си, от която има дъщеря тийнейджърка. Двамата изживяха истински ренесанс на чувствата си. „Катя е жената на живота ми. Никога не съм спирал да я обичам. Увлечен от страст я нараних – нещо, което навярно никога няма да си простя. Любовта ни издържа на куп предизвикателства, за да възкръсне\", кълнеше се публично актьорът.    След като остави Попова с бебе на ръце, за да се върне при жена си Катерина, дълго време срещите между моделката и актьора бяха единствено и само заради общия им наследник. Година и половина Диляна не искаше и да чуе за Асен и дори беше ограничила срещите на малкия Борил с татко му. Лошите чувства останаха в миналото и моделката завинаги прости на Блатечки. Двамата се виждат често, което подклажда слуховете, че между тях връзката е подновена. Не е ясно дали любовта им отново е пламнала, но със сигурност Диляна и Асен са станали много близки. Ексдвойката и малкият Борил дори прекарват всеки уикенд заедно като истинско семейство.", "date": "2018.05.09", "title": "Блатечки се оказа голям играч"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381756-%D0%BD%D0%B8%D0%BA%D0%B8-%D0%BC%D0%B8%D0%BD%D0%B0%D0%B6-%D0%BF%D0%BE%D0%B4%D0%BB%D1%83%D0%B4%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81", "text": "Американската рапърка Ники Минаж записа клип към парчето си Chun-Li. Видеото бе публикувано в YouTube канала на изпълнителката и за броени дни успя да събере над 18 млн. гледания. Парчето е посветено на култовата героиня от видеоигрите Чун Ли.  \r\n   \r\n   В клипа певицата танцува съблазнително в латексов тоалет, който очертава всичките й прелести. Видеото е изцяло в азиатска стилистика и изобилства от БДСМ атрибути. \r\n    ", "date": "2018.05.09", "title": "Ники Минаж подлуди феновете с..."}
