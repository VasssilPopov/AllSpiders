{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394648-%D0%BA%D0%BE%D0%BB%D0%B8%D0%B1%D1%80%D0%B8-%D0%B8%D0%B7%D0%B4%D0%B0%D0%B2%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B4%D0%B5%D1%82%D1%81%D0%BA%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5-%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BB%D0%B5%D0%BA%D0%B0%D1%80", "text": "На 19 април излиза от печат „Ключът към здравето на вашето дете” – уникална книга с напътствия, които помагат на читателя да отвори по-широко вратата към здравето и дълголетието. „Ключът към здравето на вашето дете” (превод: Владимир Корнилев; 256 стр., 15 лв.) съдържа съветите на д-р Чой, основани на богатия му личен опит като лекар и на хилядолетните традиции на източната медицина. Книгата ще е особено полезна за онези родители, които желаят да осмислят трудностите и грешките при възпитанието, да схванат причините за здравословните проблеми на децата си и да помогнат за трайното им излекуване. Ще научите много за фитотерапията, или лечението с природни растителни средства, за иглотерапията в Корея и Китай, за европейската школа по остеопатия, за лечебните масажи в страните от Югоизточна Азия и много други лечебни методи, някои от които може би дори не сте чували. Като Су джок терапията, например, която представлява разновидност на акупунктурата.   ДокторЧой Ен Джуне завършил Южнокорейския университет Kyung Hee University в Сеул и Санктпетербургската академия по педиатрия. Той е основател на уникално медицинско направление в Русия, което обхваща всички видове алтернативно лечение за деца и техните родители. Доктор Чой е ръководител и главен лекар в медицинските центрове за корейска медицина „Амрита“ в Москва, Санкт Петербург и на остров Бали, а вече и в клиника „А.У.Р.А.“ във Варна. В тези лечебни заведения най-добрите практики на Изтока хармонично се съчетават с класически европейски методи за възстановяване на здравето. ", "date": "2019.04.17", "title": "\"Колибри\" издава книга за детското здраве на известен китайски лекар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394643-%E2%80%9E%D1%81%D1%83%D1%82%D1%80%D0%B5%D1%88%D0%BD%D0%B8%D1%82%D0%B5-%D0%B1%D0%BB%D0%BE%D0%BA%D0%BE%D0%B2%D0%B5%E2%80%9C-%D0%BF%D1%8A%D0%BB%D0%BD%D0%B8-%D1%81-%D0%BA%D0%B0%D1%82%D0%B5%D1%80%D0%B8%D1%87%D0%BA%D0%B8-%D1%80%D1%83%D0%BD%D1%82%D0%B0%D0%B2%D0%B5%D0%BB%D0%BA%D0%B8,-%D0%BA%D1%83%D1%87%D0%B5%D1%82%D0%B0,-%D0%BC%D0%BE%D1%80%D0%B1%D0%B8%D0%BB%D0%B8-%D0%B8-%D0%BE%D1%89%D0%B5-%D0%BD%D0%B5%D1%89%D0%BE%E2%80%A6-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B4%D1%80%D1%8A%D0%B6%D0%BA%D0%B8", "text": "Ако човек реши да се информира за действителността, може да остане с усещането, че всичко си ни е наред. И че само дребни на пръв поглед събития само размътват картината на рая, в който сме се потопили.       Темите на сутрешните блокове в различните телевизии си приличаха като еднояйчни близнаци. Естествено имаше продължения за опожарената Парижка „Света Богородица“. Възрастен българин обясняваше надълго и нашироко как сълзите на баща му „капали надолу“, щом влязъл в опустошения храм. Дадоха се прогнози за колко години катедралата може да бъде възстановена и кой колко пари дал за тази работа-все теми, които подробно бяха разнищвани цял ден вчера. Подробностите бяха гарнирани с емоции от едната до другата крайност-от това, че по-голяма загуба едва ли има в християнския свят до това, че пожарът ще ни направи по-силни и обединени. Вярно-клишета, ама ни ги пробутаха.     Последваха репортажи за питбулите, прибрани след опит стопаните им да ги пуснат в боеве, за побоя на ученици в столично училище, и за спасени две катерички от дърво. Една от медиите ни върна и към темата за морбилито, което преди месец-два „изгърмя“ сред ромските гета. За безпощадните грабежи, които пратиха държавата на дъното на всички европейските класации-нищо. Нямаше и дума за корупцията, окупирала всички области на държавното управление. Дори намек нямаше  и за  суровите присъди на Десислава Иванчева и Биляна Петрова, смразили от два дни  съзнанието на  хората и цялата юридическа общност. А темата за апартаментите на Цветан Цветанов, Пламен Георгиев-ни дума, ни вопъл, ни стон. Абе, хора, не се ли питате дали от много време някой не се опитва да ни превърне в малоумници?!        ", "date": "2019.04.17", "title": "„Сутрешните блокове“ пълни с катерички рунтавелки, кучета, морбили и още нещо… За корупцията-дръжки!"}
{"url": "http://www.classa.bg/%D1%81%D0%B2%D1%8F%D1%82/item/394644-%D0%B7%D0%B0-%D0%B4%D0%B0-%D0%B8%D0%BC%D0%B0-%E2%80%9D%D0%B2%D0%B5%D0%BB%D0%B8%D0%BA%D0%B0-%D0%B0%D0%BB%D0%B1%D0%B0%D0%BD%D0%B8%D1%8F%E2%80%9D-%D1%81%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B2%D0%B0%D0%B6%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F,-%D0%BA%D0%BE%D0%B8%D1%82%D0%BE-%D0%B4%D0%BE-%D0%B4%D0%BD%D0%B5%D1%81-%D0%BD%D0%B5-%D1%81%D0%B0-%D0%BD%D0%B0%D0%BB%D0%B8%D1%86%D0%B5", "text": "    Господин Панчев, какво представлява \"Велика Албания\"? Реална ли е тя или е по-скоро мит? Ако попитаме който и да е обикновен албанец, той ще отговори, че разбира се, подкрепя идеята за \"Велика Албания\", че тя трябва да бъде осъществена и т.н. Но действителността е съвсем различна. За да се претвори \"Велика Албания\" от теория на практика са необходими няколко важни условия. А те в момента просто не са налице. Да започнем с географията. Ако се обединят всички земи на Балканите, на които живее албанско население, те ще заемат не повече от 50 хиляди км². Това ще бъде и територията на \"Велика Албания\", което е по малко от една десета от територията на Украйна. Дори и по този показател, определението \"велика\" - не е много уместно. Що се отнася до албанското население, днес на териториите, където то живее компактно – Албания, Косово, Северна Македония, Черна гора и някои части на Сърбия - има всичко на всичко не повече от 4,7 милиона етнически албанци. И този брой стремително намалява, най-вече заради емиграцията в Западна Европа. Всяка година емигрират не по малко от 100 хиляди албанци. Албанското оръжие - демографията беше силно през 20-и век. Но вече около 20 години това оръжие губи силата си. Младите албански семейства имат по едно дете. Откъде прииждат най много емигранти? От всички страни. Най много от Албания, заради безвизовия режим с ЕС. На косоварите им е по-трудно, те трябва да имат работна виза. По тази причина в ЕС пребивават нелегално около 35 хиляди косовари. Но ако косоварите получат безвизов режим, след една или две години още 100-200 хиляди албанци ще напуснат Косово. Освен това, албанците са много разделени в религиозно отношение. Сред тях има мюсюлмани, православни, католици, бекташи… Например, 99% от албанците в Македония са мюсюлмани, 95% от тях в Косово са мюсюлмани, а 5% - католици. За голямата част от населението това няма особено значение за взаимоотношенията, тъй като то не е религиозно. Но има и една част от населението – най вече сред мюсюлманите и католиците – което е силно религиозно и при това използва религията за политически цели. Често се наблюдават радикални словесни нападки от страна на радикално настроени католици срещу мюсюлманите. Каква е причината за подобна \"агресивност\" от страна на католиците? Имало е години, когато Албания е била съвсем светска държава. Благодарение на гръцките и католическите училища, православните, католиците и бекташите са съставлявали интелектуалния елит на страната и са успели да сведат до минимум мюсюлманското влияние. Това е била причината за проислямските въстания в Албания в 1913-1914 г. Но е имало и прокатолически въстания. През 20-те години на ХХ век в Северна Албания избухнали просръбски бунтове. Сърбите плащали на католиците, за да възстават против мюсюлманското правителство. Разбира се, сега \"за пред хората\" албанците се стараят да демонстрират единство, казват: \"Ние сме братя, ние сме единни\". Но в действителност съвсем не е така. Ето един пример: в съседния до моя кабинет има енциклопедия на Косово. Някъде преди 3-4 години ме посетиха журналисти от Албания и когато видяха тази енциклопедия, казаха: \"Махнете тези книги за Косово. Какво правят тук книги на тези ислямисти?\"  Освен това, Албания не е силна икономически, за да осъществи самостоятелно проекта \"Велика Албания\". Албания има не лоши ресурси: хром, нефт, макар и с недобро качество, но това не е достатъчно. Освен това, хромовите мини се държат от руски компании. С една дума, албанците нямат нито демографски, нито икономически потенциал, нито единство, за да претворят идеята за \"Велика Албания\" в живота. А какво е положението с албанците в Черна гора? В Черна гора има 30 хиляди албанци, които съставляват 5% от населението, и техният брой не се увеличава. От тях 22 хиляди са мюсюлмани, 8 хиляди - католици. Албанците владеят там две общини: Улцин и Тузи. Албанците в Черна гора са важен фактор, откакто страната си извоюва независимост с помощта на бошняците и албанците-мюсюлмани. Заедно с черногорските националисти те успяха да се преборят със сръбските националисти, които се обявиха за оставането във федерация със Сърбия. В албанските среди се говори, че американците ще помогнат на албанците да се обединят и да създадат нещо като \"Велика Албания\". Какви може да са основанията за подобни надежди? За това има две причини. Първата е, че САЩ освободиха Косово и фактически са негов покровител. А втората може да се разбере от изразеното пред мен съждение на един албанец: \"Албанците винаги са с най-силния. Ние сме били с османлиите, със Съветския съюз, а сега сме със САЩ. Смятат ни за евроатлантици, демократи, а всъщност ние просто сме с най-силните\". Само че, това съждение показва наивно отношение към нещата, защото албанците не могат да предложат нищо на американците. Освен преданост. Но нищо повече. Дори Сърбия в някаква степен е по-важна държава за САЩ от Албания. Освен това, американците не могат да подкрепят \"Велика Албания\", защото това автоматично би означавало влошаване на отношенията с Гърция. Въпреки че мнозинството албанци са проамерикански настроени, техните икономически интереси са свързани със Западна Европа: за да спечелят пари те заминават за Италия, Германия, Швейцария. Същевременно Турция има голямо влияние в албанските общности, главно по религиозна и икономическа линия. Това се усеща особено в Косово и Северна Македония, където Турция присъства във всички области на живота: от търговията и финансовия сектор, до поддръжката на джамии и стипендиите за младежите. Например, половината банки в Косово (4 от 8-те) са с турски капитал. Всички тези фактори никак не допринасят за обединението на албанците. Колко вярно е, че сегашното ръководство в Тирана и Прищина лелеят за идеята за създаване на \"Велика Албания\"? Естествено, и в Албания, и в Косово ще използват тази тема, за да си осигурят по-голяма подкрепа сред населението. Известно е, че в днешно време се работи за сближаване, премахват се митническите прегради, осъществяват се различни културни и образователни проекти, често се повтаря: \"ще се обединим, ние сме братя\"… Но въпреки това, нещата не стават бързо. И в това няма нищо чудно, защото албанските и косовските албанци са различни по манталитет, в начина на мислене си и по исторически причини. Някои казват, че признаването на независимостта на  Косово ще последва неговото обединение с Албания… Подобна перспектива е твърде далечна. За да се случи такова обединение трябва да стане някаква радикална промяна в системата на международните отношения в Европа. Освен това, косовските елити едва ли ще поискат да са подчинени на Тирана и да се лишат от цялата власт, която сега имат. Някои смятат, че ако  Македония не получи перспектива за евроинтеграция, в страната може да се засили албанския национализъм, което ще доведе до отделянето на територията населена с албанци и нейното присъединяване към Албания… Това едва ли е възможно по няколко причини. На първо място - демографският фактор. Засега албанците имат по-висока раждаемост от македонците, но емиграцията от албанска страна е толкова висока, че уравновесява този фактор. От 5 години в Македония се отбелязва тенденция към изтичане на населението от страната, в резултат на което днес то е намаляло с около 100 хиляди души, 70 хиляди от тях – албанци. Заради емиграцията броят на албанските ученици в македонските училища намалява с  40-60%. На второ място е изравняването на политическите права на албанците и македонците, както и повишаването на икономическото ниво. В албанските общини днес постъпват по-големи държавни инвестиции, много албанци заемат административни длъжности. По тези причини, засега албанците в Македония нямат основателни  аргументи нито за отделяне, нито за оправдание на подобна стъпка пред международната общност. В момента те не биха могли да кажат, че правата им се нарушават, че живеят лошо и тем подобни, за да се опитат с радикални средства да постигнат автономия, федерализация или отцепване. Това означава също, че е малко вероятно в Македония да дойдат на власт крайни елементи, които ще настояват за повече права за албанците , а камо ли за отделяне. Оказва се, че \"Велика Албания\" е повече мит,  отколкото  реалност… Тя не може да бъде реализирана. Сами по себе си албанците не са достатъчно силни, а също така никоя голяма сила не би ги подкрепила за това. Освен това, съседите на Албания просто няма да го позволят: Гърция, Северна Македония, Сърбия, Черна гора, които даже поотделно са по-силни от албанците. Особено гърците и сърбите. Единственото, което Албания може да направи, е да заиграва с Турция. Турците се опитват да разположат там военно-въздушна база, военно-морска база. Но това би означавало сериозно влошаване на  отношенията със Западна Европа. А и самите проевропейски сили в Албания няма да позволят това. Кой има полза да повдига темата \"албанската заплаха\"? Тази карта се разиграва активно от сърбите и руснаците. Техните интереси са ясни: да измислят заплахи и да запазят сърбите и македонците в зоната на тяхното влияние: \"Велика Албания\" вече почти съществува, тя се подкрепя от САЩ, те искат да ви ръководят, да ви потискат и т.н.\"… Между другото, от това много добре се възползва Турция. Конфликтът между православието и исляма радикализира настроенията там и дава повече възможности за външно влияние върху ситуацията. Турците в Северна Македония имат и партии, и медии, и изследователски центрове и банки. Същевременно за Турция е важно съхраняването на Македония като противовес на Гърция. Турските ръководители – и Давутоглу, и Ердоган – подкрепят Македония. Възможно ли е радикализацията на настроенията да доведе до въоръжен сблъсък на етническа основа с участието на албанците? Това е малко вероятно, защото: Първо - като член на НАТО, Албания няма да може да подкрепя албанците. Второ - ако става дума за македонците, те имат надмощие над албанците, което показаха събитията от 2001 година, и те ще получат голяма подкрепа от Гърция и Сърбия. Макар че, от друга страна, според мен, опасността там идва от радикалния ислям. Затова: Първо - много албанци от Косово, Албания и Македония заминаха заедно с жените си и децата си за Сирия и Ирак. Много от тях се върнаха, много попаднаха там в затвора. Второ - в Албания и изобщо сред албанците, които все още са най-традиционното общество на Балканите, предстои да се случи това, което стана в цяла Европа (при албанците процесите винаги протичат бавно: и възраждането, и националното пробуждане и т.н.). Имам предвид увеличаването на консервативните, националистически сили в Европа, които се обявяват против неолиберализма, в защита на традиционните ценности, християнството –  това за което говори Орбан, за което говорят в Полша. Там предстои консервативна, традиционна националистическа реакция, която ще използва религията за идеологическа основа. От една страна, това ще породи опасност от разделение между албанците на мюсюлмани, православни и католици, а от друга - ще спомогне за увеличаване на ролята на исляма в обществото. Според мен, това е неизбежно. Коя албанска общност ще бъде най-засегната от това? Всички албанци. Бих казал дори, че Албания ще бъде засегната по-малко, тъй като тя е най-светската страна в албанския свят. Албанското население в Македонии и в Косово е по-религиозно, и по- традиционно настроено, и освен това, има повече връзки с Турция. Затова смятам, че в резултат на всичко това ролята на исляма ще нарастне, което на свой ред ще увеличи напрежението сред албанското общество на религиозна основа. Разговарял съм с религиозни лидери на християните в Косово и те очакват такова развитие на ситуацията. С други думи, радикалният ислям е по-голяма заплаха от албанския национализъм. В действителност, радикалните ислямисти сред албанците не са никак малко и според мен, това е реална заплаха за Балканите в следващите 10 и повече години.   Игор Федик, “In Focus. The Balkans-Black Sea    ", "date": "2019.04.17", "title": "За да има ”Велика Албания” са необходими няколко важни условия, които до днес не са налице"}
{"url": "http://www.classa.bg/%D1%81%D0%B2%D1%8F%D1%82/item/394645-%D0%BC%D0%BE%D0%B3%D0%B5%D1%80%D0%B8%D0%BD%D0%B8-%D0%B5%D1%81-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%B4-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F", "text": "Тя призова страните от ЕС да пратят отново военни кораби в Средиземно море, за да позволят на европейската операция \"София\" да изпълнява мисията си, насочена срещу трафика на оръжия и на петрол в Либия Европейският съюз отказва да признае суверенитета на Израел върху Голанските възвишения и смята за опасно желанието да се променят границите насилствено. Тази позиция изрази дипломат номер едно на ЕС Федерика Могерини по време на дебат с евродепутатите, провел се през последната пленарна сесия на Европарламента в Страсбург преди европейските избори, предаде Франс прес.  ЕС не признава суверенитета на Израел върху окупираните територии и тази позиция, повтаряна много пъти, се прилага и за Голанското плато\", анексирано през 1967 г. от еврейската държава.  \"Променянето на границите насилствено е опасна идея. Международните норми трябва да бъдат спазени\", подчерта Могерини.  Тя призова страните от ЕС да пратят отново военни кораби в Средиземно море, за да позволят на европейската операция \"София\" да изпълнява мисията си, насочена срещу трафика на оръжия и на петрол в Либия. Върховният представител на Европейския съюз по външните въпроси и политиката за сигурност Федерика Могерини отново призова страните-членки на Общността да възобновят мисията „София“ в Средиземно море. „Тя е ефективно средство за възпиране на контрабандистите“, цитира германският национален ежедневник Die Zeit думите, които италианският дипломат изрече пред Европейския парламент в Страсбург, предаде агенция „Фокус“. Освен това ЕС трябва да се бори с контрабандата на оръжие и петрол в Либия, допълни ръководителят на Европейската служба за външна дейност. „Винаги съм казвал, че корабите трябва да останат в международни води“, подчерта Могерини, като изрази надежди, че страните от ЕС ще преразгледат решението си за „София“. Мисията помогна да се намали броят на бежанците, идващи в Европа с повече от 80%. От стартирането й през 2015 г. 45 000 души са били спасени, а около 150 други са били арестувани, припомни италианският дипломат. Могерини предупреди, че конфликтът в Либия може да продължи дълго време поради незаконни доставки на оръжие в страната. Силите на генерал Халифа Хафтар започнаха офанзива срещу Триполи преди две седмици с цел установяване на контрол над столицата на северноафриканската страна. От редакцията припомнят, че ЕС прекрати мисията „София“ през март тази година.    ", "date": "2019.04.17", "title": "Могерини: ЕС отказва да признае суверенитета на Израел над Голанските възвишения"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/394647-%D0%BF%D1%80%D0%B5%D1%81%D0%B0%D1%82%D0%B0-%D1%81%D0%B5-%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0-%D0%BE%D1%82-%D0%BF%D1%80%D0%B5%D1%81%D0%B0%D1%82%D0%B0", "text": "Катедралата в Нотр Дам в Париж е като пресата. Останаха основите, а това са стандартите на журналистическата професия. Тази метафора направи г-н Кристоф Льоклер - член на Групата на \"мъдреците\" по медийните въпроси към Европейската комисия, по време на медийно събитие в Клуб \"Журналист\" на СБЖ. \"Стените на катедралата - това сме ние, журналистите. Липсва покривната част - това са добрите закони\", продължи Льоклер.   Френският гост определи като най-големи заплахи пред медите днес правителствата и политическите сили, медийните собствениците - олигарси и ограничените финансови ресурси, които могат да генерират медиите, за да се самоиздържат. Все пак Льоклер даде позитивен пример, като определи собствениците на вестниците \"Льо Монд\" и \"Фигаро\" за добродетелни олигарси, които уважават журналистическата професия и добави в тона на встъпителната си метафора: \"Във Франция, за медиите, има покрив\".   Френският медиен експерт и създател на платформата \"Еuractiv\" бе придружаван от българския журналист Георги Готев. Льоклер създава авторитетния си сайт преди 20 години. Сега идва за първи път в България, а във фокуса на посещението му е темата за свободата на медиите. Признава, че за него по-важно е да слуша, отколкото да говори. Обясни, че на европейско ниво все още вървят преговорите по новата директива за авторското право. И оптимистично отбеляза, че в Германия журналистическите синдикати са по-ефективни и влиятелни от акционерите в медиите.   По думите му еврофондовете са инструмент за развитието и независимостта на медийните системи, но средствата по програма \"Медии\" отиват основно за субсидиране на филмовата индустрия. Отстоява тезата си, че за да се подобри медийната екосистема е необходимо използването на ресурса на оперативна програма \"Конкурентоспособност\" на ЕС.   Кристоф Льоклер е на мнение, че транснационалните медии са по-независими от националните. Френският гост обяви, че е в ход е инициатива да бъде определен еврокомисар по демокрацията в новия дигитален век, медиите и цифровите платформи. \"Трябва да спасим медиите. Това е важно за демокрацията! Нека да има Главна дирекция \"Демокрация\" в ЕС, която да работи тясно с европейските комисари по конкуренция, правосъдие и фундаменталните свободи\", каза Льоклер.   Даде пример с Франция, където първоначалното намерение на президента Макрон - да има закон за фалшивите новини, който е бил бурно критикуван от медии и журналисти като намерение, сходно с химерата да бъде създадена министерство на истината, е бил преосмислен в крайна сметка и трансформиран в закон за борба с дезинформацията. Нормативната уредба е ситуирана в хипотезата на предизборна ситуация. Разпоредбите му дават право на френските съдии да отнемат лиценз на медии - собственост или под влиянието на чужди правителства, а така също делегират правомощия на магистратите да отсъждат по отношение на достоверността на информацията.   Льклер ясно подчерта, че е нужна нова концепция за регулацията на онлайн платформите, доколкото в сферата на традиционните медии механизмите са ясно очертани и от тези модели биха могли да бъдат взаимствани основните модели и принципи. Заяви, че ролята на журналистическите синдикални организации е водеща и важна, особено, когато за значими каузи и права си струва да се водят битки и стачки.     Председателят на УС на СБЖ запозна основателят на \"Еuractiv\" с отвореното писмо на най-голямата професионално-творческа журналистическа организация у нас до президента Румен Радев, до председателя на НС Цвета Караянчева и до премиера Борисов относно подготовката на тъмно на нов закон за медиите и изолирането на Съюза на българските журналисти от процеса. Текстът на декларацията може да бъде видян тук - https://www.sbj-bg.eu/index.php?t=42469.   Кристоф Льоклер определи мястото на страната му в класацията на \"Репортери без граници\" като обезпокоително за държавата, създала Декларацията за правата на човека.   ***   Коментар на автора:   Корпоративната журналистика, цензурата и автоцензурата, влиянието на капитала над редакционната независимост и съдържанието са част от съвременните бичове на медийната среда не само у нас. Често под флага на непримиримата битка с \"Фалшивите новини\" елитите повеждат кръстоносен поход срещу своите опоненти. Разпределението на средства по линия на европейските фондове; квотите на субсидиите; процентите от държавните бюджети, отделяни за издръжка на обществените медии на практика се превръщат в реално действащ ефективен инструмент за политическо и властово влияние, за подчинение и натиск върху медии, собственици и главни редактори. Стремежът - регулацията в сферата на традиционните медии да бъде наложена като профилактична мярка против дезинформацията в свободното интернет пространство, не само плаши и буди съмнения за отварянето на вратата на мракобесието и директна саморазправа с инакомислещите и/или опонентите, но създава реални предпоставки за ограничаване на свободата на словото.   Желанието да бъде онлайн съдник на истината у нас лансира публично член на регулатора на електронните медии. Не зная дали точно този орган е призван да бъде пазителят на професионалните и етични журналистически стандарти? Все пак трябва да отчитаме факта, че независимостта на членовете му са функция и директно следствие от политическите квоти при избирането им. С какви задачи и поръчки, като част от нормативно вменени правомощия и функции от законодателя, би бил натоварен бъдещият онлайн регулатор? Тук най-силният дисонанс се поражда от философията и идеята да бъде лимитирано безграничното интернет пространство, като територия на свобода на словото и алтернатива на традиционните медии. Да, матрицата породи и рискове, но и гарантира новите свободи. Там, където гласовете на телевизии и радиа бяха запушвани от режими или истината бе арестувана, именно глобалната мрежа и социалните медии бяха живия канал за информация. Уволнявани журналисти публикуват свободно в интернет своите разследвания или цензурирани материали. Явно, тази гласност и шир трябва да бъде заключена. Като Асанж?   В публичното пространство излезе информацията, че се готви нов медиен закон. Но, защо това става тихо, скришно, на тъмно, някъде по кабинетите. Дори координирано - от офиси на Министерството на културата... Принципалът ?! Ползвани били най-големите медийни експерти, но целият процес върви прекалено дискретно, сякаш тайно, задкулисно. Като онези анонимни оценители, които попълват анкетните карти на \"Репортери без граници\" ...   Законодателните инициативи в защита на журналистическата професия, които предлага СБЖ, не се случват. Предложенията не бяха разгледани от народните представители, не влязоха на обсъждане. Бяха замразени! Нищо, че бяха връчени лично на шефа на ресорната парламентарна комисия преди три години. За сметка на това, по отношение на други медийни законодателни поръчки, се бърза, дори прибързва. И даже спекулативно се манифестира. Но, като че винаги под диктовка и в угода някому. Поне това е чувството, което остава докато наблюдаваме процесите, задаваме (си) въпроси и настояваме за отговори.   Накъде ще вървим - зависи от нас. Защото степента на зрелост на гражданското общество, на нас самите - като граждани и хора, отстояващи правата, каузите и принципите за по-доброто ни утре, се съотнасят правопропорционално към зрелостта и силата на медиите.   Свободата на словото и на пресата са част от най-голямата свобода - ДЕМОКРАЦИЯТА. А тя зависи от нашите избори. Свободата зависи от нас!    ", "date": "2019.04.17", "title": "ПРЕСАТА СЕ ИНТЕРЕСУВА ОТ ... ПРЕСАТА"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394638-%D0%B5%D0%B2%D1%80%D0%BE%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B1%D1%81%D0%BF-%D0%BE%D1%82%D0%BA%D0%B0%D0%B7%D1%8A%D1%82-%D0%BE%D1%82-%D0%B4%D0%B8%D0%B0%D0%BB%D0%BE%D0%B3-%D0%BD%D0%B5%D0%B8%D0%B7%D0%BC%D0%B5%D0%BD%D0%BD%D0%BE-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0", "text": "Ще се абстрахирам от жарките емоции, нажежените страсти и скандалните викове, защото автентичните политически разговори се нуждаят от хладен разум и постоянно премисляне. Но е факт, че  след неделния пленум БСП излезе изключително разделена, изтощена.  Не партия в предизборна кондиция, а формация в политическа депресия. А целта на занятието беше съвсем друга. В ситуация на безпрецедентни медийни скандали и корупционни афери, левицата трябваше да използва реденето на своята листа като адреналин, дори като допинг. Вместо това станахме свидетели на 11-часово мъчение, нещо като политическа инквизиция на всички участници в тази вакханалия.     Ще се постарая да бъда обективен. Когато се води битка, никога виновникът не е само един и всички забъркани страни имат своето късче от отговорността. Но в крайна сметка един-единствен човек е отговорен най-много, защото в него са лостовете, в него е политическото влияние, в него са основните инструменти за решение. И този човек е Корнелия Нинова. Тя е виновник номер 1 за драмите, които протекоха в БСП и които изплуваха като мътна пяна в медиите. Нинова можеше да ги пресече в зародиш, можеше да спести на социалистите гледките на това кръвопролитие, но тя, подобно на пиян генерал, реши, че всички трябва да участват в лудостта заедно с нея. Още на предишния пленум БСП можеше да изреже като тумор потенциалния конфликт. За целта, при избора на водач на листата и с такъв внушителен резултат 95:75 гласа, можеше да бъдат гласувани Елена Йончева и Сергей Станишев като №1 и №2 в листата и всичко, което протече в неделя, просто нямаше да го има. Предложението за мир беше на масата, но Нинова, опиянена от власт и медийни ореоли, реши да го хвърли в кошчето за боклук. Така битката от индивидуална и личностна прерасна в идеен сблъсък, който тепърва ще се разраства като буря в партията. Защото отказът от диалог неизменно се превръща във война. Нинова отказа да разговаря, отказа да печели партията на своя страна, а вместо това реши, че всички ще я последват безропотно и без съпротива. Точно това нямаше как да се случи! Ето защо  пленумът в неделя беше шамар за нея! Шамар, от който боли!  От който горчи!  Шамар, който подсказва, че битката за БСП предстои!!! Нинова се опита да погази всички правила на демокрацията  , когато застана пред пленума. Пред очите ни беше представена  една листа, направена незнайно как и сътворена неизвестно в коя лаборатория. Това беше листа на всеки друг, но не и на БСП! И в нея името на Станишев отсъстваше напълно. Има някои неща, които са недопустими. Президентът на ПЕС е от БСП, а БСП се държи така, все едно се срамува от него. Това е политическа подлост! Корнелия Нинова очевидно има  проблем с миналото , но той не се решава с апаратни хватки и техники. Станишев е незаобиколим фактор в БСП и това стана ясно дори от самото гласуване. Опитите да бъде финтиран, отстранен, смазан и разнищен избухнаха в лицата на тези, които ги изпробваха. Тактиката „Нинова“ винаги е била  да разделя хората, да ги настройва един срещу друг, да пуска интриги и манипулации , но проблемът с нея е, че тя бързо се изчерпва. И така на пленума срещу Нинова се изправи  мощна и обединена група, която в крайна сметка надделя! И това е  идейна битка  –  битка за нормалност, смислена политика и автентично връщане на властта в партията в ръцете на колективно ръководство.  Тук няма конспирация и подлост! Това беше идейна коалиция, която настояваше БСП да се съобразява с реалностите, да не натиква произволно хора в миши дупки, да не води битка с призраци и да има куража за политика с открито лице. БСП не може да се отнася с хората като с парцали, като с някакви неодушевени предмети. И няма нужда постоянно да си внасяме сила отвън и да твърдим, че собствените ни членове не са достатъчно популярни. Това разбиране за партията я направи лесна жертва на всякакви политически хищници и гости дошли откъде ли не. В крайна сметка –  партийното надделя! Показа, че е живо! Че е мощно! Заради това, ако беше истински лидер, Нинова още в неделя  трябваше да си подаде оставката , защото  тя беше тотално бламирана от Националния съвет, нейната политическа линия претърпя корабокрушение! Вместо това чухме думите й, че  тя вече не носи отговорност!? Очевидно е, че не носи, защото  отговорността след загубен идеен двубой винаги води към политическото гробище! След нейната загуба, БСП сега отива към изборите обезсилена, в лоша кондиция и драматично разделена. И тя, пак ще повторя, е  виновник номер 1!  До утре можем да се замерваме с мнения, но  ако лидерът откаже да носи отговорност , то тогава той се превръща просто в  редник-самозванец. Представяте ли си някога генерал, по време на битка, да каже, че не носи отговорност!? Военен началник да обяви, че отива на курорт, докато войниците са му в окопите!? В крайна сметка,  точно тази фраза на Нинова говори за нейното поражение по-ясно от всичко останало!  Заради това единственият човек, на когото лидерката трябва да се сърди, е самата тя. Позата на обидена може да мине в някой сапунен сериал, но тук тя е пълно фиаско. Нинова по плашещ начин не прецени адекватно своите сили в партията, а това е лош знак за преценките й за политическата ситуация у нас изобщо! Идеите на една партия не можеш да ги натикаш в килера или да ги закопаеш в мазето. Валсът около безпринципни каузи може да носи медийни точки, но никога не се връща като сериозна подкрепа. И днес заради това БСП е в подобно състояние. Защото партията се изолира от действителността, заживя в един медиен балон, в пясъчен замък и от това полученият шамар е само още по-болезнен. Очевидно е какво ще се случи оттук-нататък. Нинова трябва да бъде изметена от лидерския пост веднага след изборите и да започне процес по възстановяване на БСП в нейния автентичен вид! Партията беше  деформирана, трансформирана и обезобразена , но се видя, че нейният  политически имунитет  все още работи. Независимо какъв ще е резултатът от изборите. Нинова е болното минало, победеният лидер, сразената вождица, поразената библейска ламя! БСП даде сигнал за процес на реконструкция на лявото, на смислено разбиране за политиката, на здравия разум и обмислената стратегия! И той ще протича напук на Нинова и на нейното его, както и напук на цялата кохорта от държачи на папките й.     Тази партия не е на Нинова! Тя е на всички нас и ние заслужаваме да я превърнем в една нормална, демократична и с истинско колективно ръководство партия, а да не бъде вождистка партия от Борисов тип! В името на лявото и на България, и напук на едно огромно его, затиснало като канара артериите на БСП.", "date": "2019.04.17", "title": "Евролистата на БСП - отказът от диалог неизменно се превръща във война!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394639-%D0%BA%D0%B0%D0%BA%D0%B2%D0%BE-%D1%80%D0%B0%D0%B1%D0%BE%D1%82%D1%8F%D1%82-%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%B8%D1%82%D0%B5-%D0%BE%D1%80%D0%B3%D0%B0%D0%BD%D0%B8", "text": "Скандал, изместване на фокуса, замазване: така се развиват нещата в България. Затова хората не вярват, че институциите си вършат работата. Видяхме го при Апартаментгейт и при много други случаи.        Скандалът с апартаментите на хора от властта е в етап на усилено замазване. Първоначалните разкрития (които, всъщност, са резултат от сравняване и анализ на достъпни за всеки публични данни), бяха заляти и изместени с поток от всякакви други \"сигнали\". А пък обявените най-напред (след известно умуване) проверки на тези разкрития, бяха пометени и затрупани с лавина от подобни съобщения за други \"съмнителни случаи\". Накрая - проверяват \"куцо и сакато\" за \"щяло и нещяло\". Всъщност, не е ясно дали въобще някой проверява някого. Но така или иначе в парламата публиката трябва да остане с впечатлението, че в тази държава всеки имот е съмнителен и всички са \"една стока\". \"Да оставим органите да си свършат работата\" Какво ще излезе от проверките ще видим - обикновено те се проточват, докато всички забравят за тях. През това време обаче (а и винаги в подобни ситуации) най-често чуваната фраза е: \"Да оставим компетентните органи (на спокойствие) да си свършат работата\". Както каза самият премиер, \"ние сме правова държава и оставям проверките да дадат отговори на въпросите\", защото \"и у нас, и по света, надзорните агенции работят в независимост\".   Абсолютно правилно. Точно така се прави в демокрациите - те са си създали и отгледали институции, на които може да се вярва и да се разчита, че ще си свършат работата като въведат ред и поставят всичко и всекиго на мястото му. Нашият случай обаче не е такъв. В България такива институции няма. Или по-скоро - има, но, както е показал опитът, на тях нито може да се вярва, нито да се разчита, че ще си свършат работата. Защото в България \"компетентните органи\" или не са достатъчно компетентни, или \"работата\" им е друга. Ако сега, например, попитате десет души какво ще излезе от тези проверки, девет от тях ще отговорят, че всичко ще се окаже законно и \"компетентните органи\" няма да открият нищо - нито разминаване между доходи и разходи, нито данъчни нарушения, нито конфликт на интереси. Още по-малко - пране на пари или търговия с влияние. А дори и да открият \"нещо\", поне за някого, мнозинството пак няма да повярва. И ще продължи да се съмнява, че някого са покрили, а другиго са натопили. Защото проверяващи и проверявани са свързани и зависими едни от други. Проверяващите се проверяват взаимно - например, антикорупционната комисия проверява министъра на финансите, а после подчинените на министъра проверяват шефа на комисията. Някои пък въобще си нямат кой да ги провери и трябва да проверяват сами себе си. Какво можем да очакваме Какво, например, може да се очаква от проверките на споменатата специализирана антикорупционна комисия? В случая съмнението даже е свързано не толкова с факта, че самите ѝ шефове блеснаха в главни роли в имотния скандал, оплетени в тераси и други обстоятелства, които подлежат на проверка (от кого?). Основният проблем е, че именно тази комисия е \"компетентният орган\", който би трябвало (защото е създаден точно с тази цел и точно това му е \"работата\") да направи разкритията, от които тръгна целият скандал. Вместо някакви медии и неправителствени организации да се ровят в събираните от самия него данни. Но не е направил нищо подобно. Назначен и снабден с огромни правомощия от политиците, които трябва да проверява, този орган е достоен продължител на \"делото\" на своя  първообраз - \"независимата\" комисия, чийто председател си беше записвал в едно тефтерче по чие нареждане (ИФ, ЦЦ, ББ, ДП) кого трябва \"да удари\" и кого \"да оправи\". Така сега и новият орган \"удря\" едни и \"оправя\" други. А може дори и спрямо един и същ човек да прави ту едното, ту другото, според това кога какво се налага. В автентичния си вид, всъщност, тази схема действа в прокуратурата. Най-красноречивите примери за това са няколкото проверки и разследвания срещу премиера и няколкото дела срещу неговия партиен заместник (с апартаментите), които започваха, спираха и се възобновяваха паралелно с тяхното качване и слизане от властта. Затова сега толкова важно за всички е да се намери достоен наследник на отиващия си главен прокурор (а на него да му се намери достойна работа). Какво може да се очаква от данъчните  Те, както се оказа, могат системно да не забелязват купените в пъти под пазарните цени имоти на едни. И същевременно да преследват друг, като оценяват имота му в пъти над реално платеното за него. Така малка дървена постройка с ламаринен покрив край морето може да се окаже три пъти по-скъпа от огромен луксозен апартамент с личен асансьор в престижен квартал на София. За ДНСК (\"независимият\" национален строителен контрол) пък се оказа, че една и съща сграда може да е едновременно законна и незаконна. Довчера един строеж можеше да продължи понеже строителното му разрешение беше валидно. На другия ден изведнъж (след среща при премиера) разрешението стана невалидно и строежът трябва \"окончателно\" да спре. В някой трети ден може да се окаже обратното. Човек остава с впечатлението, че ДНСК ту преследва, ту завежда незаконното строителство.     Още няколко примера   Ето и примери, които не са свързани с актуалния строително-имотен сюжет. При напълно идентични условия т.нар. Комисия за защита на конкуренцията (КЗК) може първо да забрани, а след това да разреши придобиването на една компания - според това кой е купувачът. В друг случай пък може първо да разреши на един купувач да придобие една фирма, а после (при абсолютно същите условия) да си промени мнението и да му забрани. Като всеки път си измисля някакви смехотворни аргументи. Изводът е, че комисията не защитава нормалната конкуренция (което ѝ е работата), а я убива. За да защити частните интереси на едни от конкуренцията на други. И накрая - забележителният пример на министъра на околната среда (последният му \"подвиг\" е проектозакон за намаляване на Натура 2000). Той се държи сякаш работата му е не опазването на природата, а унищожаването ѝ. Все едно е министър на строителството. В битката за съхраняване на дюните, горите, защитените територии и природните местообитания той решително е на страната на инвеститорите, лифтовете, хотелите и бетона. Колкото повече проверки, толкова по-малко доверие Заради всичко това замазването на скандала с апартаментите няма да е никак лесно. Залъгването с купищата проверки няма да мине. Даже - колкото повече проверки, толкова по-малко доверие. Няма да помогне и дежурната фраза \"Да оставим компетентните органи да си свършат работата\". Да ги оставим, но всички знаят, че те работят друго. И работата им е малко \"пунта мара\", казано на \"преводния език\" на премиера.    ", "date": "2019.04.17", "title": "Какво работят \"компетентните\" органи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394640-%D1%84%D0%B8%D1%80%D0%BC%D0%B0-%E2%80%9C%D1%82%D1%80%D0%B5%D0%B9%D1%81%E2%80%9D-%D1%89%D0%B5-%D1%80%D0%B5%D1%81%D1%82%D0%B0%D0%B2%D1%80%D0%B8%D1%80%D0%B0-%D0%BF%D0%B0%D1%80%D0%B8%D0%B6%D0%BA%D0%B0%D1%82%D0%B0-%E2%80%9C%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0%E2%80%9D", "text": "Париж, 16 април 2026 г. Превод от френски из бъдещ брой на “Фигаро”.     Париж е във възторг от българския ремонт на катедралата. Забележителните фирми “Джи Пи Груп”, “Артекс” и “Трейс”, както и експертната помощ на Вежди Рашидов и Боил Банов превърнаха обгорелите руини на някогашния готически храм в забележителен мол. Особена радост предизвиква червената ограничителна линия между останките от старите камъни и чисто новия итонг, въведена по български образец, зает от Ларгото в София.  Не по-малко очарователен е фактът, че ремонтът на катедралата продължава вече десет години от 2016 насам. Главният инженер на ремонта и доживотен кмет на българската столица г-жа Йорданка Фандъкова обяснява, че към девизите на побратимените градове (“Клати се, но не потъва” и “Расте, но не старее”) трябва да се добави девизът на нейния работен подход: “Хубаво е, но не е готово”. Бързата работа е срам за майстора, а като съдим по цигарките, кафенцата и подпирането (някои му казват подPRане) на лопати, българските фирми наистина са изключителни майстори.    Екипът зад реставрацията на парижката катедрала си служи с чисто нови методи, които накараха един немски археолог и двама италиански медиевисти да получат сърцебиене – най-вероятно от щастливо вълнение. Редовните консултации със специалиста по пожарите, пловдивския кмет Тотев и с група експерти, известна като “Клошарите”, водят до известни опасения, че българската бригада в сърцето на Париж е разбрала проекта по особен начин и се кани да използва слама, катран и други леснозапалими материали за финалния вид на възстановената сграда. Добре, че самият Борисов е пожарникар, така че върховният надзор над този паметник на културата несъмнено ще бъде в безопасност.    Като стана дума за паметници на културата, специалистите Рашидов (чиито творби и до днес са на почетно място в лувърските мазета) и Банов изтъкнаха, че ремонтът излиза скъпо на парижани и препоръчаха като оздравителна мярка изваждането на Лувъра, Триумфалната арка, Сент Шапел, Сакре Кьор и Айфеловата кула от списъка на защитените обекти. Планът им препоръчва обновяването на катедралата да се финансира с превръщането на бившия кралски дворец и настоящ музей в почасов хотел, а Айфеловата кула да се продаде за скрап. Триумфалната арка ще бъде изпратена в музей на империализма, а на нейно място вероятно ще бъдат издигнати евтино купените от Полша комунистически паметници. Както казахме, парижани са във възторг.     Из коментарите под поста:      ", "date": "2019.04.17", "title": "Фирма “Трейс” ще реставрира парижката “Света Богородица”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394641-%D0%BF%D1%80%D0%BE%D0%BB%D1%8F%D1%82%D0%B0%D1%82%D0%B0-%D0%BA%D1%80%D1%8A%D0%B2-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B8-%D0%BE%D1%82-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B3%D0%BE-%D0%B5-%D0%BD%D1%8F%D0%BC%D0%B0%D0%BB%D0%BE-%D0%BC%D0%B5%D1%82%D0%B0%D0%BC%D0%BE%D1%80%D1%84%D0%BE%D0%B7%D0%B0%D1%82%D0%B0-%E2%80%9E%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE", "text": "А пък ако „робство“ им се стори научно неиздържано, им предлагам думата „ГЕНОЦИД“. В интернет могат да намерят съответната конвенция на ООН и да се запознаят с понятието.           , казва културният антрополог Харалан Александров в свое интервю за „Дойче Веле“ на 15 април 2019 г.   Този научно-публицистичен бисер циркулира от вчера в мрежата. Не че е нещо ново. Тази манджа ни я сервират периодично – порядъчно пресъхнала и претоплена в микровълнова печка, без никакви адитиви или подправки, но с етикет „Здрава храна“ (био). Както мнозина други, коментирах с полагащата се доза пренебрежение. Да отмина тотално, не можех заради прадядо ми, войводата от Преображенското въстание Стоян Камилски, заради прадядо ми Димитър, загинал в Балканската война, заради други мои предшественици – тракийски бежанци. Заради всички, проливали кръвта си и дали живота си за освобождението на България от онова, което го е нямало – от метафората „турско робство“.     Посъветван бях да си „оправя понятията“ и да „преспя“, преди да коментирам. Препращаха ме вероятно към понятийния апарат от статията:      Сега внимание, идва кулминацията:   Следва фактологична обосновка във вид на забавна семейна легенда. Но аз на професионалните „опиниънмейкъри“, които с толкова ментални усилия изкарват насъщния, не им се дразня особено. Съвсем не е лесно да завъртиш така нещата, че от „Под игото“ да стигнеш до:  . Списъка, който публикувам по-долу (дълъг е, но не изчерпателен), те няма да погледнат. Дано скришом го прегледат на лягане под завивката онези другите – поспаланковците. Там ще намерят и отвеждане в робство, и отвличания, и изнасилвания, и потурчвания, и кланета, и много други прояви на респект към правата и свободите на раята. А пък ако „робство“ им се стори научно неиздържано, им предлагам думата „ГЕНОЦИД“. В интернет могат да намерят съответната конвенция на ООН и да се запознаят с понятието.   В 1344 – 1421 г.  турците поробват българските земи като извършват кланета и опустошения в невиждан мащаб довели до пълно обезлюдяване на цели райони. Исая Серски пише за това:    В 1352 г.  турски нашественици извършват масови кланета в Айтос, Ямбол и Пловдив   В 1359 – 1364  турски нашественици извършват масови кланета в Стара Загора, Пловдив и Сливен. Тогава е избито и отвлечено в робство цялото население на градовете Венец и Сотирград и те престават да съществуват.   В 1372  турците избиват и отвличат в робство цялото население на Бактун и града престава да съществува.   На 17 юли 1393 г . Баязид превзема Велико Търново и извършва масово клане на населението. След няколко дена в една от църквите са събрани и изклани още 110 оцелели търновски първенци.   В 1598 г.  турците извършват клане във Велико Търново при подавянето на Първото търновско въстание; за да спасят живота си, най-малко 16 000 българи забягват във Влашко.   В 1600 г.  Мехмед паша изколва българите в Чепинската долина, отказали да се потурчат и останали в селата си, а потурчилите се   са накарани да разрушат 218 църкви и 33 манастира в района.   На 18 октомври 1688 г . турската войска на софийския бейлербей извършва клане над българите от град Чипровци и селата Копиловци, Железна и Клисура, изклани са над 1000 мъже и стари жени, а селищата са изгорени и сринати до основи. Не са изклани само към 2000 млади момчета, жени и момичета, които са отвлечени в робство. Оцелелите след подавянето на Чипровското въстание едва 3000 българи от района, за да се спасят, забягват през Влашко в Банат.   През юни 1689 г.  от татарите на Герай хан са извършени масови погроми и потурчвания на българите от Добруджа до Тетевенско. Те принуждават многобройно българско население да избяга през Дунава във Влашко.   В края на ноември 1689 г.  турските войски на Халил паша, еничарите на Махмуд паша и татарският хан Герай изгарят град Крива Паланка и извършват клане на българите там и в Куманово при подавянето на въстанието на Карпош. При повторното завладяване на освободените от въстанието и австрийските войски западни български земи в Поморавието, Видинско и Македония турците извършват такива кланета и палежи, които принуждават многохилядно българско население да избяга в Банат.   В края на юли и началото на август 1737 г.  по заповед на Али паша Кюпрюлюоглу, при подавянето на Въстанието на архиереите в Софийско и Самоковско, от турците са избити над 350 софийски граждани, свещеници, монаси и хора от околните села, включително митрополита Свети Симеон Самоковски, обесен в София на 21 август 1737 г. зад църквата „Света София“, много българи от Западните български земи бягат в Банат.   В периода от 1773 г. до 1822 г.  кърджалийски отреди и регулярни турски войски извършват многократни кланета на българи, опожаряват и ограбват десетки български села и градчета от Дунав до Бяло море и от Ниш до Цариград. Такава е съдбата на Трявна, Тетевен, Сопот, Габрово, Калофер, Арбанаси, Велико Търново, Троян, Севлиево, Еркеч, Копривщица, Казанлък, Шипка, Тулово, Мъглиж, Елена, Панагюрище, Сопот, Карлово, Чирпан, Ямбол, Жеравна, c. Тича, Градец, с. Пролом, Карловско, с. Сакарци, Тополовградско (след погрома оцелелите за десетки години изоставят селото), с. Раково, Котелско, Ловеч, Айтос, с. Бов, Хасково, Харманли, Асеновград, с. Урумкьой, Созополско (днес Индже войвода), Караеврен (дн. Близнак ), Делиево, Граматиково, Гьоктепе (дн. Звездец), Ахтопол, с. Едига, Ениджия, Пейчова махала, Сазара, Крушево, Чеглаик, Селиолу, с. Карабунар и с. Вайсал, Лозенградско, с. Куру дере, Одринско, с. Азара и Софлар, Бунархисарско, Лозенград, Виза и много други. Някои от тях, като Делиево, Карабунар, Пастелево и др., след като са изгорени, не са заселени повече. Разорени са десетки манастири. Сериозно пострадват Гюмюрджинско, Димотишко, Чирменско. Горна и Одринска Тракия и Подунавието са почти обезлюдени. Много от оцелелите бягат в Бесарабия и във Влашко.   В 1797 г.  отредите на Осман Пазвантооглу извършват кланета при завземането на Врачанско, Ловчанско, Плевенско, Севлиевско и Търновско. Особено голямо е кръвопролитието в Никопол и околността. Тук е събрана голяма група жени и деца, българи от раята, натъпкани са в една кошара и са запалени живи да изгорят.   В 1804 г.  Осман Пазвантооглу извършва кланета в опита си да пoдави бунтовете на българите в Ниш, Пирот, Белоградчикско и Видинско.   В 1806 г.  Осман Пазвантооглу извършва клане над българите във Видин. Пред олтара на църквата св. Петка са изклани няколкостотин миряни и свещеници от града и околността во главе с владиката Калиник.   През октомври 1829 г.  турците извършват кланета над българите в Странджа и Сакар. Само в едно донесение до щаба на руската армия от 14.Х.1829 г. са посочени избити 400 български първенци в района на границите на Одрински и Старозагорски пашалъци. Над 140 000 българи от Тракия са прогонени и бягат в Бесарабия.   През април 1841 г. , на Великден,  в църквата в село Каменица, Нишко, от турците са изклани мъже от селото, а много жени са изнасилени, това става повод за Нишкото въстание, при потушаването на което от албански башибозук, командван от Сабри Мустафа Паша, са избити хиляди българи, изгорени и разграбени са 225 български села и 16 манастира и църкви в Нишко, Пиротско и Лeсковeцко, 10 000 души спасяват живота си, като забягват в Сърбия.   На 10 юни 1850 г.  турците от Видинския гарнизон изколват всички българи в Белоградчик и няколко хиляди души във Видинско, след подавяне на Видинското въстание.   На 26 април 1876 г.  турски башибозук, воден от Тосун бей, извършва клане и опожарява Клисура при подавяне на Априлското въстание.   На 30 април 1876 г.  редовна турска войска и башибозук, командвани от Хафъз паша, извършва клане и опожарява Панагюрище.   На 1 май 1876 г.  редовна турска войска, башибозук и черкези, командвани от Хасан паша, извършват клане на българите, събрани в лагера „Еледжик“. Над 1000 мъже, жени, деца и старци са избити, единици успяват да се спасят в Балкана.   •  На 2 май 1876 г . турците извършват клане в Перущица, при подавяне на Априлското въстание от войските, командвани от Решид паша. В църквата и извън нея са изклани към 1850 мъже, жени и деца. Оцеляват само 7,5% от населението на града.   На 3 май 1876 г . башибозукът, предвождан от Ахмед ага Барутанлията, извършва клане в Батак. В църквата са изклани към 1900 мъже, жени и деца, още няколко хиляди българи са изклани, разстреляни или живи изгорени извън храма. Общо жертвите са към 5000 души, предимно жени, деца и старци, или към 3/4 от населението на града.   На 6 май 1876 г . турците извършват клане и опожаряват село Батошево и близкия Батошевски манастир. Малка част от населението се спасява, като избягва в Балкана.   На 9 май 1876 г.  башибозук и черкезка конница извършват клане в село Кръвеник. Голяма част от населението е избито, малцина се спасяват, като бягат в планината.   На 9 май 1876 г.  башибозукът извършва клане и запалва Ново село. Първоначално голяма част от населението успява да се спаси, като бяга в планината. Бежанците се добират до м. Табите, една част от тях тръгват към Калофер, но са нападнати от башибозук при Пенчов чучур и Русалийските гробища. Само малка част успяват да се спасят в Калофер. Друга част се спуска по течението на р. Тъжа. Тях башибозука ги пресреща в Пожар дере и в м. Смесите. Тук всички мъже и момчетата са изклани, а жените поругани.   На 17 май 1876 г.  село Бояджик е ограбено, подложено на клане и изгорено по заповед на Шефкет паша от командваната от него редовна турска войска с артилерия, без да е участвало в Априлското въстание. Избити са повечето селяни – 200 българи, младежите са накарани да играят „кърваво хоро“ преди да ги убият, девойките и жените, които не са избити, са озлочестени и отвлечени. Дядото на създателя на компютъра Джон Атанасов по чудо избягва смъртта.   От края на април до средата на май 1876 г.  частите на турската териториална отбрана, известни като  , редовната войска –  , свиканите запасни части –   и черкезки отряди извършват кланета, в които загиват над 30 000 българи, опожаряват 80 и разграбват 200 селища с над 75 000 българско население. Това кара Уйлям Гладстон да издаде през 1876 г. брошурата    На 14 юли 1877 г.  е изклано село Любенова махала до гр. Раднево, Новозагорско, от турската редовна войска с артилерия, башибозук и черкези, водена от Реуф паша, командващ турския гарнизон в Нова Загора. Само в църквата са заклани 1013 българи, още толкова са убити извън нея. Общо жертвите са над 2000. Погребани са в двора на църквата. Селото е известно като втори Батак.   На 15 юли 1877 г.  е извършено клане и е разграбен Ловеч от турска редовна армия под командването на Рифат паша. Избити са над 1500 мирни българи.    На 15 юли 1877 г.  от турците e извършено голямо клане и е опожарена до основи Нова Загора.   На 16 юли 1877 г.  е изклано и опожарено село Дълбоки, Старозагорско, от черкези от турската армия на Сюлейман паша.   Старозагорско клане. От 19 до 21 юли 1877 г.  e изклана и опожарена Стара Загора от турската редовна армия на Сюлейман паша, с участието на албански башибозук, черкези, командвани от Дай Ахмед, и чирпански цигани, при логистичната подкрепа на старозагорски евреи. Актовете на садизъм са ужасяващи. Бременните жени са разпаряни и от коремите им са вадени неродени деца. Хора са нанизвани на шиш и печени като човешко чеверме. Българи са одирани живи, а кожите им са напълвани със слама и са окачвани по дърветата. Много са изгорени живи, някои първом полети с газ. Други са горени на жертвеници, имало разпънати на кръст, приковани, пален е огън на гърдите на трети и е варено кафе. Млади жени са карани голи да играят „кърваво хоро“, озлочестявани са и после изклани. В църквата „Св. Троица“ са изклани 2500 души, много тела на избитите остават прави, защото няма къде да падат труповете. Изклани са и укрилите се в храмовете „Св. Богородица“ и „Св. Николай“, които са обстрелвани с артилерия и запалени. Избити са между 14 000 и 15 000 българи, още към 1200 умират от глад и преживените ужаси. В Турция са отвлечени към 10 000 млади момчета, момичета и жени, малко от тях се връщат. Околните села имат същата съдба. Това е може би най-голямото документирано клане в българската история. Градът е напълно изпепелен и след Освобождението е изцяло изграден наново.   На 21 юли 1877 г.  (9 юли по стар стил) започва клане и е подпалена Каварна от 3000 башибозук с артилерия и черкези. Едновременно са нападнати, клани и палени околните Шабла, Крапец, Горичане, Българево, Божурец, Смин, Ваклино и др. Докато по настояване на чужди консули населението е евакуирано с параходи към Варна, загиват убити, умрели жени и девойки след изнасилвания и удавени общо към 1000 души. Един старец е клан с трион, а едно момче е горено живо.   На 4 август 1877  г. в Казанлък турците изколват 200 българи пред храма „Св. Пророк Илия“.   През август 1877 г . в Карлово от редовни турски войски и башибозук, командван от Исмаил, палача на Батак, брат на Ахмед ага Тъмръшлията, са избити не по-малко от 600 българи (според доклад на френския вицеконсул в Пловдив от 6 август 1877 г.), но турците най-вероятно успяват да прикрият много от убийствата и в действителност жертвите са значително повече.   В 1877 г . от турците е изгорено и обезлюдено карловското село Пролом. Пет години са необходими селището да се засели отново.   В 1877 г.  турците извършват клане, изгарят и разрушават Калофер. Избити са поголовно всички мъже и младежи. Десетилетия градът е наричан град на вдовиците.   В 1877 – 1878г ., през Руско-турската освободителна война, турците извършват погроми и кланета и в Златарица, Елена, Котел, в Новозагорско, Стремската (Карловската) долина, Панагюрище, Самоков, Белово, Брезник (тогава Караагач), Чепеларе, Златоград, Симеоновград (тогава Търново Сиймен), Свиленград (тогава Мустафа паша), Любимец, Харманли и по-навътре в Одринска Тракия, в Македония и на много други места. В Пловдив само в края на август са екзекутирани 116 българи. Стотици българи са убити и в Сопот, в селата в Пирдопско, Казанлък, София, Айтос, Карнобат, Одрин, Пазарджик, Асеновград (тогава Станимака), Чирпан, Варна, Фере, Димотика, в други тракийски градове и т.н. В Сливен и околностите му за няколко месеца дo началото на 1878 г. турските власти са убили, изпратили на заточение и интернирали около 1000 души българи. Турската власт извършва жестокости и големи насилия в селата Красново, Аджари Розовец (тогава Рахманли) и Меричлери. Разоренията са огромни. Избитото и безследно изчезнало мирно население е общо около 180 000 българи.   След 5 октомври 1878 г.  в Кресненско-Разложкото въстание от турската войска са изклани 600 българи в Разложко, не по малко са жертвите и в Кресненско. Изгорени, ограбени и разсипани са десетки села в цяла Югозападна България: Баня (напълно унищожено от Тефик бей), Банско, Добринище, Горно Драглище, Долно Драглище, Добърско, Бачево, Якоруда, 12 села от Кресненското дефиле (Кресна е изгорена на 11 ноември 1878 г.), Ощава, Мечкул, Сенокос, Осиково, Врабча, унищожено е село Черешница, Мелнишко (изклани от хаджи Юсуф Ефенди 360 българи), в Мориевско село Буф и други 12 села, в Демир Капийско селата Дрен, Коприщница, Чемерево, Горна Драчевица, Долна Драчевица, Ръжаня, Конопища, изгорена е българската църква „Св. Димитър“ в Битоля, изнасилени са стотици девойки и жени, в България се спасяват над 25 000 бежанци. Репресиите се разпространяват във Вардарска и Егейска Македония.   В 1902 г. , от 22 септември до началото на ноември, в Горноджумайското въстание са убити от турската войска над 150 българи, изгорени са 15 села, изтезавани са 438 мъже и жени, изнасилени са 111 девойки и жени, ограбени са 807 къщи, в България се спасяват над 2000 бежанци.   В 1903 г.,  от 2 август до октомври, в Илинденско-Преображенското въстание в Македония и Тракия са убити от турската войска над 5680 българи, изгорени са 201 села с 12 440 къщи и 70 000 души остават без покрив, поругани са 3122 девойки и жени, в България се спасяват 30 000 бежанци.   От 21 февруари до 1 август 1905  година турска редовна войска избива във Воденско 61 мирни селяни.   На 9 май 1907 г.  е извършено клане в една къшла до Виница при Кочани. Международна анкета от австрийският консул в Македония Алфред Рапопорт, военния адютант на Австро-Унгария полковник Гойгингер и руският консул Орлов стига до извода, че това е дело на турски войници от редифския батальон и местни турци от Калиманци.   На 21 ноември 1911 година  турски полицаи и жандарми, ведно с местни турци, босненски изселници (мухаджири), цигани и евреи, извършват клане и погром над българите в Щип, граждани и селяни дошли на пазар в града. Убити са 20 българи и 282 са ранени. Клането ускорява избухването на Балканската война.   На 11 януари 1912 г.  е извършено клане и погром над българи в Гюрешкия манастир „Св. Богородица“, край Скопие.   На 1 август 1912 година  турците извършват клане в Кочани, Македония. Mестни турци убиват най-малко 34 българи, много са ранени. Клането е един от поводите за избухването на Балканската война.   От 7 юли 1913 г.  редовната турска армия започва кланета над българите в Одринска Тракия. Същият и следващите дни е опожарено и унищожено голямото българско село Булгаркьой, недалеч от Кешан. Там са изклани 1100 души. Отвлечени и съпровождани с войници са 1030 човека, с цел да бъдат изведени в Анадола. След много безчинства, изнасилвания и смърт, една част от тази група (предимно жени и деца) е достигнала до Варна и Дедеагач. Останалите заробени и отвлечени, предимно млади жени и деца, са потурчени. Такава участ имат и останалите по-малки български села около Кешан и Малгара.   На 9 юли  в Одрин са избити още 521 българи, в Узункюпрю и Хайребол са изгорени всички български села – Чопкьой, Търново, Ерменкьой, Османли, Ново село, Залъф (изклани 687 българи), Татарлар (населението бяга, застигнатите няколко десетки са изклани) и т.н.   На 10 юли  са подпалени източните квартали на Свиленград. Когато се разбира, че градът ще остане в България, турците го подпалват отново и го изгарят до основи. Населението бяга навътре в България, но турците залавят над 30 възрастни българи и зверски ги изколват в скотобойната, заклани жени са хвърляни в дълбоките кладенци. От къщите няма помен, също и от големите масивни и обществени здания – черквите, училищата, болницата, казармата, джамиите, големите магазини – всички са изравнени със земята. Разорени и изгорени са всичките над 60 български села. Изклани или превърнати в бежанци са българите и от градовете в Одринска Тракия: Одрин, Лозенград, Малък Самоков, Бунархисар, Деркос, Кешан, Малгара, Хайребол, Мидия, Енос, Родосто и т.н. Общо според Карнегиевата анкета, в Одринска Тракия турците са изклали между 50 000 и 60 000 българи, други 200 000 българи християни са превърнати в бежанци.        ", "date": "2019.04.17", "title": "Пролятата кръв за Освобождението ни от онова, което го е нямало - метаморфозата „турско робство\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394642-%D0%BA%D0%B0%D0%BA-%D0%B5-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B0,-%D0%BA%D0%BE%D0%B9-%D1%8F-%D1%80%D0%B0%D0%B7%D1%80%D1%83%D1%88%D0%B8-%D0%B8-%D0%BA%D0%BE%D0%B9-%D1%81%D0%BF%D0%B0%D1%81%D0%B8-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%B0%D1%82%D0%B0-%D0%BD%D0%BE%D1%82%D1%80-%D0%B4%D0%B0%D0%BC-%D0%B2-%D0%BF%D0%B0%D1%80%D0%B8%D0%B6", "text": "Какво представлява опожарената катедрала?  – На покрива й има цяла „гора“. (Унищожено от пожара!).  Катедралата има някои от най-старите оцелели в Париж рамки от дървесина, в това число дървета от над 200-декарова гора, изсечена през ХІІ век. Всяка греда е направена от отделно дърво. Затова и цялата тази конструкция е известна като „Гората“.     – 28 „крале“ са изгубили „главите“ си в нея по време на Френската революция.  През 1793 г., в разгара на Великата френска революция, 28 статуи на библейски крале в катедралата са съборени с въжета и обезглавени от тълпата. (По-рано същата година гилотината обезглавява крал Луи ХVІ, затова и побеснелите революционери нападат символи на монархията.) Оцелелите статуи, открити по-късно, днес са в музея „Клюни“.     – Двете кули на „Нотр Дам“ не са близнаци.  На пръв поглед те наистина изглеждат сякаш са идентични. Детайлен поглед показва, че северната кула е малко по-голяма от южната. както и всички други елементи на катедралата, те са строени в продължителен период от време, а това е демонстрация на колаж от архитектурни течения, а не визия, родила се в главата на един-единствен архитект. – Веднъж камбаните й били разтопени, за да се направят оръдия.  Не само кралете-статуи, но и цялата катедрала става жертва на „новото време“, въведено от дейците на Френската революция. Те нареждат от християнски храм сградата да бъде променена и да изразява Култа към Разума. Почти всичките й камбани тогава са претопени и отиват за направата на оръдия за революционерите. Звукът на хора от камбани е възстановен едва в близката до нас 2013 година. – Наполеон и Виктор Юго спасяват „Нотр Дам“.  Когато Наполеон Бонапарт решава да се короняса за император през 1804 г. в „Нотр Дам“ сградата е в лошо състояние. Вековете упадък и нанесените от революцията щети са я довели до ръба на разрухата. Именно Наполеон връща статута й на църква и провежда церемонията си сред стените й. С това поставя начало на нов живот за „Нотр Дам“.  Виновник „Нотр Дам“ да бъде едно от бижутата на света е й най-големият и обичан френски писател Виктор Юго. В романа си „Парижката Света Богородица“ (1831 г.) той използва сградата като персонификация на самата Франция. Книгата и до днес е огромен успех, а в онези времена през ХІХ век води до организирането на акции за възстановяването на храма под наставленията на известните по онова време архитекти Жан-Баптист-Антоан Ласю и Южен Виоле-ле-Дюк. – Чудовищата по двете главни кули са от по-нови времена.  Не от готическата епоха, която би трябвало да изразяват, а от средата на ХІХ век са гаргойлите и химерите, поставени по ъглите. Виоле-ле-Дюк нарежда поставянето им, вдъхновен от тяхното нееднократно споменаване в романа „парижката Света Богородица“ на Юго. – Кулата „Стрелата“ е свещен гръмоотвод. (Унищожена от пожара!).  Фотографии на катедралата от преди злополучния сегашен пожар, показват, че на върха на най-високата кула на храма, наричана „Стрелата“ е имало петел, който е имал не просто декоративна стойност. През 1935 г. три реликви – предполагаемо парче от короната от тръни на Христос, както и миниатюрни останки от Св. Дени и Св. Женевиев (двамата светци-закрилници на града) са вкарани в металното тяло на птицата. Оттогава се носи мълвата, че идеята е била да се създаде един вид „свещен“ гръмоотвод, който да пази богомолците вътре в храма. – Смята се, че органът в храма е най-големият във Франция. (Унищожен от пожара!).    Органът в „Нотр Дам“ има повече от 8000 тръби (някои останали още от ХVІІІ век). Съмнения по въпроса разбира се съществуват, но след сегашния пожар това няма как да бъде установено. С пожара се слага край и на огромните усилия положени по органа в катедралата, засвирил отново през 2013 г. по случай 850-годишнината на „Нотр Дам“. – Всички пътища водят до „Нотр Дам“  Тълпите от туристи обикновено не забелязват нещо, което се намира край катедралата – обозначаващ надпис със звезда с осем лъча, вписани в камък. Надписът гласи „Нулева точка на пътищата във Франция“.", "date": "2019.04.17", "title": "Как е направена, кой я разруши и кой спаси катедралата Нотр Дам в Париж"}
{"url": "http://www.classa.bg/%D1%81%D0%B2%D1%8F%D1%82/item/394637-%D1%80%D1%83%D1%81%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BD%D0%B0%D0%B7%D0%BE%D0%B2%D0%B5-%D0%BD%D0%BE%D0%B2%D0%BE%D1%82%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5-%D0%BF%D1%80%D0%B5%D0%B4%D0%BC%D0%B5%D1%82-%D0%BD%D0%B0-%D1%81%D1%82%D0%B0%D1%80%D1%82", "text": "Новите стратегически оръжия на Русия не са предмет на Договора за мерките за допълнително намаляване и ограничаване на стратегическите настъпателни оръжия (СТАРТ), заяви руският посланик в САЩ Анатолий Антонов. „Просто искам да кажа, че това не е предмет на договор“, заяви той. През февруари Пентагонът призна, че най-новите руски оръжия за възпиране не попадат под ограниченията, определени от договора СТАРТ. Държавният секретар на САЩ Майк Помпео заяви, че Америка може да удължи договора, само ако страните достигнат „добра сделка“.     Руското външно министерство заяви, че Вашингтон създава „атмосфера на несигурност около разширяването на Договора СТАРТ“, но за него не бихме искали същата „тъжна съдба“, както за ДРСМО. Срокът на договора ще приключи на 5 февруари 2021 година. Русия е за удължаване с пет години .   Превод: В.Сергеев", "date": "2019.04.17", "title": "Русия отказа да назове новото стратегическо въоръжение предмет на СТАРТ"}
{"url": "http://www.classa.bg/%D1%81%D0%B2%D1%8F%D1%82/item/394631-%D0%BA%D0%B8%D1%82%D0%B0%D0%B9-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5%D1%81%D1%82%D0%B2%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%B4%D0%B8%D1%81%D1%82%D0%B0%D0%BD%D1%86%D0%B8%D0%BE%D0%BD%D0%BD%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B5%D0%BC%D0%B0-%D0%B0%D0%BC%D1%84%D0%B8%D0%B1%D0%B8%D1%8F", "text": "Китай успешно изпробва първата безпилотна кораб-амфибия, която според военните анализатори на страната може да бъде използвана при операции по разтоварване и наземни атаки и е способна да образува бойна триада с безпилотни самолети и безпилотни кораби, съобщи в китайският портал Global Times. С максимален работен обхват от 1 200 км, Marine Lizard може да бъде контролирана дистанционно чрез сателити, каза анонимен китайски служител, цитиран от портала. Marine Lizard, дълга 12 метра и построена по стелт технологии, се задвижва от хидроджет - реактивната система с водна струя - и може да достигне максимална скорост от 50 възела. Когато приближава земята, амфибийната лодка може да изстреля четири единици за продължително проследяване, скрити под нейния корпус, и да пътува със 20 км на час по суша, според доклада. Полезният товар на Marine Lizard включва електро-оптична система и радар. Нейното оръжейно отделение е оборудвано с две картечници и вертикална система за стартиране на противовъздушни ракети. Лодката е в състояние да плава автономно, да избягва препятствия и да планира маршрути. Анонимният експерт също така отбеляза, че Marine Lizard, заедно с други кораби с подобни характеристики, може да формира интегрирана система за битка. Тя се ръководи от сателитната навигационна система BeiDou, произведена в Китай.", "date": "2019.04.17", "title": "Китай успешно тества първата в света дистанционно управляема амфибия"}
{"url": "http://www.classa.bg/%D1%81%D0%B2%D1%8F%D1%82/item/394632-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%B7%D0%B0-%D0%BE%D1%82%D0%B2%D0%B0%D1%80%D1%8F%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5", "text": "Венецуела и Бразилия ще започнат диалог с оглед за следващото отваряне на техните гранични пунктове, съобщи в понеделник външният министър на Венецуела Хорхе Ареаза. \"Ние се съгласихме да работим по възобновяване работата на граничните пунктове в южната част на страната, между Санта Елена де Уайерн (Венецуела) и община Пакарайма (Бразилия),\" каза Ареаза, след среща с президента Николас Мадуро. Ареаза изтъкна, че идеята е възобновяването \"да се случи възможно най-скоро\". Той обаче подчерта, че и двете страни трябва да определят \"ясни правила\", за да гарантират благосъстоянието на венецуелското и бразилското население, преди да отворят междунационалната връзка. Дипломатът подчерта, че като се има предвид процъфтяващата търговска дейност между Венецуела и Бразилия \"най-хубавото е да имаме отворена граница, но без да повтаряме спектакъла на правителството на САЩ\", каза Ареаза. Той се позова на 23 февруари, когато фактори от венецуелската опозиция, с подкрепата на Вашингтон, се опитаха да вкарат в страната със сила предполагаема партида \"хуманитарна помощ\". От своя страна, сенаторът Мота подчерта важността да не се намесва във вътрешните работи на Венецуела и да се възстановят отношенията. Мота, който председателства комисията по външни отношения на Сената, каза, че правителството на президента Жаир Болсонаро загуби \"дипломатическия си капацитет\" с Венецуела, така че горната камара на конгреса на страната му възложи да \"се излекуват\" двустранните отношения. \"Законодателната власт възобнови дипломатическия си капацитет за възстановяване на отношенията на мир и хармония с Венецуела\", добави депутатът. На 21 февруари президентът Мадуро обяви затварянето на границата с Бразилия \"до по-нататъшно уведомление\", след като Болсонаро заяви, че въоръжените сили на неговата страна ще донесат \"хуманитарна помощ\" на венецуелците, с логистична операция, разгърната в щата Рорайма.", "date": "2019.04.17", "title": "Венецуела и Бразилия преговарят за отваряне на границите"}
{"url": "http://www.classa.bg/%D1%81%D0%B2%D1%8F%D1%82/item/394634-%D0%BE%D1%81%D0%B5%D0%BC-%D0%B2%D0%B5%D0%BA%D0%B0-%D0%BD%D0%BE%D1%82%D1%80-%D0%B4%D0%B0%D0%BC", "text": "Символът на Франция и Европа, емблематичната катедрала на Нотр Дам де Пари, сега засегната от ужасен пожар, е една от най-разпознаваемите сгради в света. Освен че е една от най-големите световни туристически атракции, храмът разполага и с неизброими исторически и религиозни реликви, като короната на тръните, която е част от съкровищата на катедралата от 1801 година. Първото парижко светилище на това място - примитивна християнска църква - е построено през 4-ти век и скоро е заменено от базилика на Меровингите. По-късно на нейно място е построена катедрала от епохата на Каролингите и накрая се появява романска катедрала, чиито камъни са били използвани при изграждането на Нотр Дам. Смята се, че първият камък на бъдещия храм е поставен от папа Александър III през 1163 г., който тържествено осветил строежа на катедралата. Поради липсата на средства, изграждането на Нотр Дам е било постепенно и продължило почти два века. Олтарът не е завършен до 1182 г., а кулите не са завършени до 1250 г. Строителството на катедралата е прекратено едва през 1345 г., въпреки че след това са направени многобройни изменения. Формата на латински кръст е много често срещана при католическите катедрали, но в дванадесети век, когато започва строежът на Нотр Дам, готическият стил все още не е навлязъл в архитектурата, като Париж е пионер в това. Любопитно е, че катедралата никога не е имала единен строителен план, а той често се променя, както и архитектите. Фасадата на Нотр Дам е украсена с множество скулптури. Статуите на известната галерия на царете, представляващи 28-те царе на Юдея и Израел от Стария Завет, са реставрация на оригиналните скулптури, които са били повредени след Френската революция. През 1793 г. Максимилиян Робеспиер, един от най-великите лидери на революционното движение, заповядал да бъдат обезглавени статуите, смятайки, че те представляват френските монарси. Поради тази причина, от оригиналните скулптури има запазени само някои парчета, които са в музея. Главите на 21 от 28-те статуи са запазени благодарение на парижанин, който ги погребал под къщата си с всички почести. По време на реставрацията на неговото имение, през 1977 г., са намерени останките на скулптурите. Повечето от известните розетки Нотр Дам също са разрушени по време на революцията. Само три от почти стотиците стъкла от тринадесети век са запазени до днес, а останалите са възстановени през деветнадесети век заедно със статуите на царете, в рамките на проект, воден от известния архитект Ежен Виолет-ле-Дюк. Изграждането на катедралата е обвеяно от мистицизма. Според легендата вратите на красивата главна фасада са създадени с помощта на Дявола. Разказва се, че ковачът, отговарящ за тях, сключил договор с Луцифер, за да може да завърши работата в замяна на душата му. Легендата разказва, че една сутрин ковачът бил открит в безсъзнание до готовите врати и няколко дни по-късно мъжът умрял. Вратите били монтирани, но духовниците видели, че ключалките не могат да бъдат отворени. Ключалките се отворили едва след като били поръсени със светена вода.", "date": "2019.04.17", "title": "Осем века Нотр Дам"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394636-17-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1355 г. - Във Венеция за заговор против местната аристокрация е екзекутиран Марино Фалиеро.     • 1397 г. - За първи път Джефри Чосър разказва своите Кентърбърийски разкази в двора на Ричард II. Изследователите на Чосър посочват датата (през 1387) за начало на описвания в книгата поход до Кентърбъри.     • 1492 г. - Христофор Колумб получава благословията и финансирането на испанската корона да търси западния път към Индия.     • 1521 г. - Водачът на Реформацията Мартин Лутер е отлъчен от католическата църква.     • 1534 г. - Арестуван е бившият лорд-канцлер на Англия, авторът на „Утопия\" Томас Мор.     • 1607 г. - 21-годишният Арман Жан дю Плеси дьо Ришельо е ръкоположен за епископ.     • 1821 г. - По време на сражение край град Скулени на река Прут с османската армия загива Индже войвода.     • 1824 г. - Подписан е Руско-американски договор за свободното плаване и ловенето на риба в Аляска.     • 1856 г. - Квебек е провъзгласен за столица на Канада.     • 1861 г. - Американска гражданска война: Щатът Вирджиния се отделя от САЩ.     • 1879 г. - На 1 Велико народно събрание принц Александър I Батенберг е избран за княз на Третата българска държава измежду трима кандидати.     • 1895 г. - Подписва се Симоносекския мирен договор между Китай и Япония, утвърждаващ поражението на Китай в Китайско-японската война (1894 - 1895).     • 1897 г. - Обнародван е Закон за монетите в Княжество България.     • 1904 г. - В София е дадено първото куклено театрално представление в България от членове на дружество „Чех\".     • 1919 г. - Въвеждат законът за 8-часов работен ден във Франция.     • 1924 г. - Учредено е филмовото студио Metro-Goldwyn-Mayer след сливане на Metro Pictures, Goldwyn Pictures и Louis B. Mayer Company.     • 1937 г. - Дафи Дък се появява за пръв път във филм на Warner Bros.     • 1941 г. - Втората световна война: Кралство Югославия се предава на германците, след като нацистката армия влиза в Белград.     • 1945 г. - Създадена е Австрийската народна партия, участвалата най-дълго в управлението на Австрия след Втората световна война.     • 1948 г. - Одържавено е цирковото дело в Народна република България.     • 1961 г. - Операция в Залива на прасетата: ЦРУ прави неуспешен опит да свали режима на Фидел Кастро, като изпраща екип от кубински емигранти в района на Залива на прасетата в Куба.     • 1964 г. - В Англия излиза първият албум на „Ролинг Стоунс\", озаглавен „Ролинг Стоунс\".     • 1969 г. - Възрастта, на която един човек има право на вот във Великобритания, е намалена от 21 на 18 години.     • 1969 г. - Александър Дубчек е принуден да подаде оставка от лидерския пост на чехословашката компартия и е заменен с Густав Хусак.     • 1970 г. - Сър Пол Маккартни издава първия си солов албум „Маккартни\".     • 1970 г. - Проект Аполо: Американският космически кораб Аполо 13 успява да се върне на Земята след почти катастрофален полет до Луната.     • 1975 г. - Червените кхмери извършват комунистически преврат в Кхмерската република, на власт идва Пол Пот, което поставя начало на камбоджанския геноцид, отнел живота на около 1,5 милиона души.     • 1989 г. - След седемгодишна забрана в Полша е легализиран профсъюзът Солидарност.     • 1993 г. - Президентът на Чечня Джохар Дудаев разпуска парламента и въвежда президентско управление в републиката.     • 1999 г. - НАТО иска от България неограничен достъп до въздушното ѝ пространство в хода на Операция „Съюзна сила\" срещу Югославия.    ", "date": "2019.04.17", "title": "17 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/394635-%D1%80%D1%83%D1%81%D0%B8%D1%8F-%D0%B8-%D0%BD%D0%B0%D1%82%D0%BE-%D1%81%D0%BB%D0%BE%D0%B6%D0%B8%D1%85%D0%B0-%D0%BA%D1%80%D0%B0%D0%B9-%D0%BD%D0%B0-%D1%86%D1%8F%D0%BB%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%B8-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D1%84%D0%B5%D1%80%D0%B0", "text": "Русия и НАТО сложиха край на цялото сътрудничество в гражданската и военната сфера, съобщи пред РИА Новости Александър Грушко, руски заместник-външен министър. По думите на дипломата, \"НАТО отказва да има положителен дневен ред в отношенията с Русия\". Грушко добави, че \"досега няма признаци, че НАТО знае как да се измъкне от тази безизходица\". Заместник-министърът на външните работи определи като абсурдно решението на Атлантическия съюз да прекъсне контактите във военната област, като припомни значението на отношенията между Русия и НАТО за сигурността в Европа. Дипломатът подчерта, че Москва няма да влезе в надпревара с НАТО, за да увеличи военния бюджет, но залага на \"икономични, точни и ефективни средства \". Според него обновяването на Атлантическия съюз би било възможно чрез установяване на истинско стратегическо сътрудничество с Русия. \"Този опит беше направен по време на срещата на високо равнище между Русия и НАТО в Лисабон през 2010 г.\", припомни той. \"В действителност обаче членовете на НАТО ще трябва да се откажат от изключителността си, да открият изкуството на ангажираност и работата на равни начала, както и да бъдат ориентирани към общите интереси, а не към груповите\" - каза Грушко. Наскоро Русия осъди нарастващата активност на НАТО близо до границите си. В този момент ВМС наблюдават движенията на американския разрушител Рос, който е навлязъл във водите на Черно море. След изказването на Грушко заместник-председателят на комисията по отбрана на Дума Юрий Швиткин заяви, че реториката на военния блок предполага, че няма смисъл да се бори за запазване на отношенията. Освен това той добави, че Москва е отворена за честен диалог, но \"никога няма да бъде изкупителна жертва\".", "date": "2019.04.17", "title": "Русия и НАТО сложиха край на цялото сътрудничество в гражданската и военната сфера"}
{"url": "http://www.classa.bg/%D1%81%D0%B2%D1%8F%D1%82/item/394628-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%B7%D0%B0-%D0%B0%D0%B2%D1%82%D0%BE%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE-%D1%89%D0%B5-%D0%BE%D1%89%D0%B5%D1%82%D0%B8-%D0%BD%D0%B0%D0%B9-%D0%B2%D0%B5%D1%87%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Директивата на ЕС за авторското право продължава да предизвиква прекалено много дискусии, касаещи някои напълно реални проблеми, които не решава. Това заяви  с водещ Вероника Денизова.     „Трябва да се прецени кога едно съдържание с авторско право ощетява правоносителя и кога – не. В случай, че не го ощетява, потребителят трябва да бъде освободен от наказателна отговорност“, коментира Лазарова. Според нея има страни, като Германия, които ще се противопоставят на прилагането на директивата, ако тя ще засегне свободния достъп до информация в обществото. Възникват и редица проблеми, отнасящи се до секторите на образованието и науката, смята още Лазарова. На този етап в България директивата влиза изцяло в ресора на културното министерство, но в бъдеще би представлявала сериозна пречка и предпоставка за конфликти. „Нашето мнение е, че промените не са толкова в интерес на авторите, колкото на издателите“, посочи експертът. Според нея авторите в повечето случаи нямат интерес да контролират съдържанието, а да бъдат компенсирани. По-рано този месец еврокомисарят за цифровата икономика и цифровото общество  , които ще бъдат засегнати от промените в Директивата за авторското право в Европейския съюз, че са провели огромна кампания срещу приемането на законовите промени, които ще ги задължат да плащат на правоносители за ползване на авторско съдържание.     “Казахме, че искаме нови правила, че искаме справедливо възнаграждение за нашите автори. Платформите много добре знаят какво се опитахме да направим. Затова за първи път срещнахме такава безпрецедентна кампания, насочена срещу нас”, коментира Мария Габриел. Припомняме, че на 26 март  , свързани с авторското право в интернет. При приемането 348 евродепутати гласуваха “за”, 274 - “против”, а 36 се въздържаха. Основните играчи, които ще бъдат засегнати от промените, са добре познати по света платформи, които ползват авторско съдържание, като Facebook, Google News, YouTube и други.", "date": "2019.04.17", "title": "Директивата за авторското право ще ощети най-вече потребителите"}
{"url": "http://www.classa.bg/%D1%81%D0%B2%D1%8F%D1%82/item/394629-%D0%BE%D1%81%D1%82%D0%B0%D0%B2%D0%B0%D1%82-%D1%81%D0%B0%D0%BC%D0%BE-%D1%82%D1%80%D0%B8-%D0%BE%D1%82-%D0%BD%D0%B0%D0%B9-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B8%D1%82%D0%B5-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B8-%D0%B2-%D1%81%D0%B2%D0%B5%D1%82%D0%B0", "text": "Последната известна женска от рядък вид костенурки е умряла в събота, ден след като й бе направено изкуствено осеменяване в зоологическата градина на Суджоу, град, разположен в провинция Дзянсу, съобщава South China Morning Post. Женската, която е била на възраст над 90 години, принадлежеше на вида с меки черупки от Шанхай (Rafetus swinhoei) и беше четвъртият екземпляр от този вид в света. След смъртта й остават само три животни от този вид: мъжкар в зоопарка на китайския град Суджоу и още две костенурки, чийто пол е неизвестен, в дивата виетнамска природа. В петък изследователски екип извърши пети опит за изкуствено осеменяване на тази костенурка. Въпреки че животното е било здраво и процедурата е била извършвана без проблеми, костенурката не се е възстановила след нея. Учените събрали тъкани от яйчниците й за бъдещи изследвания. Този вид е една от най-големите сладководни костенурки и се смята за най-застрашеното животно в света.", "date": "2019.04.17", "title": "Остават само три от най-застрашените костенурки в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394633-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%B8%D0%BC%D0%B5%D0%BE%D0%BD,-%D0%B5%D0%BF%D0%B8%D1%81%D0%BA%D0%BE%D0%BF-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8", "text": "  През ІV век срещу християните в Персий било предприето жестоко гонение. Персийският цар Сапор ги подозирал в държавна измяна. Той бил във враждебни отношения с византийския император. Езическите жреци и юдеите в Персия поддържани подозрението на царя и го уверявали, че Ктезифонският епископ Симеон съобщава на гърците всичко, що става в Персия. Сапор започнал жестоко да притеснява християните. Той ги облагал с тежки данъци, ограбвал и събарял християнските храмове. Веднъж заповядал да доведат при него епископ Симеона, човек благочестив и уважаван и от езичниците за високите му добродетели. Двама свещеници – Авделай и Ананий – придружавали епископа.     Сапор започнал да убеждава Симеона да се отрече от Христа и да се поклони на слънцето, както правели жителите езичници в Персия. Той му обещавал голяма награда, ако изпълни волята му, а в случай на непослушание заплашвал да избие всички християни в царството си. Симеон не само отказал да изпълни волята на царя, но му не засвидетелствал и дължимата почит. Разгневен от това, Сапор запитал епископа: - Защо ти не ми се покланяш, както ми се покланяше досега? - По-рано на съм довеждан при тебе така, както съм доведен сега. Тогава ти се покланях и ти отдавах подобаваща чест на царското ти достойнство. Но сега, понеже ме задължаваш да се отрека от мой Бога и да отстъпя от вярата си, аз не мога да ти се поклоня, защото ти си враг на моя Бог – отговорил спокойно епископът. Този отговор разгневил много Сапора и той заповядал да отведат Симеона в тъмница. Когато излизал от двореца, епископът срещнал бившия учител и възпитател на царя, стареца Устазад. При тази среща Устазад де поклонил почтително на Симеон. Но като знаял, че Устазад, който по-рано бил християнин, променил вярата си, за да угоди на царя, епископът не отговорил на поздрава и поклона му, а започнал да го изобличава затова, че отстъпил вярата си. Устазад дълбоко се разкаял и горко заплакал. - Как ще се явя пред моя Господ, от Когото се отрекох? – нареждал той. – Ето, и Симеон обърна от мене лицето си; той се гнуси от моето отстъпничество. А как ще погледне на мене моят Създател? Старецът безутешно скърбял. Като узнал за това, Сапор повикал при себе си обичния си учител и го запитал за причината на неговата скръб. - Да не си преживял нещо неприятно в моя дворец? - Не съм преживял нищо неприятно в царския ти дом – отговорил Устазад, - но по-добре щеше да бъде за мен да претърпя най-големите беди и скърби, отколкото да чувствам това, което сега къса сърцето ми. Защо не умрях преди да се отрека от Бога, Създателя на всички твари, и да се поклоня на Неговото създание? В желанието си да ти угодя аз лицемерех пред тебе. Затова аз заслужавам наказание по две причини: първо – загдето отстъпих от моя Бог и второ, че дълго време те лъгах. Но кълна се пред Бога, Създателя на небето и земята, че вече няма да извърша такъв грях. Вече няма да преклоня колената си пред слънцето, което е Божие съдание, но ще се покланям на самия Създател вовеки. Като чул тези думи, Сапор се учудил от неочакваната промяна у своя учител и още повече се разгневил срещу християните. Той ту молел стареца да не унижава езическите божества, да не безчести себе си и да не наскърбява царския дом, ту го заплашвал с наказания, ако не се вразуми. Устазад обаче останал непоколебим и твърдо изповядал и проповядвал името Христово. Не дали резултат нито молбите, нито заплахите. Най-после Сапор осъдил на смърт своя учител и възпитател. Преди смъртта си Устазад извикал един свой приятел и го помолил да каже на Сапора от негово име следното: - Помни, че от младини аз служех на твоя баща, а после и на тебе. Не говоря за всички мои услуги, защото те ти са известни. Сега те моля за една милост. Заповядай да се разгласи пред всички защо умирам аз. Нека управниците и народът знаят, че аз съм осъден на смърт не за някакво престъпление, но затова, че съм християнин и не се отричам от своя Бог. Царят изпълнил молбата на Устазад. Той смятал, че като видят, че не е пощаден и престарелият му възпитател, всички ще се изплашат. Устазад пък искал по този начин да ободри християните, които скърбели за неговото отричане от Бога и да им вдъхне повече мъжество и твърдост. Присъдата била изпълнена. Отсекли с меч главата на Устазад и обявили пред целия народ, че той е наказан за изповядване на християнската вяра. Епископ Симеон, който бил още в тъмницата заедно с много свещеници и християни, научил за смъртта му. Всички се зарадвали и благодарили на Бога, Който повикал грешника към покаяние и го удостоил с мъченически венец. Скоро след това епископ Симеон отново бил повикан от Сапора и, както по-рано, твърдо изповядал своята вяра. Разярен от упоритостта на християните, царят решил да употреби крайни мерки. Той заповядал всички християни, които се намират в затвора, да бъдат убити в същия ден, в който се възпоменават кръстните страдания на Иисуса Христа. На Разпети петък извели из тъмницата около сто християни и ги закарали на определеното място, където трябвало да бъдат убити. Между тях имало и няколко свещеници и дякони, както и други свещенослужители. Съгласно царската заповед всички трябвало да бъдат убити пред очите на епископ Симеона, а него да убият последен. Преди да бъдат убити, един от жреците се обърнал към осъдените на смърт християни и високо извикал: - Ако някой от вас иска да остане жив, нека се поклони на слънцито и ще бъде освободен. Нито един не се отзовал на тези думи. Всички предпочели да умрат за Христа и да придобият вечен живот. Те изслушали благоговейно съветите на светие епископ Симеон, който им говорирл за Бога, за Небесното царство и за вечния живот. След като били избити всички пред очите на Симеон, най-после и той преклонил главата си и бил посечен с меч. Един от осъдените свещеници проявил известно колебание и страх. Тогава един царски чиновник, който присъствал там, извикал: - Не бой се, старче, затвори очите си, бъди мъжествен и скоро ще видиш божествена светлина. Езичниците разбрали, че този чиновник е християнин. Той бил хванат и отведен при царя, пред когото изповядал вярата си в Христа. Царят го осъдил на страшна, мъчителна смърт. Заедно с него била умъртвена и дъщеря му. След това Сапор заповядал да бъдат избити всички християни в неговата държава. Но той скоро се убедил, че направил грешка. Неговата заповад не изплашила християните. Историците разказват, че те на тълпи отивали при съдиите, без страх изповядвали своята вяра и готовността си да умрат за Христа. Една година след смъртта на епископ Симеон, на Разпети петък, а след това и на самия Великден, повече от хиляда християни приели мъченическа смърт. Между тях се намирал един любимец на царя, Азат. Царят съжалявал за него и искал да го спаси, но не могъл да направи изключение, и Азат бил убит. След това Сапор малко смекчил своето жестокосърдие и заповядал да избиват само епископите и свещениците, а обикновените хрлистияни да не се преследват. След известно време обаче гонението било възобновено със страшна сила. Изобщо през дългогодиншното си царуване Сапор на три пъти предприемал гонение срещу християните. Тези гонения продължили около двадесет години.", "date": "2019.04.17", "title": "Св. свещеномъченик Симеон, епископ Персийски"}
{"url": "http://www.classa.bg/%D1%81%D0%B2%D1%8F%D1%82/item/394630-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D1%84%D0%B8%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D1%81%D0%B8-%D0%BE%D1%82-unasur,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%BB%D1%83%D1%87%D0%B8-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Бразилското правителство прекрати в понеделник договора на Съюза на южноамериканските нации (Унасур) и така формализира излизането си от регионалния блок, решение, което Аржентина, Еквадор, Колумбия, Парагвай, Чили и Перу вече взеха, като прекратиха участието си в организацията. \"Бразилското правителство прекрати в понеделник Учредителния договор на Унасур, с което формализира излизането си от организацията\", се казва в изявление на Министерството на външните работи. Министерството на външните работи посочи, че решението ще влезе в сила след шест месеца. Изявлението на Бразилия бе направено след поемането на председателството на механизма, прехвърлено от Боливия. В дипломатическата бележка правителството на Жаир Болсонаро припомня, че на 22 март участва в създаването на Форума за напредъка и развитието на Латинска Америка (Prosur) и изтъква, че Unasur преминава през „продължителна криза\". От дванадесетте нации, създали Unasur, организация, създадена през 2008 г., само Уругвай, Гвиана, Боливия, Суринам и Венецуела останаха да поддържат своето членство. Началото на Prosur, ръководено г от президента на Чили, Себастиан Пинера (който ще бъде президент на новия субект) и неговият колумбийски колега Иван Дуке, е залог за създаването на нов блок, който да замени Unasur. Prosur има за своя предшественик т.нар. Grupo de Lima, чиито 14 членове, с изключение на Мексико, са пренебрегнали новия мандат на президента Николас Мадуро във Венецуела и подкрепят депутата на опозицията Хуан Гуайдо, който се обявява за президент на Южна Америка. Самият Дуке заяви, че зараждащата се организация ще координира съвместни действия, за да \"сложи край\" на правителството на Чависткия лидер.", "date": "2019.04.17", "title": "Бразилия официализира оттеглянето си от Unasur, след като получи председателството"}
{"url": "http://www.classa.bg/%D1%81%D0%B2%D1%8F%D1%82/item/394620-%D0%B5%D0%B4%D0%BD%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%B6%D0%B5%D0%BD%D0%B0", "text": "Катя Костова е директор на Арт театър в Берлин. Популяризира българската култура в Германия. Изцяло със собствени средства - вдъхновена от любовта, с която е белязана за цял живот       Град Пещера, някъде през 1994-та година. Денят е специален, защото на сцената на местното читалище ще се играе моноспектакълът „Секс, наркотици и рокендрол“ с Андрей Баташов. Вечерта настъпва и магията на театралното изкуство се спуска над притихналата публика. В дъното на залата, затаила дъх, е и 18-годишната Катя Костова. След края на представлението тя разбира, че е белязана за цял живот – от любовта към изкуството, наречено театър.   Днес Катя Костова живее със семейството си в Берлин. Идва в Германия преди близо 20 години с малко дете на ръце и почти без никакви познания по немски език. За една година успява да научи езика и заедно със съпруга си откриват собствена фирма за обслужване на сгради. Макар и далеч от България, споменът за онази постановка в Пещера, а с него и страстта й към театъра са все така живи. Катя Костова превръща театралното изкуство в свое хоби. От три години тя е директор на „Арт театър“ и организира спектакли и концерти за българската диаспора в Германия. Разказва, че в началото, когато пристигнала в Берлин, българската общност била малка и не се усещала силна потребност от културни прояви, но ситуацията се променила с отпадането на визовоя режим и увеличаването на потока от българи, пристигащи в Германия. „Тогава нямах куража да предприема каквото и да било, тъй като самата аз нямах финансова независимост, но след като разширихме бизнеса си, реших, че мога да отделям част от времето и средствата си за тази кауза“, спомня си Катя. Да се хвърлиш \"в дълбокото\" Идеята й да популяризира българския театър в Германия се ражда през април 2016 г. по време на изложба на Светослав Светославов – Славето (съпруг на Татяна Лолова) в Българския културен институт. Там Катя се запознава с журналиста Георги Тошев и разговорът им неусетно ги отвежда към това какво може да се направи за българската култура зад граница. „Споделих каква е идеята ми и попитах дали би ми помогнал, а той отвърна: „С всичко, което мога“. Така реших да се хвърля в дълбокото“, разказва Катя Костова. Георги Тошев си спомня, на свой ред, следното: „Катя ми каза, че няма да печели пари от това. Сигурен бях, че тя ще се впусне в тази авантюра по най-чистия начин. В нея аз видях една жена, която страшно много обича българската култура и припознава собствената си принадлежност към България именно чрез музиката, книгите, филмите, театъра, българските творци. Това за мен е един от най-автентичните начини човек, който не живее в България, да съпреживява като българин.\".   Началото на „Арт тетатър“ е поставено с моноспектакъла „Дуенде“ на Театър 199 с Татяна Лолова в главната роля. Представленията в Берлин, Мюнхен и Хамбург  имат изключителен успех, залите са препълнени, а Катя се убеждава, че публиката жадува за театър. Веднага след това гостува и спектакълът „Хората от Оз“ на Яна Борисова с Цветана Манева, Радена Вълканова, Вежен Велчовски, Стефан Вълдобрев и проф. Атанас Атанасов в главните роли. Един от най-големите комплименти за Катя и всеотдайния й труд е това, че Цветана Манева пожелава да отпразнува своя 75-годишен юбилей в Берлин, на поредното турне с Арт театър. Този път форматът е друг, нарича се „Известни актьори четат съвременни български автори“, а в него Цветана Манева представя откъси от книгата „Балканска рапсодия“ на Мария Касимова-Моасе. Новият формат се приема изключително добре от публиката. Катя го нарича „моето бижу“ и си обяснява успеха му с това, че българите в чужбина все повече четат съвременни български автори. Събития, в които личи добрият вкус Най-голямото предизвикателство е било да остане вярна на желанието си да предлага само стойностни културни събития на публиката, споделя Катя. „За жалост в днешно време доста много творци, за да се издържат, са принудени да правят тежки компромиси със себе си, т.е. за да оцелеят, играят в спектакли, които не са чак толкова качествени. Най-трудно беше да научим публиката ни да прави разлика между истински стойностното и халтурата. За щастие наистина успяхме“, разказва Катя. Георги Тошев допълва, че „тя може да не прави всяка седмица по 10 събития, но прави онези събития, в които си личи добрият вкус“. За Катя Костова Арт театър е сбъдната мечта, но мечтите й не спират до тук. Новата й цел е скоро да започне да представя спектакли със субтитри, за да може и немската публика да оцени нивото на българския театър.      На театъра - с  любов   Своето „хоби“ Катя финансира без помощта на институции, разчита изцяло на себе си и на помощта от семейството. Често пъти приходите от билети изобщо не покриват разходите и се налага тя сама да поеме цялата тежест. Но въпреки това е категорична: „Всичко си заслужава заради емоцията и заради нейно величество публиката. Театърът има властта да ти хвърли в очите неудобната истина, започваш да мислиш за важните неща. Хората отварят сърцата и душите си и лека-полека разголват себе си. В този момент емоциите ги връхлитат и оставят в тях следа. Театърът е любов, той е връзката между хората. Заслужава си именно заради това\". Според Георги Тошев, Катя успява да сътвори „мрежа от хора, които изповядват еднакви ценности и да създаде една много хубава атмосфера на доверие и любопитство към случващото се в българската култура днес\". Публиката очаква с нетърпение всяко ново представление. С любов и признателност говорят за Катя и артистите, гостували на Арт театър. Мнозина са запленени от нейната доброта, естественост и женски чар. Стефан Вълдобрев, например, казва, че „самата тя се е превърнала в изкуство“. Катя, от своя страна се гордее, че досега не е получавала отказ на поканите си и всички артисти са си тръгвали щастливи и доволни от преживяното. Тук те се срещат с една аудитория, която е много по-различна и по-емоционална от тази в България, смята тя: „Тук те изживяват дългите аплодисменти и сълзите в очите, с които ги изпраща публиката, и се наслаждават на една атмосфера на наелектризирано обожание“. А за да направи престоят им в Германия още по-незабравим, Катя огранизира за всичките си гости специални обиколки из любимите й кътчета в Берлин. Така всеки получава частица от нейната заразяваща енергия. През 2018 година Катя Костова бе наградена с грамота от Министерството на културата за принос в популяризирането на българската култура. Споделя, че е щастлива от оказаното внимание, но не очаква помощ или подкрепа от страна на българските институции. Нейната движеща сила е искрената любов към изкуството и убеждението, че това, което прави, отваря врати към философията на живота и изконните човешки ценности. Затова Катя е напълно искрена, когато заявява, че всеки, който иска да покаже своето творчество в Берлин, може да разчита на нейното рамо.      ", "date": "2019.04.17", "title": "Една невероятна жена"}
{"url": "http://www.classa.bg/%D1%81%D0%B2%D1%8F%D1%82/item/394621-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%B8-%D0%BF%D0%B5%D1%81", "text": "Европейските социалдемократи искат да се дистанцират от своите колеги в Румъния. Все още обаче не са постигнали съгласие как да го направят. А това силно уронва доверието в тях       Който все още се е надявал, че европейските социалдемократи най-сетне ще се противопоставят на румънските си колеги, се е излъгал. Не, Социалдемократическата партия на Румъния все още не е изключена от редиците на Партията на европейските социалисти (ПСЕ). Партията, която от над две години се опитва да подчини правосъдието и да подкопае върховенството на закона. Тя няма да бъде и суспендирана, както направиха европейските консерватори с унгарската партия Фидес на либералния и антиевропейски настроен премиер Виктор Орбан. Въпреки това връзките между ПСЕ и румънските социалдемократи ще бъдат замразени до европейските избори на 26 май. Дотогава няма да има общи действия на европейските социалисти и румънските им колеги. Никакви предизборни мероприятия, никакви подиумни дискусии, никакви изяви по телевизията с югоизточноевропейските парии. През юни ще бъде взето окончателното решение какво ще стане с румънската социалдемократическа партия. Замразяване и затопляне Замразяването и затоплянето в европейската партийна политика взаимно се допълват и се променят редовно в зависимост от интересите. От хранителновкусовата промишленост обаче знаем, че това не винаги свършва добре. Ако един продукт бъде замразен много късно, не е изключено той да граняса и в крайна сметка да изгние. Ако пък процесът на замразяване бъде прекъснат, често същият този продукт вече не става за консумация. През юли значи, европейските социалдемократи искат да дискутират дали да размразят отношенията си с румънската партия -посестрима или да се разделят с нея. Защо чак тогава?    Защото целият процес зависи от резултата от европейските избори на 26 май. Фракцията на социалистите и демократите в европейския парламент си мечтае за победа и за това, нейният основен кандидат Франс Тимерманс да стане председател на ЕК. И тук е важен всеки един глас. Дори и да идва от мърлявите деца на собственото семейство. Не е лошо да споменем, че суспендирането на Фидес от ЕНП също не е далеч от тази логика. Ако сметката не излезе, тогава може отново стъпка по стъпка да се погрижим за собствената си надеждност. И естествено елегантно да се разделим с една партия, която отдавна се е сбогувала с ценностите на социалдемокрацията и се е превърнала в котило на корупцията.     Хроника на един предизвестен развод Бъдещето на т. нар. социалдемократи в Румъния под ръководството на осъдения за изборни манипулации партиен председател Ливиу Драгня не изглежда никак розово. В понеделник европейският парламент в извъдредно заседание отново решително осъди постоянните атаки срещу върховенството на закона на румънското правителство. Остра киртика отправи и германската правосъдна министърка и основна кандидатка на ГСДП за европейските избори Катарина Барлей. Тя също заплаши румънската партия-посестрима с последствия. И тези последствия на закъсняха. Почти по същото време председателят на ПСЕ Сергей Станишев обяви споменатото замразяване на отношенията. Това не беше лесна стъпка за българския социалдемократ Станишев, тъй като неговата партия БСП в София бе сполетяна от същата съдба. БСП е в опозиция, но дългогодишните корупционни афери по времето, когато Станишев беше премиер, са оставили дълбоки следи. Всички депутати от Европарламента отдавна би трябвало да са наясно, че европейските партии трябва да се разделят с черните овце в тяхното семейство. Защото демокрацията е поставена на карта. И този, който не действа, сам потъпква с крака висшите европейски ценности. В това отношение политическият цвят вече не играе никаква роля.  ", "date": "2019.04.17", "title": "Румънските социалисти и ПЕС"}
{"url": "http://www.classa.bg/%D1%81%D0%B2%D1%8F%D1%82/item/394622-%D0%B4%D1%8A%D0%BB%D0%B3%D0%B8%D1%8F%D1%82-%D0%BF%D1%8A%D1%82-%D0%BD%D0%B0-%D0%B2%D0%B5%D0%B3%D0%B0%D0%BD%D0%B0", "text": "В кампанията за изборите за европейски парламент за участие са се регистрирали партии и движения от целия политически спектър - от най-крайни националисти до шведските феминистки. А някъде в целия този куп от кандидати за европейски депутати се намъкват и пазителите на правата на животните, които възнамеряват не просто да участват на олимпийския принцип, но дори и да подобрят представянето си. Поне за това говорят различните проучвания от целия континент, на които се уповават надеждите им. Ако се съди от социологическите данни, защитниците на правата на животните се надяват дори да утроят присъствието си в Европейския парламент. В момента в ЕП има двама представители, които взимат присърце каузата на животните. Това са Аня Хазекамп от холандската Партия за животните и Щефан Ек, който беше избран за евродепутат като член на Партията за защита на животните на Германия, но по-късно през 2014 г. напусна движението.     Сега в различните европейски държави активистите са амбицирани да изпратят повече от своите представители в Брюксел, които да се борят за промяна на европейските регулации по отношение на експлоатацията на животните. Активисти от Испания коментират, че за пръв път досега общо около 11 партии от цяла Европа, посветени на хуманното отношение към животните, се готвят да участват в гласуването на следващия месец. Те се надяват да спечелят до седем места в Брюксел и Страсбург и да настояват за по-добри права на животните. Силвия Баркеро, президент на испанската партия на правата на животните PACMA, заяви, че никой не се съмнява, че подкрепяната от организацията му кауза е политически въпрос, който изисква преки политически решения. \"Чувствителността на обществото нараства и ние искаме да я отнесем до европейските институции, където се диктуват повечето регулации за защита на животните. Нашето движение цели да защитава, както хората, така и животните\", обяснява тя. Европейските партии, посветени на животинската кауза, започнаха своята европейска програма с колективен манифест, озаглавен: \"Политика за животните в ЕС: Може ли да имаме вашите гласове, моля?\" Една от обещаващите партии в това отношение е кипърската Партия за животните, която от самото си основаване преди няколко години продължава да трупа електорална подкрепа. Партийният лидер Кириакос Кириаку коментира, че като част от европейското семейство на партиите, посветени на правата на животните, цели на неговата формация са да се засили координацията на про-животинските активисти на европейско равнище. Това се превръща все повече във факт, а действащите политици от движението се фокусират върху реални промени в регулациите, засягащи отношението към животните.  \"Във все повече държави животните получават глас в политиката, което отразява нарастващата съпротива спрямо начина, по който те биват третирани. Нашето нарастващо международно движение е последователно в защитата на човешките и животинските интереси\", коментира евродепутатката Хазекамп. В своя манифест партиите изтъкват необходимостта да се даде морален и правен статут на животните, да се сложи край на транспортирането на живи животни във и извън Европейския съюз, да се премахнат експериментите с животни, както и да се забрани лова и вноса от трети страни на диви животни, наред с още други неща. Те също така призоваха за премахване на вредните практики за размножаване, използвани в животновъдството и поискаха закриването на всички ферми за кожи в Европа. Паралелно с останалите искания манифестът отправя призив и за защита на правата на рибите. \"Европейската комисия не действа последователно, когато става въпрос за благосъстоянието на рибите. От една страна, Европейският парламент признава, че рибите са съзнателни същества, които могат да изпитат болка. Но от друга страна, Комисията не предприема никакви реални действия за подобряване на благосъстоянието на рибите\", коментира Хазекамп в свое интервю за European Interest от февруари. \"Комисията също прави разграничение между риба, отглеждана в стопанства, и риба в дивата природа. Според мен е неприемливо, че ЕС игнорира благосъстоянието на рибата само за да осигури рентабилността на риболовната промишленост\", допълва още тя. И ако за мнозина всичко това звучи странно, за малка, но растяща в общ европейски план група от хора, вижда във въпроса все по-голяма важност. Веган културата, която набира популярност на Запад, се използва все повече за прокарването на подобни активистки идеи.     Големият въпрос е докъде ще стигнат. Засега активистите виждат 7-8 евродепутатски места, както и надеждата за по-широка платформа, от която да изразяват позициите си и да водят чисто идеологическа борба. Но могат ли да постигнат нещо повече? И по-важното - могат ли дори да постигнат поставените цели? Ще се види след 26 май.", "date": "2019.04.17", "title": "Дългият път на вегана..."}
{"url": "http://www.classa.bg/%D1%81%D0%B2%D1%8F%D1%82/item/394623-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F%D1%82%D0%B0,-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%B0%D1%81%D0%B8-%D0%BD%D0%BE%D1%82%D1%80-%D0%B4%D0%B0%D0%BC", "text": "Преди хилядолетие на мястото на \"Нотр Дам\" се е намирала гора. Днес, след бедствието, което прониза сърцето на френската култура и историята на човечеството, всичко е потънало в пепел. \r\n Част от дървената конструкция на \"Нотр Дам\", която изгоря в огромния пожар на 15 април, е поставена още през 1160 година. Носещите греди и екстериорът на покрива над нефа, дългата основна секция в сградата, датират от 1220 и 1240 г. \r\n   \r\n \r\n   Покривът на \"Парижката Света Богородица\" беше една от най-старите запазени конструкции от този тип. Експертите по история на архитектурата определят инцидента като загуба на уникално наследство. \r\n Пожарът избухна в късния следобед на понеделник, а огънят е тръгнал от таванските помещения на храма. Прочутите му кули и дъговидни подпори се извисяваха над остров Ил дьо ла Сите в продължение на векове, вдъхновявайки писателя Виктор Юго да посочи \"Нотр Дам\" не само като буквален градски център на Париж, но и като негова историческа сърцевина, символ на столицата. \r\n Докато пламъците обгръщаха все по-голяма част от сградата, потенциалните щети върху монумента станаха все по-ясни. Президентът Еманюел Макрон отмени планираната си програма. Близо 400 пожарникари бяха мобилизирани за справяне с бедствието. През това време кулата от олово и дърво, изградена от Йожен Еманюел Виоле-льо-Дюк през 1860 г., беше обхваната от огъня и рухна. \r\n Засега огледите показват, че предметите на изкуството и църковните реликви, които се пазят в катедралата, са спасени.  \r\n Но какво ще се случи със самата нея? Ако стените на сградата, които представляват 3/4 от височината й, запазят конструктивната си стабилност, реставрацията на \"Нотр Дам\" е напълно възможна. Щом сводовете са устояли на огъня, без да се пропукат и сринат на земята, то \"Парижката Света Богородица\" не е изгубена. \r\n Пожарникарите на Париж извършиха изключителен подвиг в нощта на 15 април. Не допуснаха огъня да се разпространи в двете кули на камбанарията от западната страна на катедралата. Дървените елементи, които сами по себе си са архитектурно богатство, са загубени, но останалото сякаш е спасено. \r\n           Като забележителност \"Нотр Дам\" продължава да живее в безброй картини, снимки и филми, да не говорим за спомените на хората, които са я посещавали, молили са се в нея и са слушали музика в несравнимата й акустика. \r\n Благодарение на това, че \"Нотр Дам\" оцеля с векове до дигиталната епоха в относително добро състояние, днес катедралата продължава да живее и във виртуалния свят. И това може да направи реставрацията й още по-пълноценна. \r\n През последните няколко години архитектурният историк Андрю Талон работи с лазерни скенери от Leica Geosystems, за да заснеме цялата вътрешност и външност на катедралата и да ги преобразува в изключително точен дигитален триизмерен макет. Апаратурата измерва разстоянието между нея и всички обекти, които застанат по пътя на светлинния лъч. Поставен върху триножник, скенерът обхваща пространството на сградата, като маркира с милиарди точки цялата й структура. \r\n Талон завършва цифровия архив на монумента през 2015 г., като оттогава използва технологията си за подобни проекти в други готически катедрали по целия свят. \r\n   Още преди пожара сградата се нуждаеше от сериозни инвестиции за реставрация. През 2017 г. проблемите вече стават прекалено опасни, за да се пренебрегват. В обширна статия \"Ню Йорк Таймс\" показа как цели блокове от зидарията се съхраняват в градините на \"Нотр Дам\", след като са се отчупили от само себе си или са свалени ръчно от съображения за безопасност. Някои от емблематичните гаргойли се срутват на земята, а на тяхно място са поставени временни PVC тръби. \r\n Реставрацията на \"Парижката Света Богородица\" е неизбежна, но споровете кой да плати продължават с години. В момента, в който избухна пожарът, ремонтните дейности вече бяха започнали. Сега архитектите се надяват, че сканираните модели на Талон ще осигурят базова карта, по която да се проектира евентуалното повторно изграждане на изгорелите елементи. \r\n За съжаление, Андрю Талон почина в края на 2018 г. Неговият ментор Робърт Марк - пионер в използването на модерни инженерни технологии за изучаване на историческа архитектура - също почина в началото на 2019 г. И двамата обичаха \"Нотр Дам\", и двамата не доживяха да станат свидетели на това бедствие. \r\n Какво ще се случи оттук нататък - все още е рано да се каже. Президентът Еманюел Макрон даде обещание, че катедралата ще бъде възстановена. Фондацията за опазване на историческото наследство на Франция вече обяви  , а за по-малко от един ден бяха натрупани близо 4 милион евро. Милиардерът Франсоа Анри Пино също се ангажира да дари 100 милиона евро за възстановяването на пораженията. Директорът на конгломерата за луксозни стоки LVMH Бернар Арно обеща да предостави 200 милиона евро за кампанията, същата сума беше гарантирана и от фамилията Бетанкур-Мейер, наследници на L'Oreal. \r\n Ако Франция успее да събере средствата, нужни за пълната реставрация на \"Нотр Дам\", остава въпросът как точно ще се извърши тя. Дали ще бъде построена точна реплика на църквата по сканираните модели на Талон? Или ще бъде изградено нещо по-различно? Или част от унищожената сграда ще бъде запазена в автентичния си вид, за да напомня за историческата трагедия? \r\n   \r\n   Оригиналната ръчна изработка на старите майстори е незаменима; дори тя да се реставрира, никога няма да бъде възстановена в същия си вид. В една нощ беше изгубена и възможността за натрупване на ново познание за техниките, които са използвани преди векове. \r\n Това, което огънят не може да изпепели, е надеждата. \r\n", "date": "2019.04.17", "title": "Технологията, която може да спаси \"Нотр Дам\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394624-%D0%BE%D1%81%D1%8A%D0%B4%D0%B8%D1%85%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%BD%D0%B0-20-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0-%D1%82%D0%B0%D0%B7%D0%B8-%D0%BF%D1%80%D0%B8%D1%81%D1%8A%D0%B4%D0%B0", "text": "Произнесени бяха присъдите по делото срещу бившата кметица на столичния район \"Младост\" Десислава Иванчева. Тя беше осъдена на 20 години затвор, а заместничката ѝ Биляна Петрова на 15 години.         Делото е знаково, защото в продължение на десетилетия съдебната система е обвинявана, че стои със скръстени ръце по отношение на престъпленията по високите етажи на властта. Според допитване на \"Тренд\", публикувано в края на ноември 2018 година, само 20% оценяват положително работата на съда, а 21% казват същото за работата на прокуратурата. В същото време 75% смятат, че политиците оказват натиск върху съдилищата. Решенията на съда не бива да се коментират, но… Дали обаче присъдите, както и целият процес, всъщност не доказаха точно обратното, а именно, че прокуратурата се използва за политически поръчки, за респектиране и репресия на опонентите на силните на деня? Решенията на съда трябва не да се коментират, а да се изпълняват, повелява древният принцип. Само че дали точно делото \"Иванчева\" е повратната точка, която ще убеди невярващите и ще изпере зацапаната репутация на българското правосъдие? Според мен отговорът е \"не\".     От самото начало съдебната сага беше помрачена от фалстарт. Зрелищното задържане на Иванчева и Петрова на 17 април 2018 незабавно породи критичните реакции на правозащитници. То събуди съмнения, че става дума за режисирана ПР-акция, целяща да популяризира делата на новосъздадената КПКОНПИ, в частност да спомогне за кариерата на нейния председател Пламен Георгиев. Иванчева и нейната заместничка прекараха часове с белезници пред Министерството на спорта, докато компетентните органи брояха намерения в колата им 70 000 евро подкуп. (Всъщност 56 000, защото посредникът Петко Дюлгеров преди това удържал за себе си 14 000, като сумата, според прокуратурата, била част от общо 500 000 евро, които Иванчева поискала от инвеститора Александър Ваклин за придвижване на забавени негови преписки в общината.) Сцената навяваше мрачни реминисценции към началните страници на \"Надзор и наказание\" на Мишел Фуко, описващи публична средновековна екзекуция…     Съдът, начело със съдия Хинов, прие, че арестът на Иванчева е бил незаконен и в нарушение на правата на Иванчева, съгласно Европейската конвенция за защита на правата на човека. На Иванчева ще бъде изплатено обезщетение от 10 000 лв., което се приспада от наложената ѝ глоба от 20 000 лв. Да се върнем към началото През април 2018, непосредствено след арестите, зам.-главният прокурор Иван Гешев не скри задоволството си, че Иванчева \"светнала като коледна елха\" (т.е. доказателство, че е пипала белязаните банкноти, съставляващи подкупа). А г-н Георгиев - \"наследникът\" на Филип Златанов, председателя на бившата Комисия за установяване и предотвратяване на конфликт на интереси, осъден на 3,5 години затвор, след като изгуби прелюбопитното си тефтерче, в което се казваше \"кой да се удари\" - изрази увереност, че ще има ефективни присъди. Протестите и подписките в защита на Иванчева и Петрова не помогнаха. Когато председателят на ВКС Лозан Панов разпореди проверка на отменените мерки за неотклонение на двете жени, съдиите от Апелативни съд реагираха с необоснована острота. За момент изглеждаше, че обратът в делото е настъпил на 9 април 2019. Тогава обвиненият като посредник Дюлгеров се отказа от показанията си срещу Иванчева и Петрова, твърдейки, че те били направени \"под натиск\". (В крайна сметка самият Дюлгеров бе осъден на 12 години затвор). Сенки над присъдите Финалът вече е ясен. Ще добавя, че той не е окончателен. Присъдите могат да бъдат обжалвани, а не бих се изненадал, ако Иванчева и Петрова осъдят държавата и/или прокурора Гешев.  Ако се оставим да бъдем убедени, че съдът и прокуратурата са изпълнили задълженията си така, както им повеляват буквата и духът на закона, трябва да е ясно, че присъдите над корумпирани кметове едва ли ще доведат до обрат в мониторинговия доклад на Европейската комисия или обществените настроения. Това, ако трябва да сме точни, не са \"високите ешелони\". Какво става с \"едрите риби\"? Ироничният отговор би бил: Ами аквариумите им стават все по-просторни, обзаведени с барбекюта, обширни тераси и луксозни асансьори. Да, става дума за скандала \"Апартаментгейт\". След като името на председателя на КПКОНПИ Георгиев бе замесено, се стигна само до това, че получи прякора \"прокурора Карлсон\", както и до неговия отпуск, поискан чрез намек от премиера. Разделението на властите в България изглежда доста химерично, а съмненията, които породи \"Апартментгейт\", сякаш подкопават тезата, че точно по делото \"Иванчева\" КПКОНПИ, прокуратурата и съдът са били безупречни... Оправдаването на Иванчева и Петрова щеше да бъде нещо повече от фиаско на прокуратурата. То можеше да се окаже последният пирон в ковчега на изтерзания кабинет \"Борисов 3\" и ГЕРБ, които уж дойдоха на власт, за да преборят корупцията. Не, присъдите, произнесени в понеделник, не бяха съпроводени от камбанен звън, маркиращ великия момент, в който гражданите трябва да преживеят катарзис и със скръстени ръце и насълзени очи да се преклонят смирено пред \"сляпата\" Темида. Случи се обратното. Останахме с впечатлението, че в България отново има политически затворници.  ", "date": "2019.04.17", "title": "Осъдиха Иванчева на 20 години затвор. Какво ни казва тази присъда?"}
{"url": "http://www.classa.bg/%D1%81%D0%B2%D1%8F%D1%82/item/394625-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B8%D0%B7%D1%86%D1%8F%D0%BB%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D0%B8-%D1%81-%D0%BD%D0%B0%D1%82%D0%BE", "text": "Русия и НАТО прекратиха всякакви взаимоотношения   В момента Русия не си сътрудничи с НАТО в никаква сфера. Това заяви заместник-външният министър на Руската федерация Александър Грушко, предаде РИА Новости. Сътрудничеството по граждански и военни линии е напълно спряно, информира дипломатът. Според него, Северноатлантическият съюз е станал инициатор на спирането на контактите. Грушко заяви, че Москва се надява, че ще бъде избегнат военен конфликт с блока. “Това би било катастрофа за цялото човечество”, подчерта дипломатът. Той изрази също така загриженост, че военните разходи на Алианса надвишават руските 22 пъти. На 13 април руското външно министерство обяви, че засилената активност на НАТО в Черно море подкопава регионалната сигурност и че Москва ще предприеме всички необходими мерки за неутрализиране на заплахите.   Русия и НАТО напълно прекратиха сътрудничеството си по гражданска и военна линии. Това заяви в интервю за РИА Новости заместник-министърът на външните работи на Руската федерация Александър Грушко, предаде агенция „Фокус“.     „Самият НАТО отказа положителна програма в отношенията с Русия. Тя не съществува. И досега няма признаци, че НАТО знае как да се измъкне от този застой”, подчерта Грушко. Заместник-министърът на външните работи на Русия определи решението на Алианса да прекрати нормалните работни контакти по военната линия като абсурдно, отбелязвайки, че сигурността в Европа до голяма степен зависи от отношенията между Москва и западния отбранителен съюз. Според Грушко Алиансът е отишъл твърде далеч в конфронтацията с Русия. „Това е парадокс, но съвременните отношения между Русия и НАТО напомнят за „нормалното“ състояние на нещата, в условията на което бе създаден Алиансът – Студената война. Отново задействаха доктрината „Армел”: диалог и сдържане, и малко диалог“, обясни руският дипломат. Съгласно думите му, общите военни разходи на страните от НАТО през изминалата година са надхвърлили трилион долара, което е 22 пъти повече от средствата, които Москва отделя за отбрана. В същото време Грушко подчерта, че Москва няма да участва в надпреварата със страните от НАТО за увеличаване на военни бюджети, а ще разчита на „икономически, точни и ефективни средства”. „Що се отнася до въоръжен конфликт с НАТО, всички здравомислещи се надява, че такъв няма да се случи. Би било катастрофа за цялото човечество. Сигурен съм, че Вашингтон и Брюксел разбират това”, добави заместник-министърът на външните работи на Русия. Според Грушко обновлението на НАТО би било възможно чрез установяване на истинско стратегическо партньорство с Русия.     „Такъв опит беше направен на срещата на върха в Лисабон между Русия и НАТО през 2010 г. Всъщност обаче членовете на НАТО ще трябва да пожертват„ изключителността си ”, да открият изкуството на компромиса и да работят на равни начала, фокусирайки се не върху груповите, а върху общите интереси. Това не се случи”, обобщи дипломатът. През последните години Русия е изправена пред безпрецедентната дейност на Алианса близо до границите си. НАТО я нарича „възпиране на руската агресия”. В същото време Кремъл подчертава, че Москва не представлява заплаха за други страни, но няма да остави действията, които накърняват руските интереси, без отговор, припомня агенцията.  ", "date": "2019.04.17", "title": "Русия прекрати изцяло сътрудничеството си с НАТО"}
{"url": "http://www.classa.bg/%D1%81%D0%B2%D1%8F%D1%82/item/394626-%D0%B7%D0%B0%D1%89%D0%BE-%D1%81%D0%B0%D1%89-%D0%B1%D1%8A%D1%80%D0%B7%D0%B0-%D0%B4%D0%B0-%D1%81%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BE%D1%82-%D0%BF%D0%B5%D1%82%D1%80%D0%BE%D0%BB%D0%B0-%D1%81%D0%B8", "text": "Администрацията за енергийна информация към федералното Министерство на енергетиката на САЩ публикува през последните дни две ключови статистики, които безусловно показват, че икономика №1 в света бърза час по-скоро да се освободи от петролните си запаси. За ваше удобство ги събрах ДВЕ в ЕДНО, а ако искате да ги разгледате и прочетете по-добре кликнете с мишката върху снимката: \r\n   \r\n   Първата, лявата графика показва новият абсолютен рекорд по производство на суров петрол, който подобрява предишния рекорд от 1970 година, в милиони барели на ден. Втората, дясната графика показва полетът на износа на суров петрол от САЩ през последните години, пак в единици милиони барели на ден. В горния ляв ъгъл на всяка от графиките можете да видите датите на техните публикации. Втората е от днес. \r\n           Ако съпоставите информацията от двете графики може да стигнете до извода, че САЩ форсират извличането на суров петрол от недрата си, но все по-малко го ползват сами, а бързат да го продадат на други страни и народи по света. При толкова изразителна картинка на форсираните усилия не може да не възникне въпросът ЗАЩО??? Поради что САЩ бърза да се освободи от стратегическата суровина, при това далеч под най-високите световни цени за нея? \r\n Всъщност аз имам свой отговор на този въпрос, но днес не съм в настроения да го споделям с вас. Може пък сами да се досетите? \r\n Единственият жокер, който мога да ви дам е, че поради същата причина и ядрената мафия на САЩ свива знамената си и се преориентира в други направления., както това прави и руската ядрена мафия. \r\n   \r\n", "date": "2019.04.17", "title": "Защо САЩ бърза да се освободи от петрола си?"}
{"url": "http://www.classa.bg/%D1%81%D0%B2%D1%8F%D1%82/item/394627-%D0%B2-%D0%BA%D1%80%D0%B5%D0%BC%D1%8A%D0%BB-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0,-%D1%87%D0%B5-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%C2%AB%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0%C2%BB-%D1%81%D1%80%D0%B5%D1%89%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D1%81-%D0%BA%D0%B8%D0%BC", "text": "Говорителят на Кремъл Дмитрий Песков заяви пред репортери за активната подготовка за първата среща на лидерите на Русия и КНДР, но отказа да даде точната дата и място на преговорите, пише The Independent. Изданието отбелязва, че по-рано в южнокорейските медии се появи предположението, че срещата на върха на Ким Чен Ун и Владимир Путин може да се проведе още следващата седмица веднага след края на икономическия форум в Пекин.     Кремъл потвърди подготовката за   на Владимир Путин с Ким Чен Ун, пише The Independent. Изданието отбелязва, че по-рано в южнокорейските медии съобщиха, че ръководителят на КНДР ще отиде във Владивосток следващата седмица. На 26 и 27 април руският президент ще вземе участие в пекинския форум, след което може да се проведе срещата на двамата лидери. На ежедневната среща с журналистите прессекретарят на Кремъл Дмитрий Песков отказа да даде датата и часа на срещата. Но той потвърди, че руските власти активно се подготвят за подобен сценарий. „  - заяви Песков. След като КНДР и САЩ не успяха да се споразумеят за облекчаване на санкциите, Кремъл се надява, че Ким ще бъде готов да  . Не е ясно обаче дали Москва има достатъчно влияние, за да посрещне нуждите на лидера на Северна Корея, смята изданието. Според гледната точка на бившия дипломат и експерт по международни отношения Владимир Фролов ръководителят на КНДР иска постепенно облекчаване на санкциите в замяна на ограничено свиване на ядрената програма. От това се възползва руският президент, който се радва да действа като  .  , добавя анализаторът.     Срещата между двамата лидери е   дълго време. През септември миналата година имаше слухове, че ще се проведе в рамките на руския икономически форум във Владивосток. Но тези преговори не бяха осъществени - вместо това Ким остана в Пхенян, за да отпразнува Деня на създаване на народното правителство, напомня на The Independent.   Превод: М.Желязкова", "date": "2019.04.17", "title": "В Кремъл потвърдиха, че се готвят за «историческата» среща на Путин с Ким"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394618-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Използвайте енергията си, само тогава когато това наистина се изисква. Ако губите силата си на празни неща и непознати хора, до вечерта, ще се чувствате изтощени. Не преувеличавайте таланта си, особено в областта на творчеството. Влошаване на здравето ви, не се предвижда, така че може спокойно да се заемете със спорт. ТЕЛЕЦ ( 21 април - 21 май )  Трябва да разширите връзките си, както личните, така и в бизнеса. Имате толкова много възможности, че самите вие ще бъдете изумени. Откриите нови хоризонти, трупайте средства и след това животът ви ще изглежда много по-ярък и невероятен. От интимност, особено с непознати партньори, е по-добре да се откажете. БЛИЗНАЦИ ( 22 май - 21 Юни ) Очаква ви ден, наситен с романтика и нежност. Ако наскоро сте се влюбили, дори и сериозните проблеми, ще ви изглеждат незначителни. Не трябва да пренебрегвате нещата, от които зависи вашето благополучие. При комуникацията с приятели трябва да бъдете по-отстъпчиви, за да не се скарате и да съхраните топли отношения.   РАК ( 22 юни - 23 юли ) Днес, ще направите опити да се помирите с човек, много скъп за вас. Само не бъдете прекалено натрапчиви, в противен случай ще усложните положението. През деня е възможна неочаквана печалба, както и среща със стар приятел. Вечерта трябва да се погрижите за здравето си, вземете превантивни мерки. ЛЪВ ( 24 юли - 23 август ) Не разпространявайте своето потискащо и мрачно настроение на другите. Ако не сте щастливи в личния живот, опитайте се да погледнете на него под различен ъгъл. Семейните, ще бъдат принудени да помагат, не само на съпруга, но и на близките си. Правете каквото ви казва сърцето. Тогава няма да ви смятат за неискрени. ДЕВА ( 24-ти август - 23 септември ) Днес, е идеален ден да представите любимия си, на своите роднини. Направете си програма предварително, така ще се напълно подготвени и в. Препоръчителн приповдигнато настроение. Препоръчително е, да подготвите нещо оригинално или екзотично. Вечерната разходка, ще ви помогне да се разсеете от проблемите. ВЕЗНИ( 24 септември - 23 октомври) Повече общувайте и съчувствайте на близките си хора. В противен случай, вашите претенции и възмущение от това което се случва, ще наруши красивата семейна идилия. Един добър ден за пътуване сред природата, домакинска работа и разрешаване на финансови проблеми. Ще имате време за всичко, което сте планирали от предния ден. СКОРПИОН ( 24 октомври - 22 Ноември ) Трябва да дадете всичко от себе си за постигане на целите си. Ако искате да получите положителен резултат от работата, не прехвърляйте отговорностите на раменете на по-младите служители. Следобед, е възможно кратко бизнес пътуване, от което ще зависи много в кариерата ви. В любовната сфера, бъдете обективни.   СТРЕЛЕЦ ( 23 Ноември - 21 Декември ) Откажете се от изкушенията, които съдбата ще ви подхвърля. Творческите ви намерения, лесно ще се реализират, но при условие че се заемете преднамерено с тях. Необвързаните, може да срещнат човек, който ще обикнат с цялото си сърце. При пътувания, трябва да внимавате, особено ако става дума за самолет. КОЗИРОГ (22 Декември - 20 януари ) Днес, ще се почувствате силни и енергични и това, ще ви стимулира да се заемете с решаването на сериозните проблеми. По-малко вярвайте на онези, които веднъж вече са ви предавали. Ако в работата се осланяте на помоща на опитните колеги, бързо ще постигнете успех и печалба. Спешното подписване на документи, може да ви донесе много проблеми.  ВОДОЛЕЙ ( 21 януари -  19  февруари ) Парирайте плановете на противниците си, за да напреднете бързо в кариерата. Добър ден за учение, натрупване на знания и привличане на нови партньори. Опасността може да дойде от там където не очаквате. Във вашия личен живот, не всичко е толкова спокойно и гладко, колкото си мислите. Така че, не бързайте с предложенията.   РИБИ ( 20 февруари - 20 март ) Днес, не само ще може да укрепите позициите си на работното място, но и да се насладите напълно на плодовете на неуморната си работа. Много от желанията ви ще се сбъднат, ако започнете деня без грешки. Във финансовата сфера, трябва да бъдете предпазливи и да не се увличате от авантюри. Възможно е специално да се опитват да отклоняват вниманието ви.    ", "date": "2019.04.17", "title": "Дневен хороскоп 17 април"}
{"url": "http://www.classa.bg/%D1%81%D0%B2%D1%8F%D1%82/item/394619-%D0%BD%D0%BE%D0%B2%D0%B8-%D1%82%D1%80%D0%B0%D1%81%D0%B5%D1%82%D0%B0,-%D0%BD%D0%B0%D1%81%D0%B8%D0%BB%D0%B8%D0%B5,-%D1%81%D0%BC%D1%8A%D1%80%D1%82", "text": "За мигрантите, които се опитват да се придвижат от Гърция към Централна Европа, става все по-трудно. Сблъсъци с полицията, насилие, смъртни случаи. Какво става по т. нар. Балкански маршрут?       В началото на април гръцката полиция използва сълзотворен газ в близост до Солун, за да попречи на мигрантите да достигнат до границата със Северна Македония. Целта на мигрантите бе Централна и Западна Европа.       Около 2000 души се поддадоха на тези слухове и се отправиха към северна Гърция. След три дена мигрантите се отказаха и се завърнаха в своите бежански приюти. Повечето от 70 000 мигранти, които се намират в Гърция и в региона на Западните Балкани, искат да продължат пътя си на север. Те обаче се изправени пред много препятствия. Северна Македония и Унгария отдавна издигнаха телени огради по южните си граници.  .  Правозащитни организации и ЕК обвиняват страната в нарушаване на международното право. Всичко това доведе до утвърждаването на алтернативен Балкански маршрут.     Гърция   Изходна точка на този нов маршрут отново е Гърция. По данни на международната агенция за миграцията към ООН, в жилищни общежития и бежански приюти в Гърция са настанени 60 000 мигранти. Хуманитарни организации критикуват остро условията в тези приюти по гръцките острови близо до турското крайбрежие. Там няма достатъчно места, а бежанците нямат достъп до чиста питейна вода и тоалетни. След сключването на споразумението между ЕС и Турция през 2016 година все по-малко мигранти успяват да достигнат до Гърция през източно Средиземно море. Европейската гранична служба ФРОНТЕКС съобщава, че въпреки това миналата година 34 000 души са успели да стигнат до Гърция. През тази година техният брой е 5600 души. Вероятно със затоплянето на времето все повече хора ще рискуват опасното преминаване през Средиземно море. През 2018 година по този маршрут загинаха 174 души. А през 2019 година имаше поне десетина смъртни случая. Само в началото на април на остров Родос бяха открити труповете на трима души. Босна и Херцеговина Тъй като мигрантите без разрешително за влизане вече не могат да прекрачват границите от Гърция към Северна Македония и от Сърбия към Унгария, възникна алтернативен маршрут през Босна и Херцеговина към Хърватия.  В страните от Западните Балкани има 10 000 мигранти. По данни на международната агенция за миграция към ООН, почти 4000 от тях се намират в Босна. Това доказва, че бежанският маршрут в  северна посока се е променил. Босненското правителство очаква още по-голям приток на бежанци, които пресичат страната по пътя си към ЕС. Босненският министър за сигурността Драган Мектич говори в интервю за агенция Франс Прес за \"ескалация на миграционния проблем\". През миналата година ЕС предостави на Босна 9 милиона евро за подслона на бежанците. Границата между Босна и Хърватия  е дълга и преминава през планински местности. Правозащитната организация Амнести Интернешънъл остро критикува хърватската гранична полиция за подхода ѝ към мигрантите. Те биват незабавно връщани в Босна и нямат достъп до процедура за предоставяне на убежище. \"Мнозина описват как са били бити и сплашвани, как са им били откраднати документите и мобилните телефони\", четем в публикуван през март доклад. Хърватия по-рано неизменно отхвърляше подобни обвинения.     Албания На пътя от Гърция към Босна се намира Албания, която е една от най-бедните страни в региона.  Всяка година около 20 000 албанци подават молби за убежище в ЕС. Откакто се утвърди алтернативният Балкански маршрут, албанската полиция залавя много повече мигранти без документи.  През 2017 година са били заловени 750 мигранти, а през 2018 техният брой е достигнал 3400 души. Не се потвърдиха и информациите от медиите, че в Албания ще бъде изграден приемен лагер за спасени от корабокрушения мигранти в Средиземно море.  Вместо това в началото на годината Албания ратифицира споразумение с граничната агенция ФРОНТЕКС, която трябва оказва помощ за задръжането на мигранти без документи на албанско-гръцката граница. Подобно споразумение е сключила и Черна гора. Северна Македония и България Северномакедонската редакция на ДВ информира, че в бежанските приюти в страната е спокойно след като Северна Македония затвори границата си с Гърция. По данни на международната агенция за миграцията към ООН, в Северна Македония понастоящем се намират 35 мигранти. Твърдият подход на България спрямо бежанците оказва сплашващо въздействие. Между 2015 и 2016 година 20 000 мигранти са подали молби за предоставяне на убежище в страната. А през 2018 година техният брой е бил само 2500 души, както съобщава Държавната агенция за бежанците.    ", "date": "2019.04.17", "title": "Нови трасета, насилие, смърт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394616-%D0%BD%D0%B0%D0%B7%D0%BE%D0%B2%D0%B0%D1%85%D0%B0-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE", "text": "Направиха рейтинг на нюансите, аспектите и ситуациите, които мъжете и жените мразят по време на секса, пише illicitencounters.com. В проучването са участвали 200 души. Така че, мъжете имат негативно отношение в рамките на интимната близост към следните неща:   Жените също имат свой собствен антирейтинг на усещанията и впечатленията. Така че, на дамите не им харесва, когато: - партньорът не обръща достатъчно внимание на предварителните ласки и незабавно преминава към акта - не мисли за удоволствието на своя партньор и се стреми първи да достигне върха на удоволствието       Всички тези фактори карат мъжете и жените да търсят нови партньори, които да задоволят не само тялото, но и душата.      ", "date": "2019.04.17", "title": "Назоваха нещата, които..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394617-%D0%BF%D1%83%D0%BB%D0%B5%D0%B2-%D0%B4%D0%B6%D0%B5%D0%BD%D0%B8-%D0%BC%D0%B8-%D0%BF%D1%80%D0%B8%D0%BB%D0%B8%D1%87%D0%B0%D1%88%D0%B5-%D0%BD%D0%B0-%D1%82%D1%80%D0%B0%D0%B2%D0%B5%D1%81%D1%82%D0%B8%D1%82", "text": "Тервел Пулев каза, че не може да става и  дума за сексуален тормоз в случая на целувката на брат му Кубрат с Джени Суши. \"Имаше негативен отзвук, но смятам, че в такива ситуации дори това ще излезе като положително за Кубрат, защото в крайна сметка той какво направи!? Не й е счупил ченето. Не е пребил някого. Не е направил криминално деяние, колкото и да се опитват да криминализират тази целувка. Да, той не е прав. Тя има нейното право да избира или да позволява някой да извърши близост към нея. Да речем, че той го е направил на своя глава, без да я пита. Това е нередното, но в крайна сметка друго нищо лошо не е направил и не мисля, че чак толкова много трябва да се фокусираме върху това нещо. Нека, ако те смятат, че имат основание за някакъв съдебен иск, да го направят и да видим какво ще стане\", коментира Тервел Пулев пред ТВ+. \"Доколкото знам, нашият адвокат в САЩ е взел записи от камерите от последвалото парти след мача - в лобито в хотела, където седяхме и слушахме музика. Така че ще се види нейното поведение - това, на което ние сме свидетели с Кубрат и цялата компания, която наброяваше 14-15 човека. Аз не съм притеснен и не мисля, че съдия, дори и жена да бъде, ще одобри това поведение и ще приеме, че тя е била сексуално насилена с тази целувка, ако тя присъства в компанията и продължава да се натиска на различни членове от нея\", добави Пулев.  \"Кубрат целуна победата по-скоро, не целуна въпросното момиче. На мен тя ми приличаше на травестит. Аз не бях сигурен дали тя е жена и я наблюдавах внимателно, докато бяхме на партито. Не бях сигурен дали тя е мъж или жена. Казвам го това чистосърдечно, без да искам да обидя някого. Така че не мисля, че той е целунал нея\", добави Тервел Пулев.      ", "date": "2019.04.17", "title": "Пулев: Джени ми приличаше на травестит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394614-%D0%B1%D1%8A%D0%B4%D0%B5%D1%82%D0%B5-%D0%B2-%D0%BA%D1%80%D0%B0%D0%BA-%D1%81-%D0%BC%D0%BE%D0%B4%D0%B0%D1%82%D0%B0", "text": "Смели цветови комбинации за модните диви и неутрални тонове за класическите момичета. Лилаво по обувките, перли по бижутата и руси нюанси в косите - това е само част от акцентите за трендовете през пролет 2019. А какво ще виждаме навсякъде около нас през идните по-топли месеци – разказва Наталия от влога  .    за пролет 2019 През пролетта на 2019-а има за всекиго по нещо. На преден план изпъкват тоалетите, изцяло решени в неутрални телесни тонове. От   , през  ,  , обувки,  .    Освен това ще виждаме и много платове с точки. А изборът на тоалет и големина на този принт в изцяло наш. Дизайнерите са помислили и за романтичните натури, като в множество тоалети предлагат да вплетем детайл с  пеперуди  - по топ или рамо на рокля например. Още един симпатичен принт е този, напомнящ на шахматна дъска. А за по смелите момичета - нетипични комбинации от няколко цвята във визиите. Косата на пролет 2019  Един от основните трендове, стане ли дума за коса тази пролет, е  светло русото , почти платинено. То върви с тъмни плътни вежди. Естествените руси нюанси също са на мода. Русо, като косите около лицето са още по-светли, сякаш естествено целунати от слънцето. Освен това ще се радваме и на много естествени брюнетки. Ако косата ви е в натурален шоколадов нюанс, не я пипайте за нищо на света!      Само се грижете за нея - да бъде здрава и бляскава. На свой ред - бретонът също ще е актуален. Прав, в комбинация с начупени коси и шапка с периферия за разкош. И на последно място - балеажът - почти незабележимите по-светли кичури в косата бяха и остават класика. Гримът на пролет 2019  През пролетта ще виждаме от всичко по много. Златни опушени клепачи, цветни спирали в неоново розово за смелите момичета и розово по клепача. И още:  златни устни  в комбинация с изчистен грим и по-точно липса на грим по очите, както и червеникави устни в комбинация с червеникав руж по бузките за здравословно изглеждаща кожа. А ако сте от момичетата, които не обичат грима - чудесно за вас! Не е нужно да поставяте, защото сред водещите тенденции е изчистеното лице, без излишен грим.   Аксесоарите на пролет 2019  През 2019 аксесоарите са цветни, запомнящи се, категорични звезди във визията на дамите.  На първо място са  лилавите обувки  - от ток, през боти, до кецове. Освен това ще виждаме и много интересни и чудати като форма токове, както и футуристичните маратонки. Тази пролет и шапките с малка периферия са актуални, както и така наречените baker boys hats. И още - малки и чудати чантички, които изпълват на фона на общата визия, както и изненадващо - плетените чанти тип “кошница”. Относно бижутата -  перлите  са разкошът, с който трябва да се снабдим, а  слънчевите очила  - с ръбати форми и решени в цветни рамки.    ", "date": "2019.04.17", "title": "Бъдете в крак с модата!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394615-%D0%B1%D0%BE%D0%BC%D0%B1%D0%B0-%D0%B7%D0%B0-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-%D0%BC%D0%B5%D0%B3%D0%B0%D0%BD", "text": "Британски астролози направиха хороскоп на характера на бебето на принц Хари и Меган Маркъл, чието раждане се очаква до броени дни. Те вече смятат, че знаят коя зодия ще бъде и какви ще са основните черти на характера му.  Разкрихме . Споделихме ви и     Експертите вече чертаят бъдещето на детето, а залозите за пола му набират все повече популярност. Коефициентите се изменят с всяка излязла клюка по адрес на бебчето на роялите.  Междувременно вече ви разкрихме за поредна повече от 100-годишна традиция, която Меган Маркъл си позволи да наруши. Това е поредното кралско правило, което новата невеста в семейството потъпква без да й мигне окото.  Цялата драма преди дни се разрази около избора на количка от страна на херцогинята на Съсекс.  Всъщност Маркъл доста често нарушава традициите. Сякаш стана навик херцогинята да не спазва правилата, но видно тя среща огромна подкрепа от съпруга си, с когото дори се изнасят и са твърдо решени да живеят в Уиндзор сами, без присъствието на брата на Хари - Уилям, съпругата му Кейт и трите им дечица.      Редно е, преди да ви разкрием прогнозата на астролозите, за една друга прогноза.. Според звездните предсказания най-новият престолонаследник, независимо дали е момче или момиче, ще бъде смел и безстрашен, а Хари ще бъде търпелив баща. Прогнозите са, че бебето ще бъде зодия телец, но ще има влияния и на някои огнени зодии заради разположението на звездите в момента на раждането. Бъдещите родители не са обявили точната дата за появата на първата си рожба, а миналата седмица заявиха, че планират събитието да протече в ограничен кръг.", "date": "2019.04.17", "title": "Бомба за бебето на Меган"}
