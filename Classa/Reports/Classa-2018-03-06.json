{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379375-%D0%BF%D0%B8%D0%B3%D0%BC%D0%B5%D0%B8-%D0%BE%D1%81%D0%BC%D1%8A%D1%80%D0%B4%D1%8F%D1%85%D0%B0-3-%D0%BC%D0%B0%D1%80%D1%82", "text": "За тях 5-вековното турско робство, съсипването на българската държава, методичният геноцид над българската нация, неизброимите зверства, жестокости и гаври са една поетична метафора; една митология, родена в болнавото българско съзнание; дивен рахатлък в отровната сянка на една кървава империя; едно мило, любезнейшо присъствие; едно мирно, толерантно съжителство; една лъчезарна идилия; едно безкрайно благоденствие и всестранен напредък на българския народ. Напредък и благоденствие, прекършени и прегазени най-варварски от някакви „диви, примитивни, безпросветни човекоподобни, вонящи на махорка\", които се надовлекли, за да ни заробят и ограбят. А тъпоглавият български народ вече 140 години слави Русия, своята поробителка, мъкне венци и цветя, разнася знамена и хоругви, катери се по Орлово гнездо и възпява злокобната дата 3 март. Те никога няма да проумеят, че в световната история има само една война, предизвикана под натиска на един народ. И това е Руско-турската освободителна война 1877-1878 г. Православният руски народ, руските поети, писатели, художници, журналисти, учени, целокупното руско духовенство – те поискаха от императора тази война. И я спечелиха. За нас. Заради нас. Те не могат да понесат историческата истина, че за свободата на България, за нас, заради нас, преди 140 години погинаха точно 109 498 руски войници, офицери, лекари, медицински сестри, санитари. По 365 на ден. Мужици, студенти, дворяни, солдати, графини... И нито един американски рейнджър. Ах! Те не могат да преглътнат факта, че на 3 март 1878 г. България, българската държава, българският народ възкръснаха из един океан унижения, кръв, смърт и гибел. Не благодарение на „цивилизованите европейски вълци\" (Христо Ботев). Нито на тяхната „харемна дипломация\", олицетворена тъй „бляскаво\" от Бенджамин Дизраели лорд Биконсфилд, който нарича турските зверства през април 1876 г. „празни приказки по кафенетата\". А въпреки тях. Те обявиха 3 март за измама, рекет, капан, грабеж и робство, за празник на антиевропейците, ерго – Освобождението е дело антиевропейско, срамно и позорно, е най-гнусно посегателство, покушение и престъпление срещу европейските ценности и срещу „нашите съюзници и партньори от НАТО и ЕС\", а президентът Румен Радев взел, че забравил да ги спомене на Шипка с коленопреклонна благодарност! Само дето тези наши съюзници и партньори са съществували през 1878 г. точно толкова, колкото НАТО, ЕС и евроатлантическия джендъриат. Те, една вреслива групичка русофобци, се състезават кой да произнесе по-голяма глупост, да съчини по-мерзка лъжа, да сътвори по-величествена интрига, да напише по-чутовна скверност, да демонстрира по-надменно невежество и главно – да засвидетелства по-раболепно преклонение пред олтара на режисираното евроатлантическо русомразие, че да си заработи по-изобилно грантово благоволение. Александър Йорданов, русофобец пръв, обяви, че за него 3 март не означава нищо, просто една дата, ама добре, че Берлинският конгрес върнал България на картата на света. Само дето никой не празнува Берлинския конгрес. Горан Благоев тръгна да гони президента от Шипка: не му било мястото там, а в София, за издигане на националния трибагреник, обаче президентът проявил „странен интерес към присъствие на Шипка\" (много „странен\", наистина!), демонстрирал брутално незачитане на държавната традиция и протокол, но най-паче, поради своето коварство, отишъл Радев на Шипка с едната цел – тъй да омаловажи и засенчи Караянчева, та народът да я освирка (така Цветанов доразви интрижката, сякаш някой може да омаловажи нищото и да засенчи сянката). „Президентът не е на мястото си\", постанови Горан и ръфна патриарх Кирил за подрасника: „Посрещането му показва, че визитата му не е само църковна. Висши църковни йерарси и глави на църкви не са посрещани на такова високо ниво. Акцентът на 140-та годишнина някак си основно гравитира около това къде е руският патриарх и кой е около него. Защо не поканихме един румънски патриарх, финландски архиепископ...\". БНТ реши да тресне специален, нарочен акцент в празничния ден – Брест-Литовския мирен договор, щото бил сключен на 3 март 1918 г. Ако БНТ толкоз държеше да открие някакви календарни съвпадения, напомням: на 3 март 1855 г. се възцарява руският император Александър II Николаевич, Царят-Освободител; на 3 март 1861 г. Александър II премахва крепостното право в Русия; на 3 март 1924 г. е детрониран халиф Абдул Меджид II и това е краят на 1400-годишния османски халифат, Турция става република с президент Мустафа Кемал Ататюрк. Но не, това не е интересно, не се вписва в идейката едно величаво събитие - Освобождението на България от турско робство, да бъде подменено и обезличено с подпъхването на един болезнен за Русия договор. Ах, какво щастие озари студиото! Какво подхилкване и хълцотене огласи националния ефир! С Брест-Литовския договор Русия губи 1 кв милион. км (26% от своята територия), 01.03 от населението (над 60 милиона души), 75% от въгледобива, 80% от находищата на желязна руда и от обработваемите земи 1/3. Но най-хубавото в цялата тази работа е, че Русия капитулира пред Германия, Османската империя, Австро-Унгария Абонамент България. \"България е категоричен победител на Русия\", каза Дими Стоянович: \"Ние някак си сме победили освободителката си\", рече вездесъщият Горан Благоев. Русия капитулира пред България! Какво неземно щастие! Продължило 8 месеца и 10 дни. Това не попречи студиото да подгизне от задоволството на пигмеите, подгрети от \"Фактор\" органа на русофобците. Който обяви Брест-Литовския договор за \"един от върховите моменти\" в нашата история, България за \"победителка във войната на Източния фронт\" Русия за \"второстепенна сила\" и замести \"русофилския мит\" за \"фалшивата руска\" Санстефанска България с фантасмагорията \"Брест-Литовска България\"! За изтрезняване - един \"дребен\" детайл. Ньойският договор. И една българска национална катастрофа. Вие си правете справките. Междувременно Лилито, министърка на Европредседателството, поздрави българите за 3 март във фейсбук. На английски ги поздрави. Ето така: Честит Национален празник - 140-годишнината от Освобождението на България \"!. Следва текстче от 11 реда. И никаква Русия няма там. Никаква Руско-турска освободителна война. Нито дума от какво точно се е освободила България, нито - има си хас - кой е освободил България от това, дето го няма в тези 11 реда. Кого, прочее, поздрави Лилито на английски? Париж? Виена? Лондон? Вашингтон? Анкара, може би? Или Брюксел, този проамерикански и антиевропейски харем на русофобщината, пазен зорко от евнуси джендърмеристи? Борисов прие от немай къде двамата патриарси, българския и руския, само за да подари на патриарх Кирил един камък от връх Христо Ботев (поне да беше от Шипка!) И да изрецитира благодарности по адрес на държави, несъществували преди 140 години, просто защото са били под скиптъра на руския император. Следващия път може да изреди благодарности към всичките нации, народности и етноси от Руската империя, защото те всички са участвали в Руско-турската освободителна война: якути, башкири, чуваши, евенки, татари, казахи, грузинци, арменци, таджики, чеченци, естонци , латвийци, осетинци и т.н. - до 195. Но някак си войната не се нарича украино-турска, полско-турска, литовско-турска и т.н. - до 195. И никой, абсолютно никой от ниневластващите гербисти не се вдигна на Шипка. Ако не броим ожалената и освиркана Караянчева. Никой. Нито министър-председател, нито министри, нито депутати. Никой! И всички - министър-председател, министри и депутати от ГЕРБ дружно и безмозъчно бойкотираха държавния прием, даван от държавния глава в чест на националния празник на българската държава - Освобождението на България от турско робство. Сал един Вежди Рашидов. Кого и какво бойкотираха Борисов и Цветанов? Кого и какво бойкотира цялата властимеюща кохорта от Третото пришествие на Борисов?! Президента Радев? Целокупния дипломатически корпус? Руския посланик? Президента Путин? Русия? Бойкотираха и отрекоха Освобождението на България, оскверниха подвига и гибелта на хилядите руски воини и български опълченци, поругаха и Самарското знаме, и православния кръст, и признателността на българския народ към Русия, зачеркнаха неговата историческа памет, неговите титанични, свръхчовешки усилия да отхвърли робския гнет , неговия неистов стремеж към свобода, неговите неизброими жертви. Това вече не са изцепките на Горановци, Сашойордановци, фалшиви \"фактори\" и всякакви грантови русофобци. Това е недвусмислената, официалната позиция на ГЕРБ и лично на Борисов. На дипломатически език това се нарича неприятелски жест. Следващият ход на българското правителство е да отзове българския посланик от Москва и да обяви руския посланик в София за персона нон грата. И целият този смърдеж - след виртуозната дипломация на двете църкви - българската руската и; след възторга на хилядите хора, изкачили Шипка в петметровия сняг, понесли български и руски знамена; след боговдъхновеното съслужение на двамата патриарси; след знаковите слова на патриарх Кирил, че без българското православие, без българските духовници и просветители нямаше да има руско православие, а то значи - руска държава; след думите на президента, че българите са днешните опълченци, които защитават историческата истина ... ГЕРБ и присъдружните му русофобци отровиха празника с интриги. Патриарх Кирил, огорчен (по-точно втрещен) от изопачаването на историята, от размиването на руската себеотрицателност в конюнктура и „политкоректност\", наруши всички дипломатически правила и на изпроводяк върна камъка в градината на Борисов. Дипломатически камък, който ще тегне върху българо-руските отношения и ще ги определя оттук нататък. Не за дълго. Само до скоростния свършек на Третото Борисово пришествие. А русофобците тръгнали да правят подписка – националния ни празник да сменят, с цел окончателно заличаване и дерусификация на българската история и памет. Най-добре да изберат Берлинския конгрес, който разпарчетоса България, само и само да я отърве от руско робство и руски ботуш. Може и Брест-Литовския мирен договор. Хем пак ще е 3 март. Но преди всичко трябва да съборят храм „Св. Александър Невски\". И храм-паметника на Шипка. И самата Шипка. Камък върху камък да не остане от България Велислава Дърева", "date": "2018.03.06", "title": "Пигмеи осмърдяха 3 март"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379366-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F%D1%82-%D0%BF%D0%B0%D0%B7%D0%B0%D1%80", "text": "Свободният енергиен пазар ще бъде тема на кръгла маса, която ще се състои във вторник в парламента. Депутатите и председателят на енергийния регулатор ще обсъждат промените в основния енергиен закон, с които системата да достигне пълна либерализация.     Според вносителите на промените от ГЕРБ новите текстове ще дадат възможност продавачите на енергия на българската независима борса да станат близо 100. Предвижда се на свободния пазар да излязат производители, които до сега имаха преференциални условия. Това, според управляващите, щяло да покаже, че цената на борсата е пазарна.", "date": "2018.03.06", "title": "Обсъждат либерализацията на енергийният пазар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379367-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BB%D0%B5%D0%BA%D0%B0%D1%80", "text": "Прокуратурата решава дали доктор Иван Димитров да остане в ареста. Той беше обвинен в предумишлено  . Това предизвика вълна от протести в страната. Според протестиращите лекарят трябва да бъде освободен, защото е действал при неизбежна самоотбрана.      Според близките на Георги Джевизев по прякор Плъха - той не е влизал в дома на лекаря и не е искал да краде. Въпреки това, протестите в защита на доктора продължават и днес.", "date": "2018.03.06", "title": "Продължават протестите в защита на лекар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379368-%D0%BD%D0%B8%D0%B5-%D1%81%D0%BC%D0%B5-%D0%B3%D0%BD%D0%B5%D0%B2%D0%BD%D0%B8-%D0%B8-%D0%B8%D1%81%D0%BA%D0%B0%D0%BC%D0%B5-%D0%BA%D1%80%D1%8A%D0%B2", "text": " - площадът пред Народното събрание пожълтя от таксиметрови коли, всички те гневни на властта и искащи възмездие за смъртта на 3 годишния Пепи, дете на техен колега, намерено същия ден удушено в Южния парк.     Този криминален инцидент за малко не предизвика падането на правителството. 9 години по-късно бившата барета, съветник в ДАНС и собственик на една от големите таксиметрови компании Алексей Петров добави още щрихи към картината: \"Тогава попречих на таксиметровите шофьори да нахлуят в парламента\".   В крайна сметка разследващите установиха, че виновна за смъртта на детето е майка му, която има шизофрения.   На 17 март обаче пресата излезе със заглавия \"България уби дете!\". До ден днешен някои от участници в преговорите с таксиметровите шофьори са убедени, че протестът е бил част от политически сценарий, в който такситата просто са били използвани.   - десетки, стотици, може би хиляди хора излизат в Пловдив и в други градове на страната, за да протестират в подкрепа на \"добрия лекар\" - рентгенолога д-р Иван Димитров, който няколко дни по-рано е застрелял човек.   Човекът е крадец, известен като Жоро Плъха. Може би докторът го е застрелял при самозащита, след като Плъха влиза в имота му с цел обир. Може би го е направил с пистолет, който е бил на крадеца или на негово съучастник, за когото обаче няма официална информация, че въобще съществува.   След като го е застрелял докторът се е прибрал у тях, не е съобщил на полицията за инцидента и, въпреки че е бил ранен с нож, си е легнал и на другия ден е отишъл на работа.     Обстоятелствата са крайно неясни, а на хората от МВР и прокуратурата не им прави чест, че вместо да дадат официално информация, оставят фактите да са въпрос на лична интерпретация. Очевидно, че става дума за казус, важен за обществото и елементарната прозрачност би била от полза, за да се намали напрежението.  Защото напрежение има.   Един от слуховете е, че домът на лекаря е обиран 3 пъти. Може и да не е, но със сигурност има много хора, чиито домове са обирани. И много престъпления остават ненаказани, така че искрата на гнева лесно се пали.   Опозицията \"доблестният доктор\" - \"лошият циганин\" е толкова лесна за асимилиране, че хората по улиците вече са издали смъртна присъда и то след извършването й. Нищо, че в България няма смъртно наказание.     Масите не за първи път влизат в ролята на съдебни заседатели, а и не за първи път решаваме, че присъдата е смърт, без да сме изслушали каквито и да било доказателства. Няма нужда.   Утре, разбира се, \"добрият доктор\" може да се превърне в \"изрода\", срещу когото има нови тълпи по улиците. Една лекарска грешка го дели от \"Осанна\" до \"Разпни го\". И няколко Фейсбук статуса.   Ами ако доктор Димитров не беше доктор, а стругар, обущар? А ако беше безработен? Всеки доктор ли е морален човек? Всеки образован човек ли е прав?   Когато убиецът е иконописец или лекар, лесно прощаваме, защото ние работим с клишета и предразсъдъци.     Случаят в Пловдив напомня и на този на иконописеца Йордан Опиц, който застреля в гърба 25 годишен младеж, с преработения си в боен газов пистолет. Тогава противопоставянето пак беше лесно за пускането му в центрофугата на масовото съзнание - \"иконописецът\" срещу \"наркомана\".   Опиц излежа малко повече от 2 години от общо 5-годишната присъда (!) и го пуснаха. Когато нахлуе някой в дома ти, не го посрещаш с чай и бисквити, но убийството си е престъпление, което не можем да оправдаваме с лека ръка.   Трябва да зададем и въпроса защо рецидивист като Плъха е на свобода? Рецидивист се оказа и шесторният убиец от Нови Искър. Трябва ли да се избием всичките, за да настъпи справедливостта? Трябва ли да се снимаме и подслушваме?     Не ни ли прави пасивната и корумпирана държава всички нас престъпници по един или друг начин? И да се върнем на началото - подобни криминални драми са катализатор за политически катаклизми. Често масите биват използвани, без те самите да си дават сметка за това.   Не всеки може да се постави на мястото на Гинка Върбакова и да си представи, че купува ЧЕЗ. 300 млн. евро трудно се визуализират от обикновения човек. Но всеки може да се \"постави в обувките\" на доктора и тогава наистина не знаеш дали животът ти няма да се преобърне с главата надолу само за части от секундата.", "date": "2018.03.06", "title": "Ние сме гневни и искаме кръв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379369-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BF%D1%83%D1%82%D0%B8%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5", "text": "Българският министър-председател Бойко Борисов и президентът на Русия Владимир Путин са обсъдили енергийните проекти на територията на България. Това е станало в телефонен разговор, проведен между двамата.   Борисов е запознал руския държавен глава с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура. Двамата са коментирали и провеждането на среща помежду си по време на Българското председателство, съобщават от пресцентъра на Министерски съвет.   Българският премиер е представил идеята си за развитие на проекта за АЕЦ „Белене“ като общобалкански. Той е посочил, че тя е срещнала подкрепа от колегите му от страните от Западните Балкани. От своя страна Путин е изразил готовност Русия да се включи в обсъжданията при подновяване на работата по проекта.   По време на разговора е било обсъдено и развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка е коментирано и изграждането на газопровода „Турски поток“. Руският президент е посочил, че проектът в голямата си част е изпълнен, а Борисов го е информирал, че се очаква на 1 юни да е готова интерконекторната връзка между България и Турция.   Разгледан е бил и вариант за изграждане на отклонение от газопровода \"Турски поток\", което да достига пряко до хъба.   Бойко Борисов и Владимир Путин са подчертали, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено е било, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.   Руският президент е поздравил премиера и по случай националния ни празник 3 март.", "date": "2018.03.06", "title": "Борисов и Путин обсъдиха възобновяването на АЕЦ \"Белене\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379370-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0,-%D1%80%D0%B0%D0%B7%D1%87%D0%B8%D1%82%D0%B0%D0%BC%D0%B5-%D0%BD%D0%B0-%D1%82%D0%B5%D0%B1", "text": "Забравете за Сейт Бартс и за Монако, за Карибите и Пукет! Това лято Гал Гадот, Салма Хайек, Майкъл Дъглас и още куп знаменитости ще почиват в Слънчев бряг и Поморие, следвани от тълпи от папараци. Министърът на туризма Николина Ангелкова беше на специална и не много тайна PR-акция по време на връчването на наградите \"Оскар\", на която убеди топ звездите да дойдат на българското Черноморие и да видят с очите си колко е приятно там.     Тя дори стигна доста далеч в рекламите на страната с твърденията, че на Какао бийч е много по-яко, отколкото по частните плажове на Сейшелските острови. Министър Ангелкова гарантира, че колегата й Валери Симеонов няма да обикаля из курорта и да спира музиката, за да може богатите и известните да се запознаят обстойно с творчеството на най-хитовите български диджеи - Станчо Микса и Пешо Винила.     Разбира се, министър Ангелкова подчерта, че е в Долби Тиътър в Лос Анджелис на собствени разноски, за да не си помисли данъкоплатецът, че е отишла на едно от най-бляскавите събития на годината с държавни пари.   Според профила й в социалните мрежи, тя е разговаряла и с Дженифър Анистън и Гал Гадот като се твърди, че ги е убедила, че ще се чувстват далеч по-добре на кални бани в Поморие, отколкото в прехвалените СПА-центрове в Западен Холивуд. Освен това им обеща пътуване до Бегликташ, където актрисите ще се пречистят спиритуално, и им гарантира, че понеже са ВИП, никъде няма да им вземат \"такса стол\".           За менюто за посещението им ще е специално подготвено от шеф-готвач, водещ на кулинарно шоу, в което знаят какво са миди Сен-Жак и дори май могат да ги сготвят. За феновете на зимните спортове, каквито са повечето знаменитости, също е помислено, увери Ангелкова. Банско и Боровец са напълно готови да посрещнат звездите и да им предоставят петзвездно изживяване, на което швейцарските шалета ще завидят.   А легендарният Стивън Спилбърг след срещата си с Ангелкова се е вдъхновил за нов проект, естествено, претендент за \"Оскар\" 2019-а, минимум четири номинации. В главната роля ще бъде друг от събеседниците на българския министър - Леонардо ди Каприо, който много разчита на нея, за да спечели втора статуетка. Филмът ще бъде нещо като продължение на хитовия \"Хвани ме, ако можеш\", само че действието ще се развива на \"Слънчака\".     Според слуховете Салма Хайек специално е говорила с Ангелкова да ходатайства за нейна роля в суперпродукцията, участие, което ще й гарантира, че догодина ще спечели отличие. Спилбърг отговорил, че ще си помисли...           Разговорите с нея със сигурност биха дали материал за поне два франчайза със супергерои като например АТВ-Мен, който обикаля пясъците с АТВ и се бие с лошите.   Тъжното е, че с церемонията по връчването на \"Оскар\"-ите общо взето \"Сезонът на наградите\" приключва и България ще трябва да разчита на светкавичната и леко изненадваща реклама на страната, организирана от Ангелкова, за да се радва на Гал Гадот по бански през август на Какао.   Иначе пак ще гледаме обичайните изпълнения. Ангелкова, разчитаме на теб!   Още снимки от звездното посещение можете да видите и в галерията.", "date": "2018.03.06", "title": "Ангелкова, разчитаме на теб!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379371-%D0%BA%D0%B8%D0%BC-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D1%8E%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F", "text": "Севернокорейският лидер Ким Чен Ун обсъди с южнокорейската делегация, която бе на посещение в Пхенян, възможностите за разведряване на Корейския полуостров, предаде Франс прес, като цитира севернокорейската агенция КЦТА. Ким Чен-ун прие на вечеря и разговаря с открито сърце с делегацията на Юга по проблемите, свързани с ефективно подобряване на отношенията между Севера и Юга и с поддържане на мира и стабилността на Корейския полуостров, гласи съобщението на КЦТА. Обсъдени бяха възможността за среща на високо равнище, начините за намаляване на силните военни напрежения на Корейския полуостров и продължаването на диалога, се казва в съобщението, цитирано от ДПА. Членовете на делегацията са най-високопоставените представители на южнокорейското правителство, които са се срещали с Ким чен Ун, откакто той пое властта от баща си Ким Чен Ир през 2011 г.", "date": "2018.03.06", "title": "Ким се срещна с южнокорейска делегация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379372-%D1%81%D0%B0%D0%BB%D0%B2%D0%B8%D0%BD%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%BC%D0%B5-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BC%D0%B5-%D0%B8%D1%82%D0%B0%D0%BB%D0%B8%D1%8F", "text": "Лидерът на италианската антимигрантска евроскептична партия \"Лига\" Матео Салвини заяви днес, че получилата на вчерашните избори 37 процента от гласовете дясна коалиция си е извоювала \"правото и задължението да управлява\" Италия, съобщиха световните агенции. \"Това е изключителна победа\", коментира Салвини на пресконференция в централата на партията си в Милано. \"Имаме правото и задължението да управляваме през следващите години\", добави той, цитиран от Франс прес. Неговата партия отбеляза растеж от 4 процента във вота преди пет години до близо 18 процента вчера, изпреварвайки коалиционния си партньор \"Форца Италия\", получила близо 14 на сто от подадените бюлетини. Въпреки това дясната му коалиция не се очаква да има мнозинство в парламента. Салвини обаче заяви, че няма да участва в \"супа минестроне\", явно имайки предвид широка коалиция, отбеляза Ройтерс. Асошиейтед прес тълкува думите му като нежелание да управлява с популисткото Движение \"Пет звезди\", което стана най-голямата отделна партия в страната с 32 процента от гласовете. Салвини уточни, че \"в следващите часове\" ще разговаря със съюзниците си от предизборната кампания и по-конкретно с магната Силвио Берлускони, лидер на \"Форца Италия\". Избирателите решиха да не бъдат управлявани от Берлин, Брюксел или финансовите пазари. Решенията за Италия ще бъдат вземани от италианците, каза Салвини на пресконференция в Милано. \"Еврото беше и си остава грешка\", заяви той, но допълни, че организирането на референдум за членството на Италия в еврозоната е \"немислимо\". \"Оставам си горд популист\", каза Салвини и допълни, че Европа трябва да се страхува по-скоро от \"престъпниците и паразитите\", отколкото от популистките движения. Германия пожела успех на италианските партии във формирането на правителство, заяви правителственият говорител Щефен Зайберт, цитиран от ДПА. Надяваме се, че ще им отнеме по-малко от шест месеца, добави Зайберт, чиято страна вече повече от пет месеца след парламентарните избори няма правителство.", "date": "2018.03.06", "title": "Салвини: Получихме правото да управляваме Италия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379373-%D0%BA%D0%B8%D1%82%D0%B0%D0%B9-%D0%B7%D0%B0%D0%BB%D0%B0%D0%B3%D0%B0-6-5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%80%D1%8A%D1%81%D1%82", "text": "Китай си поставя за цел икономически растеж около 6,5%. Това стана ясно на започналата днес двуседмична годишна сесия на китайския парламент, предадоха световните агенции, цитирани от БТА. На делегатите бе представен работен доклад, който формулира целите, които си е поставило правителството в икономиката и отбраната. В доклада се казва, че за настоящата година е поставена цел за растеж на икономиката от около 6,5 процента. За сравнение миналата година поставената цел беше формулирана като \"6,5 процента или повече, ако е възможно\". Така през 2017 г. растежът на икономиката подобри очакванията, като достигна 6,9 процента, отбелязва ДПА. В доклада се казва, че Китай трябва да положи силни усилия, за да запази външната търговия стабилна и да подобри националното икономическо планиране, предаде Ройтерс. Обемът на заложените в доклада планирани вътрешни инвестиции за годината възлиза на 537,6 милиарда юана (84,7 милиарда долара), предаде ТАСС. Това е с 30 милиарда повече в сравнение с предишната година. Средствата ще бъдат предназначени за поддръжката на селското стопанство и на селата и за стимулиране на развитието, за защита на околната среда, за подобряване на условията на живот на населението, за развитието на потенциала при гарантиране на сигурността. В доклада се прогнозира, че през тази година ще се създадат над 11 милиона работни места, предаде ТАСС. В проектодокументите е записано, че Китай ще ускори растежа на разходите за отбраната, предаде Франс прес. Увеличението в тази насока ще бъде от 8,1 процента. За сравнение миналата година той бе от 7 процента. Така сумата ще е 1,1 трилиона юана (175 милиарда долара), предадоха ДПА, ТАСС и Франс прес. През 2017 г. Китай похарчи за отбраната 151 милиарда долара. Това бе четири пъти по-малко в сравнение със САЩ , похарчили 603 милиарда долара, но повече от Саудитска Арабия и Русия, похарчили съответно 77 милиарда и 61 милиарда долара, показа данни на базирания в Лондон Международен институт за стратегически изследвания, отбелязва Франс прес. Пекин увеличава разходите си за отбраната от повече от 30 години, допълва агенцията. В речта си при откриването на сесията на парламента премиерът Ли Къцян каза, че Пекин няма никога да толерира каквито и да е \"сепаратистки схеми за самоуправление на Тайван и ще съхрани териториалната цялост на Китай\", предаде Ройтерс. Пекин бе ядосан от американски проектозакон, който целеше да увеличи официалните контакти между Вашингтон и Тайпе. Законопроектът се нуждае само от подписа на Доналд Тръмп, за да стане действащ закон. В речта си Ли Къцян освен това каза, че през последните няколко години светът е станал свидетел на анемично възстановяване на световната икономика, на непостоянството на глобалните финансови пазари и на рязък възход на протекционизма, предаде ДПА.", "date": "2018.03.06", "title": "Китай залага 6.5 % икономически ръст"}
{"url": "http://www.classa.bg/component/k2/item/379374-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D1%81%D0%BB%D0%B0%D0%B1-%D1%82%D0%B2-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%BE%D1%81%D0%BA%D0%B0%D1%80%D0%B8%D1%82%D0%B5", "text": "За първи път церемонията за наградите Оскар е привлякла интереса на по-малко от 30 милиона зрители в Съединените щати, предаде Асошиейтед прес. Обикновено тя е най-гледаното телевизионно шоу след футболното първенство за суперкупата. Тази година обаче церемонията за откриването на зимните олимпийски игри миналия месец са гледали близо 28 милиона души, докато филмовите награди са имали само 26 и половина милиона зрители. Телевизионната аудитория като цяло намалява, а рейтингът на вечерта на Оскарите се свързва с успеха на номинираните филми, отбелязва Асошиейтед прес и допълва, че \"Формата на водата\", който получи Оскар за най-добър филм, изглежда не е много популярен.", "date": "2018.03.06", "title": "Рекордно слаб тв интерес към Оскарите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379361-%D1%82%D0%BE%D0%B2%D0%B0%D1%80%D0%B5%D1%82%D0%B5-%D0%BF%D0%BE%D1%80%D1%82%D0%BE%D0%BA%D0%B0%D0%BB%D0%B8%D1%82%D0%B5-%D0%B2-%D0%BA%D0%B0%D1%86%D0%B8", "text": "Снегът ни затрупа предмартенски, но правителството затова е правителство – за да мисли за нашето светло бъдеще и топло синьо лято. „ТРУД” е почитател на вицепремиера Симеонов, затова се е постарал да измисли не едно, а цели две заглавия върху дописката за новите му курортни идеи – на първа страница: „Без боб и чеверме на плажа през това лято”, а на вът­решната – „Без шкембе чорба и чевермета на плажа”.        Опитайте да поразмишлявате – на какво ли се дължи разликата? Всеки нормален българин прави разлика между боб чорбата и благословеното  шкембе, а всеки, давал нощни дежурства в печатници – още повече. Ако и вие сте стигнали до извода, че бобът на първа е скрита подкрепа на правителствената инициатива – прави сте. Без боб все ще се оправим някак си, но правителство, посегнало на сутрешната изтрезняваща шкембе чорба, направо може да си взема шапките и папките – никоя обществена група не е по-радикално настроена от махмурлиите!  Като си говорим за радикално настроени индивиди, не може да не споменем и поза­глъхналият покрай новите скандали спор около Истанбулската конвенция – „Свещеник изби два зъба заради конвенцията” – твърди „СТАНДАРТ”. Православната църква взема все по-крути мерки – в разгорялата се дискусия „Свещеникът вдигнал стол и ударил съселянина си по главата. По-младият му отвърнал със серия от крошета, но противникът му не се давал…” И – резултатът е два зъба на нула в полза на защитника на изконните български ценности!  Не ми се мисли какво ще става по кръчмите тая седмица покрай споровете за продажбата на ЧЕЗ – да му мислят докторите от спешното!  Междувременно зимата вече почти превали, бурканите зимнина в мазетата се ­опразниха и нашенци започнаха да се замислят как да ги използват. „Наша банда праща буркани с дрога в Австрия, 11 в ареста” – споделя челния опит „24 ЧАСА”. Не е ясно защо са арестувани тези единайсет буркана и какво точно ще правят с тях другите арестанти, надяваме се на подробности в следващите дни.  Не ни се вярва Лили Иванова да си прави зимнина, но и тя си има празен амбалаж – „Лили се маже с кал от буркани” – според „ТЕЛЕГРАФ”. Почитатели є ги изпращали от „естествено находище на лековития продукт”.  Е, поне става ясно, че бурканите не са от нейните лютеници.  Има хора, които работят и по-наедро – „ТРУД” ни осведомява, че „Откриха нелегални цигари, закопани в бидони”.  Ами – като се свършат бурканите, очевидно и бидоните от кисело зеле влизат в работа!    Наред са каците – ако не са заети с портокали, разбира се.    Но не всичко в тоя свят е буркан, не всичко е бидон, не всичко е каца – има и по-висши и свети неща – Апостола на свободата, да речем. Споровете дали да се канонизира или не затихнаха с изчезването на единия от двата синода, но междувременно патриотично настроеното население се замисли как да отбелязва по-авангардно годишнината от гибелта му. Вземаме „МОНИТОР” и – ново двайсет! „Кмет обеси Левски на спирка”! Кметът на селото с интересното име Катерица „обеси кукла, приличаща на Дякона на автобусната спирка на центъра на селото”. Има и снимка – наистина си прилича.  Друг патриот се е постарал да реши спора за гроба на Апостола – взел, че направил „салата, в която бесилото и гробът му са направени от салами и луканки”.  Има и чашка ракия  - за подсилване на родолюбивите чувства.   Е, ако това не е вече гробът, ако не на Левски, то на паметта за него, то – кое?", "date": "2018.03.06", "title": "Товарете портокалите в каци!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379362-%D0%B4%D0%BD%D0%B5%D1%81-%D1%81%D0%B5-%D0%BF%D0%B8%D1%82%D0%B0%D0%BC%D0%B5,-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%BB%D0%B8-%D1%81%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%B5%D1%85%D0%B0%D0%BD%D0%B8%D0%B7%D0%BC%D0%B8-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Другата голяма беда в милата ни Родина, наред с липсата на надежда и самочувствие, е липсата на справедливост. Всички заедно трябва да градим основите на Нова и чистоплътна България, налагаща справедливостта по стандартите на Крум.   Свикване на Велико Народно Събрание е неизбежен процес. Не може в 21 век да се разчита на Основен закон (Конституцията) в държавата, който е крайно архаичен, и който се разминава драматично със съвременните очаквания и изисквания на едно модерно общество. Светът се променя, динамиката налага адаптиране на цялото законодателство с настоящите обществени нужди и това трябва да става бързо, гъвкаво и според правилата.     Народът задава тона, времето и посоката на промяната и най-висшият закон трябва да се съобрази с обществените потребности. Този парлив въпрос, никак не е страшен. Просто трябва силна непоклатима воля и отговорност. Не може да се държи в цивилизационен застой едно способно и надарено с огромен потенциал общество, което се затормозява да се подчинява на морално остарял документ, напълно неприложим към предизвикателствата на времето. Не може в 21 век да се разчита на изчерпан от съдържание документ, който за миналото си вероятно е вършел работа за маркиране на бездействие и поддържане на обществото в състояние на хипноза.   Текущите проблеми за решаване са много и трябва рязка намеса на будни, отговорни, компетентни личности, с отношение към честта и дълга, които да се погрижат за сигурността на народа. Преди свикване на ВНС за нова Конституция, е нужен нов Избирателен Закон, който да заложи задължителен ОБРАЗОВАТЕЛЕН ЦЕНЗ – минимум средно образование – за право на гласуване, също така – платени данъци, както и въвеждане на възможност за електронно гласуване, и разбира се, мажоритарни избори!   Конституцията на България не може да се пише от хора, които не знаят азбуката и са малообразовани, тя трябва да се пише от представителството на образования български народ, но в никакъв случай от вехти каскети, които нововремието, заради разликата в мисленето на поколенията, самО отхвърля поради неспособността им да се адаптират към непреходните параметри – да се защитава ПРАВОТО, ДОСТОЙНСТВОТО И ЧЕСТНОСТТА!   Настоящата Конституция е добре замислен капан, влизащ в употреба за управление на примитивно и заблудено общество и вършещ услуга на робовладелците. Всички политически сили на прехода вместо да точат лиги, трябваше да се обединят около тази необходимост, а не да се изнасят от Народното събрание по терлици и светещи очи към поредните безсмислени и нерезултатни за обществото парламентарни избори.   Липсата на желание за вкарване на държавата в ред е именно устрема да влизаме в нови и нови избори. Цялата тази серия от вотове не води до нищо разумно и не е в съгласие с очакванията на хората. Затова 240 народни представители + 160 от гражданското общество, общо 400, ще напишат новата съвременна Конституция на България, под зоркия поглед на българския избирател и данъкоплатец, за да няма и най-малки опити за отклонение от целта – привеждане на България от феодално владение в държава с работеща икономика и възход. Промяната на Конституцията ще ограничи десетки порочни практики, за които съм писала многократно, заключени съвсем умишлено в този архаичен документ.   След като си свърши работата това последно в историята на България събрание, едва тогава ще бъдат нужни нови избори, които да позволят мажоритарни избори и равнопоставена възможност за участие на гражданските организации в тях. Вече съставът на парламента ще е свит до максимум 120 души, съдебна реформа ще е изрязала тумора и всеки един член в Конституцията, който е бичувал българина, ще бъде заменен с постановка в полза на хората и нормалността. Преминаване на страната ни към президентска република, където най-накрая след 30 години, конкретна личност и екип ще носят огромната отговорност за провежданите политики в България.   Крайно време е мафиотската тактика невинните в затвора, а престъпниците, ДДС измамниците, източилите хазната на държавата, онези за които има видими доказателства, че преуспяват с престъпна дейност, да си заемат мястото подобаващо в килиите в затвора.    Защото всеки един такъв не забогатява от въздуха, а именно от джоба на вече твърде бедния българин и от неговите данъци. Това са Вашите пари, които наблюдавате как изчезват кротко и мълчаливо от дистанция. И понеже, се изнасят ротационно от парламента, без да са извършили тази важна крачка, години наред влизаме в поредица от избори, защото избирателната активност е повече от покъртителна, и никой не съумява да състави кабинет сам.   Това винаги е означавало: отново интриги в управлението, подливане на вода, протести, недоволства и т.н. Всичко това ще принуди най-накрая, колкото и да не му харесва на статуквото, свикване на ВНС, но с огромно закъснение и съсипана икономика на държавата и време допринесло за допълнително обезлюдяване на България и по – трайното й феодализиране, а до тогава, българино, гледай умно, безропотно и чакай месиите, предложени Ви от медиите. Избирайте си лидерите от телевизионния каталог и пазарувайте.     1. Изцяло нов изборен кодекс и 100 % мажоритарни избори.   2. Всички парламентарно представени политически сили да гласуват свикване на Велико Народно Събрание. То ще се състои от 400 народни представители, сред които 240 партийни кандидатури и 160 мажоритарно избрани от българското общество представители на образователните, културните, научните среди и гражданските организации.   3. Изработване на Нова конституция.   4. Смяна на формата на управление от парламентарна на президентска република. Увеличаване на президентските правомощия в държавното управление. В неговите ръце ще са съсредоточени, както функциите на държавния глава, така и тези на министър-председателя. Изпълнителната власт ще е съсредоточена в президента, а законодателната – в парламента. Президентската република създава благоприятни предпоставки за съсредоточаване в ръцете на президента големи пълномощия, което стабилизира държавната власт. Това е крайно необходимо за държави, намиращи се в преход.   5. Съкращаване на броя на народните представители. Парламент само от 120 депутати, избрани мажоритарно сред кандидатури, излъчвани от обществени обединения и граждански организации, съюзи и съмишленици, партии.   6. Субсидиите на партиите, плащани от данъкоплатците, се преустановяват. Партийните членове да издържат партиите си с членски внос и чрез създаване на финансова независимост и устойчивост.   7. Президент, депутати и държавни висши ръководители да се избират мажоритарно, пряко от народа.   8. Право на глас да имат български граждани, завършили средно образование и с платени данъчни задължения към държавата. Доказателство за еволюцията на човешкото същество в 21 век е неговата култура и образователен ценз   9. Въвеждане на аналитична система за подредба, контрол и отстраняване на несъвършенствата в целия масив от закони в България чрез кръстосана съпоставка, синхронизиране и осъвременяване на законодателството.   10. Задължителен психотест и тест за интелигентност за всяка една позиция в управлението на държавата.   11. Свикване на референдуми по всеки важен национален въпрос.   12. Въвеждане на електронно гласуване с биометрични данни.   13. Въвеждане на електронно правителство и електронен парламент.   14. Ясно застъпени задължения на българските граждани, освен техните права.   15. Драстични промени в раздел съдебна власт, министерски съвет, конституционен съд с постановки, работещи в полза на хората, а не срещу обществото.   16. В електронната и хартиена бюлетината при провеждане на избори задължително да има снимка на лицето кандидат, за да няма повече 15-ти стана първи с грешка.   17. Премахване или драстично намаляване до нивата в Европа на партийните субсидии. 11 лева на калпак в бедна България е кожодерство и наглост!   Смятам, че в България бяха приложени всички варианти на смесена система, на пропорционална система и те не дадоха добър резултат. Затова трябва първо да се даде възможност на хората да гласуват за чисто мажоритарна система. Практиката с чисто мажоритарен вот е добре позната. Така се избират кметове, така се избира и президентът. Това е един прост и ясен избор, който дава възможности за търсене на персонална отговорност.    ", "date": "2018.03.06", "title": "Днес се питаме, на колене ли са всички механизми за управление на справедливостта в България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379363-%D0%BF%D1%80%D0%BE%D1%84-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B5%D1%81-%D0%B5-%D1%81%D0%B0%D0%BC%D0%BE-%D1%81%D0%BC%D0%BE%D0%BA%D0%B8%D0%BD%D0%BE%D0%B2-%D0%BB%D0%B8%D1%81%D1%82,-%D0%BA%D0%BE%D0%B9%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B8%D0%BA%D1%80%D0%B8%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%BD%D1%82%D0%B5%D1%80%D0%B5%D1%81", "text": "        – Учудва ли ви това?     – Аз съм го казвал и друг път, че не обичам до обсъждам актуални вътрешнополитически теми, тъй като изхождам от необходимото допускане, че в България няма политика. В България няма политически живот, така че да се прилагат политически критерии, изисквания и оценки за борбата за власт в България, това са съвсем различни неща и става нещо, което е съвсем недопустимо… Второ, аз въобще не се учудвам. Можете да проверите, още от конструирането на този парламент казах, че той ще изкара година. Имам дълбоки опасения, че може би ще се окажа прав.       – Разбрах ви. Цялата тази история със Западните Балкани е политическо клише. Това не е нещо измислено в лабораторията на българския политически живот, българските управляващи нито имат необходимия политически капацитет, нито интелектуален капацитет, нито геополитически кураж – става въпрос за външна поръчка. Тази поръчка се изразява в това, че тъй наречените Западни Балкани – тук говорим за бивша Югославия, Албания и България, би следвало да създадат блок – политически, военен и вероятно икономически, който да блокира трима ключови играчи, с които в момента Америка е влязла в тежък сблъсък.    Първият е Русия, вторият Китай и косвено Турция. За тази цел така наречените Западни Балкани играят огромна роля – това е роля на държави, поддържави и държавици с подмандатна военна територия – Косово и Босна са точно това, така наречените “несъстояли се държави”. Те ще имат следните задачи: първо, да не се допуска руско влияние, то вече се е свило до Сърбия и донякъде Македония; второ – вкарване на целия регион в НАТО – военния и политически съюз на САЩ. Затова е хипер акцентът върху т.нар. Коридор щ8 – всички онези връзки, които са с посока Запад-Изток. От Адриатика към Черно море, а не север-юг и не изток-запад. Защо това е така?   Много просто! Китай в момента държи най-голямото пристанище на Балканите – Пирея, и има огромни планове за създаване на високоскоростни железници, които са вече в оперативна фаза за създаване. Това е пътят, който Китай изгражда по посока Сърбия-Унгария и оттам Централна Европа. Китай прониква в Европа и Балканите са този вход и зона за проникване към европейския пазар, разбирайте към Германия. Американският геополитически интерес обаче не може да допусне това и по тази причина Балканите трябва да бъдат фрагментаризирани, лесно управляеми и чрез това да блокират всякакъв опит на друг геополитически играч да влезе в ловната зона за американския геополитически интерес. Западните Балкани са американски военен протекторат.     – Той не е имал никога собствено мнение, той по принцип не е създаден, за да има мнения. ЕС е един политически смокинов лист, който трябва прикрива истинската ситуация.     – Това няма да се случи. Първо. Турция има мощен интерес на Балканите – тя разполага с реален ресурс да го осъществи. Тази държава се базира на три неща – турското и особено мюсюлманските малцинства на Балканите, които гледат на Турция като на гарант и защитник на техните интереси – прочутият план “Зелена дъга”, т.нар. план “Баязид”. Тоест от Босна през санджак Косово, Албания, Македония, българските Родопи, гръцката Западна Тракия и Източна Тракия – има една почти непрекъсваема ивица от мюсюлмански малцинства, които са демографска и човешка основа за турската претенция. Второ. Турция мощно е влязла икономически, особено в Босна, частично в Косово и в Черна гора, Албания. Там тя строи летища, строи инфраструктура, строи магистрала…    Така, че турските претенции там не са продукт на въображение, а на реалности. Трето – Турция започна да играе самостоятелна геополитическа роля, а това е проблем, защото се откъсва от западния, разбирайте американския геополитически хор. Това е изключително опасно както за целия наш регион, така и за така наречения “натовски проект”. Защо? Може да се стигне до това Турция да бъде взривена отвътре, да бъде инсценирана вътрешна гражданска война, за което вече има предпоставки. И тогава цялата сага с бежанците ще ни се стори просто оперета…   Вторият геополитически интерес е, разбира се, на Русия. Ще бъда максимално откровен – Русия лошо защитава своите геополитически интереси на Балканите. Да не кажа много лошо…     – Естествено, че има проблеми. В момента Русия е в дефанзивно състояние – тя трябва да защитава своя собствен периметър.     – Абсолютно. Анонсът на Путин е за технологичния скок, който Русия е направила – при това тайно, без да разбере прословутото западно разузнаване. По своето технологично значение този анонс е равен на изстрелването на първия изкуствен спътник през 1957 г. Това е съвършено ново технологично ниво, на нови технически принципи, по нов начин – да подчертаем, на базата на съветски разработки, които са били развити след 2000 г. Всъщност, Путин каза, че Русия е в състояние да елиминира всяка една военна заплаха и предложи все пак това да не бъде средство за раздор, а да бъде средство за успокояване на така наречените западни партньори с цел конструктивни преговори за нов стратегически баланс.     – Предполагам, че са потресени и нямат какво да кажат. При тях има една изключителна комбинация между расова ненавист, презрение и арогантност, която се основава само на голата сила. В момента най-важният аргумент – аргументтът на силата, им е избит изпод краката. А те други аргументи нямат.     – На Русия бе нанесено изключително тежко геополитическо поражение в Украйна. Това е страна с 45 милиона население – рускоговорящо население. Страна, която, така да се каже, е една от опорните точки на Русия; страна, създадена от руската кръв, пот и руските усилия, и бих казал и исторически претенции. Язвата Украйна е болезнено забита в руското геополитическо тяло и има задачата да поддържа ниво на контролирано напрежение и самоубийствено активиране, където и когато това стане нужно. Това е един много тежък удар, който Русия още трудно амортизира. Русия още разчита на старите сантименти, а именно на Сърбия, в която има военно-политическо и частично икономическо влияние, на България, където все още има икономическо влияние, говоря за енергетиката и някои други области, на Гърция също. Така че сблъсъкът на Русия с Америка е очевидно ясен на Балканите и тя може да даде тази битка тук.   Следващото, което трябва да се има предвид, е, разбира се, казах вече, китайският интерес. Китай е готов да даде тази битка, тъй като за него транспортните коридори минават през Балканите, съответно това е и политическо, и икономическо влияние – това е въпрос на геополитическо оцеляване. Тоест, Балканите стават втората контактна зона на потенциален и реален конфликт заедно с Близкия изток – те са като скачени съдове. Предстоят ни много интересни времена! България обаче се намира в една от най-лошите си кондиции въобще за цялата си 140-годишна история след Освобождението! И ако това е така, то ние не можем да направим в момента нищо, освен да наблюдаваме събитията, въпреки приказките, че сме модератори и генератори на събития. България не е субект, а е обект на геополитиката, което непрекъснато съм казвал.     – Това пак е панически ход на правителството, което бе хванато в крачка. Сега те ще се опитат, както се казва, да превърнат загубите в победа. Аз подозирам – опровергайте ме, че правителството ще придължи да рапортува как мъжки, геройски се е преборило ЧЕЗ да бъде върнато на българската държава и че защитава българския национален и държавен интерес.  ", "date": "2018.03.06", "title": "Проф. Иво Христов: ЕС е само смокинов лист, който трябва да прикрива американския геополитически интерес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379364-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%B2%D1%8A%D1%80%D1%85%D1%83-%D1%81%D0%B4%D0%B5%D0%BB%D0%BA%D0%B8-%D0%BA%D0%B0%D1%82%D0%BE-%D1%82%D0%B0%D0%B7%D0%B8-%D0%B7%D0%B0-%D1%87%D0%B5%D0%B7", "text": "Належащо е държавата да си върне възможността за контрол върху такива сделки чрез законодателни промени. Това каза омбудсманът на Р България Мая Манолова за сделката за продажба на ЧЕЗ в предаването „Тази сутрин\" по бТВ. „В момента оплакванията на потребителите и срещу другите електроразпредителни дружества са многобройни и основателни, по отношение на цени и на качество на услугата\", изтъкна тя.     „Не става дума за национализация на дружеството, би могло да се приемат текстове, които да дават възможност държавата да бъде предпочетена за купувач\", посочи омбудсманът. „Независимо кой е собственик цената на електроенергията се определя от КЕВР\", уточни Мая Манолова.   „Даже държавата да стане 100% собственик на електроразпределителното дружество, ако КЕВР продължава да не поема отговорност, ситуацията няма да се промени особено\", заяви Мая Манолова. „Апелирам държавата, контролните органи и институциите да си свършат работата, така че да защитят потребителите\", каза още тя.", "date": "2018.03.06", "title": "Манолова: Държавата да си върне възможността за контрол върху сделки като тази за ЧЕЗ"}
{"url": "http://www.classa.bg/%D1%81%D0%B2%D1%8F%D1%82/item/379356-%D0%B8%D0%B7%D0%B1%D0%BE%D1%80%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D1%81%D0%BA%D0%B5%D0%BF%D1%82%D0%B8%D1%86%D0%B8%D1%82%D0%B5", "text": "Десноцентристката коалиция води преброяването на гласовете в изборите за двете камари на италианския парламент, следвана от евроскептичното движение Пет звезди (Movimento 5 Stelle), според предварителните резултати от преброяването. Досега са преброени 50% от бюлетините.   В Камарата на депутатите десноцентристката коалиция води с 36,73% от гласовете. Движението \"Пет звезди\" получи до момента 30,42% от гласовете и коалицията на централно-левите партии (в която е управляващата Демократическа партия) - 24,99%.   На изборите за Сената десноцентристите има 37,24% от гласовете срещу 31,07% за движение Пет звезди и 24,2% за лявоцентристката коалиция.   Десноцентристката коалиция се формира от Forza Italia, Lega Nord и Fratelli d'Italia.   Евроскептичното движение Пет звезди се превърна в индивидуалната партия (не е част от който и да е коалиция) с най-много гласове, събрани по време на изборите в неделя в Италия, а Северната лига, която се придържа към анти-имигрантска позиция, има също надхвърли очакванията.   Проучване на RAI прогнозира 30,5% от гласовете за движение Пет звезди и поставя Северната лига наравно с коалиционния му партньор, Forza Italia, начело със Силвио Берлускони, с 14, 5%. Предполага се, че управляващата Демократическа партия ще получи 22% от гласовете. Резултатите в избирателните урни показват, че никоя страна няма да получи мнозинство. Участието в тези парламентарни избори достигна 74.87% от 47 милиона души с право глас, което е най-ниският резултат в историята на Италия след Втората световна война.", "date": "2018.03.06", "title": "Избори в Италия: Демократическата партия отстъпва пред евроскептиците"}
{"url": "http://www.classa.bg/%D1%81%D0%B2%D1%8F%D1%82/item/379357-%D0%BA%D0%B8%D1%82%D0%B0%D0%B9-%D1%83%D0%B2%D0%B5%D0%BB%D0%B8%D1%87%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8", "text": "Военният бюджет на Китай през 2018 ще нарасне с 8,1% и ще достигне 175 милиарда долара, се казва в доклад за работата на правителството, обявен по време на годишната среща на Националния народен конгрес.   Миналата година китайските военни разходи нараснаха със 7%, най-ниският ръст за седем години. През 2016 г. бюджетът за отбрана на страната възлиза на 146 милиарда долара, което представлява увеличение от 7,6%.   Азиатският гигант има вторият по големина военен бюджет в света, надминат само от САЩ.   В доклада се посочва, че през тази година темпът на растеж на БВП се очаква да бъде \"около 6,5%\". Освен това през 2018 г. китайското правителство възнамерява да намали бюджетния дефицит с 0,4% на годишна база, до 2,6% от БВП.   \"Ние ще продължим реформата на националната отбрана и въоръжените сили, и ще продължим да изграждаме силна и солидна гранична, морска и въздушната отбрана\", се казва в документа, който гласи, че правителството трябва да предприеме по-ефективни мерки на всички нива, за да подкрепи реформата и развитието на отбраната и въоръжените сили.   Според Джанг Йесуи, говорител на първата годишна сесия на КНК, бюджетът за отбрана на Китай отчита по-малък дял от своя БВП и националните фискални разходи, в сравнение с други големи държави.   \"Голяма част от растежа на бюджета за отбрана е предвидена, за да се компенсират по-ниските военни разходи в миналото и най-вече за обновяване на техническото оборудване и подобряване на благосъстоянието на военните, условията за живот и обучение на войските\", каза той, цитиран от Синхуа.", "date": "2018.03.06", "title": "Китай увеличи военните разходи"}
{"url": "http://www.classa.bg/%D1%81%D0%B2%D1%8F%D1%82/item/379355-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%82%D1%80%D0%B5%D0%BD%D1%8C%D0%BE%D1%80-%D0%B6%D0%BE%D0%B7%D0%B5-%D0%BC%D0%BE%D1%83%D1%80%D0%B8%D0%BD%D1%8C%D0%BE-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8-%D0%BA%D1%8A%D0%BC-%D0%B5%D0%BA%D0%B8%D0%BF%D0%B0-%D0%BD%D0%B0-rt-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-2018", "text": "Легендарният футболен треньор Жозе Моуриньо се присъедини към RT за отразяването на Световната купа на Русия през 2018 г.   Международната легенда, който е обявен за Световен Треньор на годината на ФИФА през 2010 г. и е треньор на най-добрите международни футболни клубове в Ла Лига (Реал Мадрид), английската Висша лига (Челси), Серия А (Интер) и Португалската Лига, ще допринесе с познанията си за футбола по време на шампионата.   \"Много се радвам да се присъединя към екипа на RT, очаквам с нетърпение да присъствам на Световното първенство в Русия това лято и да споделя идеите си за мачовете\", каза Моуриньо за сътрудничеството си с телевизионния канал.   Моуриньо е първият, който получи наградата за световен треньор на годината на ФИФА. Португалската футболна федерация го нарече Треньор на века на португалците, докато Съюзът на европейските футболни асоциации го счита за един от най-добрите 10 треньори от основаването на организацията през 1954 г. В продължение на почти десет години, между 2003 и 2012 г., Моуриньо печели най-малко по един голям турнир всяка година.   \"RT продължава да създава своя Дриймтийм, сега имаме и треньор\", каза главният редактор на RT Маргарита Симониан.   В края на 2017 г. RT потвърди, че и Пeтeр Шмайхел, легендарният вратар на Манчестър Юнайтед, също ще се присъедини към екипа за Световната купа. С него Юнайтед спечели пет титли от Висшата лига и три ФА Купи. Той ще проведе поредица от спортни коментари преди и по време на Световната купа.", "date": "2018.03.06", "title": "Легендарният треньор Жозе Моуриньо се присъедини към екипа на RT за Световната купа 2018"}
{"url": "http://www.classa.bg/%D1%81%D0%B2%D1%8F%D1%82/item/379358-%D1%82%D1%80%D1%8A%D0%BC%D0%BF-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0-%D0%B4%D0%B8%D0%B0%D0%BB%D0%BE%D0%B3-%D1%81-%D0%BF%D1%85%D0%B5%D0%BD%D1%8F%D0%BD,-%D0%BD%D0%BE-%D0%BF%D1%80%D0%B8-%D0%B5%D0%B4%D0%BD%D0%BE-%D1%83%D1%81%D0%BB%D0%BE%D0%B2%D0%B8%D0%B5", "text": "В неформална реч по време на вечеря с журналисти, президентът на САЩ, Доналд Тръмп, потвърди възможността за диалог със Северна Корея, но каза, че Пхенян трябва първо да премахне атомното оръжие.   \"В момента се говори и, наистина, се обадиха преди няколко дни. Те казаха, че биха искали да говорим. И аз казах, че бихме го направили, но те трябва да премахнат атомното оръжие\", каза Тръмп пред около 660 присъстващи по време на годишната вечеря на Гридрон Клуб, на която държавният глава бе придружен от първата дама Мелания и дъщеря си Иванка.   \"Ние ще се срещнем и ще видим дали нещо положително се случва\", каза той, въпреки че не е ясно дали той се шегува, или официални преговори между двете страни фактически ще се провеждат в близко бъдеще.   \"Не изключвам преки разговори с Ким Чен Ун\", заяви Тръмп, цитиран от Ройтерс, въпреки че се пошегува, че севернокорейският лидер рискува да се занимава с \"един луд\". Има се предвид изявление на севернокорейския лидер, който през септември миналата година нарече Тръмп \"умствено объркан.\"   Изявлението на Тръмп идва малко преди президентът на Южна Корея да обяви, че делегация на Южна Корея на високо равнище ще отпътува за Северна Корея, за да обсъдят подобряването на отношенията на полуострова и евентуалните преговори между Вашингтон и Пхенян. След двудневно посещение в Северна Корея, специалните пратеници ще пътуват до САЩ, за да информират за разговорите с Пхенян.   От своя страна, Пхенян заяви, че е готов да разговаря с Вашингтон, само ако американците не изискват предварителни условия, се казва в изявление на Министерството на външните работи на Северна Корея.   \"Диалогът за решаване на въпроси от взаимен интерес трябва да се основава на принципа на равенството между страните\", заяви представител на Министерството на външните работи на Северна Корея, добавяйки, че \"установяването на мира на Корейския полуостров, зависи изцяло от нагласата на САЩ \".", "date": "2018.03.06", "title": "Тръмп не изключва диалог с Пхенян, но при едно условие"}
{"url": "http://www.classa.bg/%D1%81%D0%B2%D1%8F%D1%82/item/379359-%D1%82%D1%80%D1%8A%D0%BC%D0%BF-%D0%B8%D0%BD%D0%B2%D0%B0%D0%B7%D0%B8%D1%8F%D1%82%D0%B0-%D0%B2-%D0%B8%D1%80%D0%B0%D0%BA-%D0%B1%D0%B5-%D0%BD%D0%B0%D0%B9-%D0%BB%D0%BE%D1%88%D0%BE%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5", "text": "Сегашният ръководител на Белия дом, Доналд Тръмп, остро разкритикува решението на бившия президент Джордж У. Буш да нахлуе в Ирак през 2003 г., като го нарече \"най-лошото някога взето решение \", а войната сравни с хвърляне на голяма тухла в гнездо на оси.   Тръмп направи тези коментари в събота по време на церемония по набиране на средства, проведена в неговата резиденция в Мар-а-Лаго (Флорида), съобщава CNN. \"Тук сме като глупаците на света, тъй като дълго време лоши политици са управлявали страната ни\", каза Тръмп, добавяйки, че нахлуването в Ирак \"е най-лошото решение взето някога\".   Тръмп също се присмя на разузнаването на страната си, че е предоставило грешни \"доказателства\", които трябвало да докажат, че Багдад притежава оръжия за масово унищожение. – „Това беше Буш. Друг истински гений, това беше Буш - иронизира Тръмп. - Това се оказа чудесно разузнаване. Знаете ли? Имаме голяма разузнавателна агенция \", каза американският президент саркастично.   Президентът многократно е изразявал недоверие към американската разузнавателна общност и счита, че неговата оценка за предполагаемото съществуване на оръжия за масово унищожение в Ирак на Саддам Хюсеин, е била погрешна. През юли миналата година той каза, че неуспехът да се оцени въпросът за предполагаемите оръжия за масово унищожение е причинил \"голямо бедствие\".", "date": "2018.03.06", "title": "Тръмп: \"Инвазията в Ирак бе най-лошото решение\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379352-6-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1521 г. - Фернандо Магелан открива островите Гуам и Рота.   1810 г. - Илинойс става първият щат на САЩ, в които е въведена задължителна ваксинация на населението.   1834 г. - В Канада град Йорк е преименуван на Торонто.   1837 г. - Руският император Николай I възстановява на Зографския манастир имотите му в Бесарабия дава компенсация от руското правителство в размер на 400 хил. рубли.   1853 г. - Във Венеция се състои премиерата на операта „Травиата\" на Джузепе Верди.   1869 г. - Дмитрий Менделеев представя първата Периодична система на елементите.   1888 г. - Експедицията на унгарския граф Шамуел Телеки открива езерото Рудолф (Басо Нарок) в Африка.   1899 г. - Немският химик Феликс Хофман получава патент за аспирина.   1902 г. - Основан е футболен клуб „Реал Мадрид\".   1911 г. - Българското книжовно дружество е преименувано в Българска академия на науките.   1913 г. - В Сан Франциско за първи път започва да се използва думата джаз за определяне на музикален стил.   1933 г. - Американските банки са затворени за осем дни поради финансова криза в банковата система на САЩ.   1938 г. - Започват изборите за XXIV Народно събрание в България. За пръв път в тях гласуват и жените.   1945 г. - Втората световна война: Българската армия започва Дравската операция.   1948 г. - Народното събрание приема закон за национализация на горите в България.   1951 г. - В САЩ започва процесът срещу съпрузите Джулиус и Етел Розенберг по обвинение в шпионаж в полза на СССР.   1953 г. - На мястото на починалия Сталин, за министър-председател на СССР и генерален секретар на КПСС е избран Георгий Маленков.   1957 г. - Гана обявява национална независимост.   1964 г. - Умира гръцкият крал Павел и престолът заема синът му Константинос II.   1983 г. - Компанията „Моторола\" представя първия в света преносим клетъчен телефон.   1994 г. - На референдум населението на Молдова решава да бъде обявена национална независимост.      ", "date": "2018.03.06", "title": "6 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379353-%D0%BA%D0%B0%D0%BA%D0%B2%D0%B0-%D0%B1%D0%B5%D1%88%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B0%D1%82%D0%B0-%D0%BD%D0%B0-%D1%8E%D0%BD%D0%BA%D0%B5%D1%80-%D0%B8%D0%B7-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Миналата седмица председателят на Европейската комисия Жан-Клод Юнкер направи обиколка на балканските страни и определи мястото на тези страни в ЕС.   По време на своя тур на полуострова той посети Македония, Албания, Сърбия, Черна гора, Босна и Косово и взе участие в регионална среща на върха в София, където представи нова балканска стратегия, чиято основна цел е интеграцията на балканските страни в ЕС от 2025 г.     По време на посещението си на Балканите Юнкер потвърди тезата, която преди това беше оповестена от преговарящия еврокомисар по разширяването на ЕС Йоханес Хан, чиято същност е, че за присъединяването към ЕС държавите трябва да изпълняват назначени от Брюксел реформи, както и да уреждат споровете помежду си.   Не може обаче да се пренебрегне фактът, че неофициалната цел на посещението беше да отслаби позицията на САЩ в региона и в ЕС като цяло. Ясно е, че става дума за Полша.   Както е известно, наскоро бяха приложени санкции срещу Варшава заради съдебната й реформа.   Политическите връзки между Полша и Съединените щати отдавна са консолидирани. Може да се каже, че Европейският съюз сега се опитва да търси заместник на Полша в ЕС. „Те нямат право да гласуват, когато става въпрос за разширяване. Решенията трябва да се вземат от Европейския съюз, а не от Съединените щати. Не искам САЩ да играят голяма роля в процеса на разширяване“ – казва Юнкер.   И наистина, Полша отдавна е против Брюксел. Тя, заедно с Унгария, отказва да приеме миграционната политика на Германия по отношение на презаселването на бежанци сред страните от ЕС. Провежда съдебна реформа и отказва да го премахне, както се изисква от Брюксел. Полша не обръща внимание на санкциите срещу нея. Варшава заявява, че нищо не е държи в ЕС и готова да се оттегли от Съюза.   Така Европейският съюз е изправен пред очевиден проблем. Полша, която е под натиск от страна на САЩ, може да обяви оттеглянето си от Съюза, както и да „дръпне“ другите вишеградски страни и впоследствие да формира нов алианс под американско финансиране.   Освен това, след оттеглянето на Великобритания от Съюза, във финансирането на ЕС ще бъде направена реформа и за нейното възстановяване ще са необходими нови разходи. Не е изключено, че в бъдеще, след всички обещания относно позитивната страна на членството в ЕС, Балканите ще трябва да правят вноски в бюджета на ЕС.", "date": "2018.03.06", "title": "Каква беше истинската причина за обиколката на Юнкер из Балканите"}
{"url": "http://www.classa.bg/%D1%81%D0%B2%D1%8F%D1%82/item/379354-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B1%D0%BE%D0%B3-%D0%B4%D0%B0-%D0%B1%D0%BB%D0%B0%D0%B3%D0%BE%D1%81%D0%BB%D0%BE%D0%B2%D0%B8-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0", "text": "Посещението на израелския премиер Бенямин Нетаняху в САЩ започна със среща с президента на Гватемала, Джими Моралес, на който той благодари за признаването на Ерусалим като столица на Израел, съобщава Ройтерс. \"Бог да ви благослови, приятелю мой, президент Джими Моралес, Бог да благослови нашите страни, Израел и Гватемала\", цитира Нетаняху агенцията.   От малкото страни, които отхвърлиха осъждането в ООН на признаването на Ерусалим като израелска столица (САЩ, Израел, Хондурас, Микронезия, Науру, Палау, Маршаловите острови и Того), Гватемала е единствената, официално обявила преместване на посолството си.   Президентът на Гватемала Джими Моралес заяви в неделя, че страната му ще премести посолството си в Израел в Йерусалим на 16 май. Това е два дни след преместване посолството на Съединените щати на 14 май, което съвпада със 70-годишнината от основаването на Израел.", "date": "2018.03.06", "title": "Нетаняху:  \"Бог да благослови Гватемала \""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379360-%D0%B4%D0%BE%D0%B1%D1%80%D1%83%D0%B4%D0%B6%D0%B0%D0%BD%D1%81%D0%BA%D0%B0-%D1%80%D0%B0%D0%BF%D1%81%D0%BE%D0%B4%D0%B8%D1%8F-%D1%85%D0%B0%D0%B9%D0%BA%D0%B0-%D0%B7%D0%B0-%D1%81%D0%BF%D0%BE%D0%BC%D0%B5%D0%BD%D0%B8-2", "text": "          Колкото и скромно да живееха добруджанци в онези години, в къщите им винаги имаше достатъчно мезета и пийване. Оттогава забелязах, че практически няма разлика между добруджанци, италианци, французи и испанци. Обединяваше ни не Европейският Съюз, Юнкер или Доналд Туск, а магията на виното. Никой не сядаше на масата без чаша или дамаджана вино. Но (крайно несправедливо), само на двама герои от Смолница им беше излязло името на пиячи – на Вичо и на Данко. Първият беше нещо като смолнишкият Никола Тесла – можеше да направи всичко, което беше от метал или дърво. Да работи с всякакви машини, но и да измисля лакърдии или да надушва течности (без вода) където и да ги скриеше жена му. Беше страхотен образ: дребен, с дяволити очи, които оценяваха както женската красота, така и ползата от един нов поялник и 200 грама калай, за да лепи кюнците на селските печки…      Госпожата  му, кротка и мила жена, държеше кръчмата. Той я наричаше „Майора”, тоест тя командвала парада у дома. Но нашият човек беше толкова чевръст, че за двете минути, през които тя слизаше до мазето на кръчмата за каса вино, бай Вичо удряше 3 малки коняка от бутилката на тезгяха с невинно движение като крилце на ангел. Макар да имаше лозе като всички и си правеше вероятно по 300-400 литра вино и 50-60 литра ракия всяка есен, докъм Коледа бъчвите му вече бяха празни. Ожаднял и с пресъхнало гърло, той минаваше от къща на къща, уж да пита нещо, с надежда да го почерпят. И го черпеха хората, обичаха си го такъв, какъвто беше, зевзек, готов винаги да ти поправи кюнеца на печката…  А като го питаха какво е станало с неговото вино, той приемаше скръбно изражение като Мария Магдалена и отронваше тъжно: „Прасето, мамка му й прасе, влязло в мазата, счупило чепа на бъчвата и всичкото вино изтекло…” След това елегично признание как да не му налееш на този ангел още 12-13 чаши…. Широки бяха тогава сърцата на  добруджанци и дълбоки бъчвите им.     “Хайка за вълци” на Ивайло Петров, старо издание. Човек за човека е вълк - или брат - или може и двете?    Вичо обичаше да запоява често и кюнеца на една госпожица, неомъжена красавица, няма да й казвам името по разбираеми причини, защото имаше Вичо добро сърце, здрав поялник който топеше не само калая, но и нейното нежно сърце… От тази дискретна работа с поялника после се роди едно момче, което беше одрало кожата на Вичо. Той се опита да отрече бащинството, но съдийката, като видяла снимка на момчето, му казала иронично: „Бе Вичо, много красиво рисуваш ти с поялника бе… Същински Пикасо…” Вичо не беше и чувал за последния, но със смирена гордост приел комплимента. Но отказал алиментите.    Като се върнал в къщи, с пресъхнало от вълнение  гърло, отишъл направо в мазата. Жена му предвидливо скрила дамаджаната с ракия. Но и Вичо още по-предвидливо разровил купчината с пернишки въглища в ъгъла на мазата. Там, като кокиче под пряспа, се криело срамежливо едно шише коняк, който нашият Никола Тесла пазел за утеха на душата в тежки дни. Когато понякога останеше без работа, споделяше решително: „Утре тръгвам за Карнобат да си взема шофьорската книжка. Изкарах курсовете преди 17 години, но все не ми остана време да си я взема. Утре тръгвам.” И всички знаеха, че никога не беше стъпвал Вичо в Карнобат. Книжката му сигурно е още там, нейде из архивите на местния КАТ. Или поне легендата за нея…   Колкото до Бай Данко, той беше по-кротък от Вичо. Тиха стъпка, никой не го чуваше кога влиза или излиза от кръчмата. А и вътре не говореше много. Действаше. Като усетеше, че езикът му ще се заплете, ако реши да каже нещо след дългото мълчание, той още по-мълчаливо си тръгваше. По пътя до тях на ясна луна си свирукаше „Интернационала”. Беше франкофон без да го знае.   Но факт беше, че никога не се виждаха пияни хора, въпреки че в повечето  къщи бъчвите пресъхваха до февруари. Изчезваха също и окачените под стрехите наденици и пушени свински бутове. Предполагам, имаше връзка между едновременното свършване на тези два продукта – виното и мезетата. Баща ми, човек с невероятно чувство за хумор, често казваше по повод празните бъчви: „Аха, уж само Вичо и Данко пиели…  Изглежда наоколо има масово чупене на чепове от лоши прасета.”     Среден на ръст, приятно закръглен, Бай Андон беше нещо като местния Имануел Кант – не в смисъл на виден философ и университетски професор, а човек на точността и професионалната педантичност. Както някога занаятчиите по главната улица  на Кйонигсберг си сверявали часовниците по професора, (знаейки че Кант неизменно и точно в 9 - минава по улицата на път за университета) – така и Бай Андон всеки ден точно в два след обяд минаваше край нашата къща да донесе вестниците, списанията и евентуално писмо. С огромна кожена чанта, препасана с широк колан през раменете му, в студ и пек, в дъжд и кал, неустрашимият бай Андон идваше да ни донесе новия брой на „Земеделско знаме”, „Поглед” (в понеделник), списанията „Картинна галерия” и „Родна реч”. Чантата вероятно тежеше колкото самия него, а той беше най-малко 100 кила човек. Или поне така ми изглеждаше.     Когато го питах имам ли писмо, той любезно казваше: „Утре!”  (Пишех си тогава с две епистоларни гаджета от Югославия – една от Белград, и една от Загреб – за етно-баланс между юго-републиките). Пращаха ми музикални списания – „Джубокс” и „Мелъди мейкър”… Тогава свирех на китара, бях полудял по „Бийтълс” и „Ролингстунс”… Та с това уверено „Утре!” бай Андон, както „Мистър Постмен” в песента на Бийтълс, стопляше сърцето и душата ми. И не само на мен. Където и да отидеше, той носеше радост – я писмо от Загреб, я пощенски запис или пенсия на някоя баба, я любимото списание или вестник, чакани с нетърпение в онези безинтернетни времена, когато за да се абонираш за „Поглед” ти трябваха връзки в пощата, защото рано свършваше… (Още не знаех, че един ден ще работя именно в „Поглед”, а по-късно, по време на югославските войни – и в Белград, и Загреб).   Радост, новини и тръпка от неизвестното разнасяше Бай Андон, не просто вестници в Гъливеровата си кожена чанта… И в знак на благодарност във всяка къща го черпеха - по стар добруджански обичай – я с чаша вино, или малка ракийка… Истински  джентълмен, любезен като френски дипломат, скитал по Бразилия и други части на Латинска Америка, Бай Андон се беше върнал пак в Добруджа, Българската Патагония, както я наричаше той, защото била равна и ветровита като пампата на юг от Буенос Айрес, някъде между Ушуая и Пуерто Малдонадо… Герой, митчен герой беше той в нашите юношески очи и ние си го представяхме как пие коктейл “Кайпириня” на Копакабана в Рио,  а красиви бразилки танцуват самба около него, докато той им раздава писма и целувки…   Шармантен човек беше Бай Андон, казваше ти „Джомуга” след чашката с ледено домашно винце от мазата… Беше май нещо като комплимент,  но така и не разбрахме какво означава „Джомуга” и на какъв език беше – на патагонски ли, на какъв? Много след като Бай Андон вече се беше преместил там, горе, отидох в Патагония, така, да видя прилича ли на Добруджа…  Питах патагонците и в Ушуая, и в Пуерто Малдонадо, и около Пунта Аренас, но никой не беше и чувал тази звучна дума. Тогава установих, че Добруджа и Патагония си приличат само по свирепия вятър зиме и по крехките печени агнета полети обилно с червено аржентинско вино от Малбек…     И така, от къща на къща, от улица на улица, винаги в два след обяд, любезен и раздаващ надежда, бай Андон се носеше като Прометей.  Вместо огън, разнасяше на хората в огромната си кожена чанта радост и добри новини, сякаш усещаше, че идва времето на мрачните сутрешни телевизионни блокове 60 години по-късно. В отговор всички му поднасяха чашка от най-хубавата си дамаджанка в мазата и той, истински дипломат, никога не отказваше този хуманитарен жест на абонатите си… В края на деня, с олекнала чанта и натежала глава, Бай Андон кротко се отправяше към дома си, подпявайки песента за хубавата Дона Флор от Баия, описана така чувствено от бразилския магйосник Жоржи Амаду.     Както в Добрич, така и в Смолница имаше доста турци. Кротки, работливи и чисти, те бяха добри съседи и грижовни стопани. Повечето бяха земеделци или механизатори, тук-там имаше по някой занаятчия или учител. Като Халил – висок и строен – с тъмнозеления моден балтон и перчем като на Елвис Пресли – половината момичета бяха влюбени в него…  Но най-обичахме дядо Али, който лете беше прислужник в детската градина, а останалото време – в основното ни училище „Паисий Хилендарски”. Главната задача на дядо Али беше да пали печката в класната стая през зимата, да предотвратява ръкопашните ни боеве, когато играехме футбол в училищния двор и се биехме като арнаути, ако на някой голът не му се признаеше. Освен това дядо Али се грижеше и за един курник с кокошки и пуйки, от които през лятото в стола на детската градина ни правеха супа и ни пържеха яйца в масло. Олио нямаше винаги, беше кът, но хората си правеха сами краве масло. Дядо Али беше литературен брат на Йовковия Сали Яшар, но без да прави пеещи колелета и каруци. Тях ги правеше чичо ми Димо, най-прочутият майстор на каруци, файтони и шейни в Добруджа по него време. Всички деца завиждаха на мен и на брат ми за най-елегантната шейна от Добрич до Виена, която чичо Димо ни беше измайсторил.     Дядо Али не беше чел Йовков, но беше най-кроткият, най-милият и най-състрадателният човек, който съм виждал някога. Грижеше се за нас като за писани яйца, наглеждаше ни дали си изяждаме редовно закуските и всеки ден пълнеше една бъчвичка с прясна вода от кладенеца в двора на училището. Бъчвичката – на видно място на училищната тераса – имаше канелка в долния край и едно синьо поцинковано канче, вързано със синджирче за бъчвичката. От него пиехме вода всички – вероятно 150-200 деца,  българчета, турчета и циганета. И все бяхме жадни – от футбола ли, от пилешката супа или от плющящата показалка по вратовете ни, когато учителите Марин или Мария Попови не бяха доволни от академичните ни усилия. Водата в бъчвичката на дядо Али беше винаги прясна и ледено студена. Ако топката паднеше в кладенеца, той ни я вадеше. Когато трябваше да заколи кокошка или пуйка да ни направят супа, очите му се насълзяваха… Познаваше всичките си кокошки и петли и им беше дал имена. Отиде си дядо Али преди двайсетина години, тих и кротък като в стих на Димчо Дебелянов. Със сина му Якуб понякога пием по едно турско кафе през лятото за Бог да прости дядо Али Аптарман, един от ангелите на нашето детство.     Това е любимият герой на моя приятел Драго и затова ще го обрисувам с няколко изречения в края на тази „епопея на забравените”. Данко беше племенник на баща ми и много обичаше да идва у нас през дългите и студени добруджански нощи, когато дори и звездите трепереха от студ, а вълците навън виеха така, че се чуваха чак в Констанца през границата. Данко беше едър мъжага, висок около два метра и около метър и половина в раменете. Прякорът му беше Данко Трактора – защото, ако някой от съветските  ДТ-54 се развалял, Данко можел да се впрегне сам в плуга и да изоре 5 декара без да му мигне окото. Толкова беше силен, че зевзеците измислиха тази легенда за него.       Когато беше в казармата, често му даваха гарнизонен отпуск – за 24 часа. И идваше Данко у нас, да види чичо си… Майка ми, като всяка гостолюбива добруджанка, приготвяше по няколко ястия, знаейки за гаргантюанския апетит на Данко. Тих и смирен, с блага усмивка и ръце като лопати, Данко започваше с 200-300 грама гроздова ракия и два-три вида салати, включително и от хрупкавото кисело зеле с олио и червен пипер. (Най-близкият зехтин до Добрич по това време беше във Виена.) След като замезеше и се постоплеше от ракийката, Данко минаваше в гастрономическа атака: супа от домашна пуйка, прясно заклана; 10-15 зелеви сърми с кайма – леко препечени във фурната след като са били варени на тих огън. В онези години добруджанските сърми бяха по 300 грама едната. Минимум. Междувременно татко донасяше от мазата една двулитрова кана, изпотена отвън от леденото вино вътре. Виното беше Кастел и миришеше на диви ягоди. Бъчвата беше 500-литрова.  След шестата сърма Данко преполовяваше каната. След десетата я пресушаваше. Към 11 вечерта сърмите бяха ометени. Идваше ред на десетина кюфтета за мезе, от едро накълцана кайма, печени в тавичка във фурната. С тях отиваха още две кани вино. Към полунощ майка ми нарязваше на фини лентички към половин кило кашкавал, две-три домашни наденици, парче бахур, слагаше още и крехка сланинка с червен пиперец и купа с едри орехи. Уморен да тича непрекъснато до мазата с празната кана, татко донасяше един блестящо калайдисан 12-литров бакър, пълен с вино и го поставяше на един стол до Данко. Дали от сланинката, дали от великанския му ръст, Данко все едно че пиеше гроздов сок. Нито езикът му се заплиташе от изпитото вино, нито се изпотяваше от пламтящата печка и милионите погълнати калории, нито налиташе да пее хайдушки или македонски песни.  Оставаше си все така тих, вглъбен и замечтан като Есенин…  В същото време орехите в лапите му сами се трошаха и той кротко си замезваше…  Майка и татко вече дремеха на масата, наближаваше два сутринта, а Данко не бързаше. Към три татко не издържаше и му казваше леко укорително: „Айде Данко, да си ходиш у вас, че ние скоро сме на работа…” На което Данко философски отговаряше: „Чичо, вие си лягайте, аз ще поостана още малко, само ми напълни още един бакър и ми донеси още една буца сланинка…” Нашите леко се шокираха в първия момент, но традициите бяха по-силни от разума – не можеш да изгониш гостенина по никое време. Като му сервираха новите 2 милиона калории и бакъра с Кастел, татко все пак – с възпитателна цел – питаше Данко умерено критично: „Добре бе, Данко, защо сега трябва толкова много да пиеш. Ела утре пак, бъчвата е пълна…” На което Данко - с най-невинен и напълно обаятелен маниер казваше: „Пий ми се бе, чичо…” При този съкрушителен аргумент майка и татко си лягаха, а Данко си тръгваше към 6 сутринта, и виещите навън вълци бягаха чак до Букурещ като го видеха. Вероятно тогава татко сътвори прочутата добруджанска мъдрост: „Ела у нас на гости, та да те заведа у чичо, да видиш какво е гостоприемство…”     Тази Добруджа и нейните герои си отидоха. Завинаги. Няма го Йовков, нито Ивайло, нито Дора Габе…   Дядо Али  го няма даже. Други трактори днес порят добруджанския чернозем и пълнят банковите сметки на един нов вид барони, които приличат много на софийските барони и банкери. Дори и вълци няма – и те се уплашиха и избягаха чак в Карпатите, близо до княз Дракула… Добрич се смали и заприлича на всички други малки градове в пазарно-ориентираната,  социално-справедлива, демократична и законоустойчива еврофондова България. Само понякога вместо знаме лютият добруджански вятър развява по няколко тона политически суджуци, предназначени за новите трактори из държавната нива. А истинският Данко Трактора отдавна го няма. Моторът му прегря.", "date": "2018.03.06", "title": "Добруджанска рапсодия: Хайка за спомени 2."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379346-%D0%B7%D0%B0%D1%89%D0%BE-%D1%87%D0%B5%D0%B7-%D0%B1%D1%8F%D0%B3%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Всеки, който чете общодостъпни медийни източници и поне малко се интересува от темата, вече знае, че изплувала от нищото бизнесдама ще купува ЧЕЗ. От друга страна всеки що-годе нормално мислещ е наясно, че никоя нормална голяма международна компания не би си плюла на лицето с такава сделка (освен ако не иска на всяка цена да се отърве и да избяга), че никоя нормална банкова институция не би финансирала такава сделка (не и без много сериозни гаранции от трето лице) и че никоя нормална държава не би проспала такава сделка.   Тук съответните политически фактори се правят на ударени („изненадани\", „шокирани\") и се държат така, сякаш въпросната бизнесдама наистина е крайният купувач. Но едва ли могат да заблудят някого. Доказателство за което е един от най-хубавите вицове, родили се през последните 30 години: „Мъжът ѝ я пратил да плати тока, а тя се объркала и купила енергото\".   На кого всъщност ЧЕЗ продава българския си бизнес е важен въпрос, чийто точен отговор едва ли някога ще научим. Но не по-малко важен е въпросът защо изобщо ЧЕЗ продава. Тук отговорът е съвсем ясен.     За илюстрация да започнем със случка отпреди два месеца. Ден преди началото на Коледните празници електроразпределителните дружества (т.нар. ЕРП-та, едно от които е ЧЕЗ) получиха от държавата „честитки\" във вид на глоби на обща стойност 12 милиона лева заради „нарушения\" отпреди 4-5 години. Най-високо са оценени две от тези „нарушения\". Ето кои: Законът задължава ЕРП-тата да сменят за своя сметка всички стари електромери в държавата с нови, както и да го правят в присъствието на двама свидетели. Последното изискване е абсурдно, понеже по същия закон електромерите са собственост на самите ЕРП-та. А и понеже има много по-прости начини да се документират показанията на стария електромер.    Освен това изпълнението на това изискване е крайно проблематично, тъй като обитателите на съответния имот често са различни от титуляра на партидата и понякога е много трудно да се намерят двама свидетели. Независимо от това през последните години стотици хиляди, дори милиони електромери бяха успешно сменени. С две изключения, при които съответните индивидуални клиенти са се оплакали, че преди близо четири години електромерите им са били сменени без тяхно знание. Доказано е, че това не отговаря на истината - и двамата са били надлежно уведомени в съответния срок. Но въпреки това не са се явили и затова е имало само един свидетел. Четири години по-късно общата санкция, наложена на съответното ЕРП, е 6 милиона лева - по 3 милиона на (липсващ втори) подпис.   Глобата определено е несъразмерна, тъй като т.нар. „нарушение\" не само е нищожно, но и от него не са произлезли никакви щети за когото и да било. Казват, че санкцията отговаряла на „буквата на закона\". Ако е така, това съвсем нагледно доказва, че самият закон е абсурден и че ЕРП-тата са принудени да оперират в условията на нещо като български „параграф 22\".     В една такава ситуация за тях очевидно няма нищо по-логично от това да избягат, по възможност - с минимални щети. Най-големият от трите големи инвеститори, дошли през 2004 година (германската Е.ОН), едва издържа до 2011-а. Вторият се измъква сега. А третият? Попитан за плановете си след случката с електромерите, той заяви, че е \"предпазлив относно бъдещото си развитие в България\". И още нещо: колкото и 6 милиона да изглеждат прекалено висока цена за два подписа, трябва да се има предвид, че тази случка е само дребен детайл в цялостната картина.   \"Енергийната сфера в България има много нестабилни моменти и е чувствителна политически тема\", каза тези дни бивш шеф на ЧЕЗ в България. Обяснението му е крайно дипломатично. Защото истината е, че години наред тази сфера представлява отровна смес от огромни дози политика, популизъм и далавера (с щипка пазар). Много правителства и парламентарни мнозинства отлагаха неизбежните пазарни реформи, като същевременно използваха енергийните цени, за да си купуват избори и политическо спокойствие. Командвани от тях „независими\" регулатори изкуствено натискаха цените на тока надолу и така лека-полека доведоха целия сектор до ръба на финансовата пропаст. Сред плащащите цената обикновено бяха и ЕРП-тата. Напоследък нещата се попромениха и стабилизираха, но явно не дотолкова, че да притъпят инстинкта им за самосъхранение.     Около ЕРП-тата винаги са витаели две съзнателно раздухвани заблуди, които могат да се чуят и в момента. Едната е, че те „качват\" цената на тока. Истината обаче е, че не само нямат нищо общо с тая работа, но и са сред дежурните потърпевши от решенията на регулатора, който в дълги периоди от време определяше цени под пазарната себестойност. Имаше време например, когато цената, на която ЕРП-тата купуваха енергия от държавната НЕК, беше по-висока от цената, на която продаваха тази енергия на битовите потребители. От друга страна определяните от регулатора тарифи за предлаганата от тях услуга (относително малка част от крайната цена на тока) системно не отразяват реалните разходи за лицензионната им дейност.   Втората заблуда е, че ЕРП-тата не правят инвестиции. Истината е, че са направили каквото са могли. И то хич не е малко - достатъчно е да се сравнят данните за загубите при преноса на енергия, които са намалели повече от два пъти в сравнение с окаяните времена на държавното енерго. А не са направили повече, понеже не са им разрешили - регулаторът системно потиска инвестициите в мрежата, защото те влизат в цената на тока. Затова и докато в света се извършва технологична революция, българската енергосистема още си стои в предмодерните времена.     Години наред ЕРП-тата бяха подложени на разнообразни форми на тормоз като най-удобен дежурен виновник за всички несгоди в системата, като отдушник за всякакви социални недоволства и като средство за отвличане на вниманието от истинските далавери в енергетиката. Абсурдни санкции за измислени прегрешения като посочените в началото, които в повечето случаи падат в съда, но стресът си остава. Постоянни шумни проверки, от които по правило нищо не излиза (запомни се например как служители на ДАНС нахълтаха в клиентските центрове, но, естествено, не намериха нищо). Несекващи заплахи с одържавяване и сочене с пръст като изедници, мошеници и престъпници. Поредица от процедури по отнемане на лиценз (само за ЧЕЗ два пъти) с изсмукани от пръстите или направо абсурдни мотиви (запомни се случаят от 2014 година, когато ЕРП-тата си прихванаха от плащанията към НЕК част от много по-големите и отдавна просрочени борчове на държавната компания към самите тях). Естествено, и тези процедури приключиха безславно и безшумно, но споменът остана незаличим.   Всички тези хитрини едва ли ще останат безнаказани. И трите ЕРП-та заведоха пред международен арбитражен съд искове за стотици милиони евро, които най-вероятно скоро ще трябва да се плащат. Но, разбира се, не от хората, създали и възползвали се от българския „параграф 22\", а от българските данъкоплатци.", "date": "2018.03.06", "title": "Защо ЧЕЗ бяга от България"}
{"url": "http://www.classa.bg/%D1%81%D0%B2%D1%8F%D1%82/item/379347-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5-%D1%81%D0%B0-%D0%B8%D0%BC%D0%B0%D0%BB%D0%B8-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5", "text": "И             Така наречената \"Ислямска държава\" (ИД) е почти победена във военно отношение. Контролираните от терористичната организация области на площ от около 100.000 квадратни километра в Сирия и Ирак днес са почти изцяло освободени - с изключение на няколко по-малки гнезда на джихадистка съпротива. За да бъдат победени терористите обаче, бяха необходими повече от 3 години време и усилията на повече от 60 нации от антитерористичната коалиция. \"Столицата\" на ИД в Сирия - Рака - е в развалини, също както и градовете Мосул, Рамади и Тикрит в Ирак. ИД се задържа толкова дълго време на власт не само благодарение на огромния си фанатизъм. Същата важна роля изиграха и постоянните доставки на оръжие и боеприпаси за джихадистите.     Значителна част от тези оръжия пристигаха от различни европейски страни-членки на НАТО и държави в ЕС по заобиколни пътища – обикновено през САЩ и Саудитска Арабия. Този факт е документиран след близо тригодишни интензивни наблюдения от страна на международната организация Conflict Armament Research (CAR). Изследвайки серийните номера на 2 000 оръжия и над 40 000 муниции, иззети от бойци на ИД, представители на организацията успели да установят производителите на тези оръжия, както и пътя, по който те са достигали до ислямистите. Проучването е било финансирано от ЕС и германското външно министерство.     Ръководителят на проучванията на CAR в Сирия и Ирак Дамиан Сплийтерс казва, че най-силно е бил изненадан от бързината, с която тези оръжия са стигали до бойците на ИД. Той дава пример с противотанков снаряд, произведен в България. Въпросният снаряд е бил продаден през декември 2015 година на САЩ. Само два месеца по-късно същият снаряд е бил открит сред изоставените оръжия на ИД, когато джихадистите бяха прогонени от иракския град Рамади. Трудно е да се каже дали снарядът е бил трофейна плячка, паднала в ръцете на ислямистите, дали им е бил предаден от преминали на тяхна страна войници, или пък им е бил продаден.   Не е лесно да се проследи съвсем точно пътят на противотанковия снаряд. И все пак: България е потвърдила пред CAR, че въпросното оръжие е било продадено на американската фирма Kiesler Police Supply. Към разрешението за износ е била приложена и задължителната в такива случаи декларация от американските военни, че тази оръжейна пратка не е предназначена за реимпорт, т.е. че тя няма да бъде предоставяна на трета страна. Очевидно САЩ не са изпълнили това условие, защото оръжията незабавно са се озовали в Близкия изток.   За Сплийтерс това е доказателство, че големи вносители на оръжие като САЩ и Саудитска Арабия, които са важни клиенти на много европейски производители, не спазват основната норма в европейските правила за износ на оръжие - а именно декларацията за отказ от реекспорт.   Това навярно е само част от цялата истина, казва за ДВ оръжейният експерт на „Амнести интернешънъл\" Патрик Вилкен. Той е убеден, че всички участници във въпросната сделка още от самото начало са били наясно, че оръжието всъщност е предназначено за района на бойните действия в Сирия и Ирак. „Би било много необичайно, ако страните в тази сделка наистина не са познавали истинското предназначение на оръжията\", казва експертът.     Автомати, гранатомети и муниции от Източна Европа често са се озовавали в Сирия и Ирак   Същото важи и за обхватния износ на източноевропейски оръжия за Саудитска Арабия и реекспортирането им за въоръжени групировки в Сирия. Преди да избухне гражданската война в Сирия, Саудитска Арабия никога не е проявявала интерес към оръжие, произведено в Източна Европа, защото то не е съвместимо със собственото им въоръжение, произведено в САЩ и Западна Европа.   Експертите на CAR са успели да проследят няколко оръжейни пратки от България за Саудитска Арабия, които в крайна сметка са се озовали в ръцете на \"Ислямска държава\". Още през 2016 г. съвместно разследване на организациите \"Balkan Investigative Reporters Network\" и \"Organized Crime and Corruption Reporting Project\" установи, че 8 страни от Източна и Югоизточна Европа изнасят много оръжие за Саудитска Арабия, Йордания, Обединените арабски емирства и Турция. По тези канали до района на бойните действия в Сирия и Ирак са стигнали оръжия на стойност 1,2 милиарда евро - автомати \"Калашников\", гранатомети и противоракетни установки.   Според Патрик Вилкен,установеното от CAR и другите разследващи организации доказва активното участие на САЩ и на източноевропейските държави в т.нар. канал за снабдяване с оръжия, захранващ Саудитска Арабия, а оттам и региона на военния конфликт. А Дамиан Сплийтерс е още по-конкретен: \"След като трета страна снабдява с оръжие една от воюващите страни в Сирия и Ирак, е повече от ясно, че това оръжие накрая ще захрани и бойната машина на ИД.\"   Едно е ясно: ИД се оказа по-силна, отколкото трябваше да е. А войната срещу нея продължи по-дълго и отне значително повече жертви, отколкото беше необходимо. Това стана, защото външни сили доставяха оръжие в региона, което в крайна сметка стигаше и до бойците на ИД. А също и защото декларациите, задължаващи вносителите на оръжие да не го предоставят на друг, не струваха дори и хартията, на която бяха написани.", "date": "2018.03.06", "title": "Джихадистите са имали и българско оръжие"}
{"url": "http://www.classa.bg/%D1%81%D0%B2%D1%8F%D1%82/item/379348-%D0%BD%D0%B0-%D0%BF%D1%80%D0%B8%D1%86%D0%B5%D0%BB-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B2%D0%BE%D0%B9%D0%BD%D0%B0", "text": "              Примамката представлява метален цилиндър с прикрепени стабилизатори на двамата му края. Най-важната част от новата система е вграденият в нея транспондер: сигналите, които той излъчва, са в състояние да отклонят от траекторията ѝ всяка изстреляна по въздушна цел ракета, така че тя да пропусне целта си. По този начин демонстрираната наскоро от израелските военни система ELL-8270 би могла да предпазва самолети и пътниците от ракетно нападение.   Новата разработка идва във време, когато Израел се чувства все по-силно застрашен. След нахлуването на Турция в Сирия войната там навлезе в нова фаза, което заплете конфликта още повече – и военно и дипломатически.   За Израел намесата на Турция представлява най-напред дипломатическо предизвикателство: пита се как това ще повлияе на отношенията между Русия, Иран и техния общ приятел Башар Асад, когото те закрилят. Въпросът е особено важен на фона на растящата заплаха срещу Израел - особено в региона на Голанските възвишения, където бойците на „Хизбула\", подкрепяни от Иран, създават непосредствена опасност за израелците. Разчитайки на контактите си с Русия, Израел се надява да се справи с тази заплаха с дипломатически средства.   Дотук обаче с твърде скромен успех. \"В случай на война сме подготвени отлично\", уверява снайперист на „Хизбула\" пред изданието „Ал-Монитор\". А негов колега допълва, че инцидентът със сваления израелски изтребител е доказал същото: \"От страна на Иран това е знак, че правилата на играта в Сирия вече са други\".   Израелските военни са на същото мнение. Русия и Иран трайно се настаниха в Сирия и очевидно не смятат скоро да си тръгват. В тази връзка представител на израелското военно министерство казва, че \"Сирия е на път да се превърне в руско-ирански протекторат\".   В този свой протекторат двете страни засилват военното си присъствие. Особено иранското присъствие там създава грижи на израелските военни, които се опасяват, че Иран може да изгради своя военноморска база на брега на Средиземно море. В най-лошия случай Иран може да изпраща оттам свои подводници, които да атакуват цели по израелското крайбрежие или газови находища в Средиземно море. Израел се чувства застрашен и от евентуални нови военновъздушни бази, летища или оръжейни заводи, които биха могли да бъдат изградени в района.     Тези оръжейни фабрики биха могли да снабдяват с оръжие и милициите на „Хизбула\", които покарай войната в Сирия значително увеличиха своя оръжеен арсенал. Израелските военни съобщиха, че досега те са извършили повече от 100 въздушни нападения срещу оръжейни складове и конвои на „Хизбула\". Израел е поискал съдействие и от Русия за спирането на оръжейните доставки за „Хизбула\", но Москва демонстрирала сдържаност относно тревогите на Израел. Експерти на Международната кризисна група цитират неназован руски дипломат да казва следното: \"Израелски офицери постоянно ни предупреждават, че Иран се бие в Сирия, за да унищожи Израел, и че основните цели, които Техеран преследва в Сирия, са религиозни. Затова би трябвало да изтласкаме Иран от Сирия. Ние, разбира се, уважаваме интересите на Израел, но не можем да приемем неговите аргументи на сериозно.\"   Бойци на \"Хизбула\"   В същото време Хизбула демонстрира съвсем ново самочувствие. Вестник \"Arab Weekly\" съобщи, че още преди една година бойци на „Хизбула\" в цивилно облекло са обходили с проучвателна цел района по границата с Израел. Всички геодезически данни - например височината и наклонът на терена - били щателно проучени и записани. Преди това лидерът на шиитското движение Хасан Насрала демонстрира борбен дух, обявявайки, че „Хизбула\" няма да се спре пред никакви „червени линии\". Ако се стигнело до война с Израел, „Хизбула\" можел да нападне израелския ядрен реактор край Димона в пустинята Негев. Като потенциална цел той спомена също и един резервоар с амоняк край Хайфа.     От своя страна Израел заплашва, че в случай на война няма да се ограничи само с удари по „Хизбула\", а ще разглежда цял Ливан като вражеска територия. Тази война щяла да принуди международната общност да поиска прекратяване на огъня само след 3, а не след 33 дни, колкото продължи последната война между Израел и „Хизбула\" през 2006 година, твърди бившият председател на израелския Съвет за сигурност Гиора Ейланд.   Не всички обаче биха имали интерес от толкова краткотрайна война. За разлика от Израел, организацията „Хизбула\" би могла да се надява, че един по-продължителен конфликт може да обърне общественото мнение в нейна полза. Освен това „Хизбула\" със сигурност не би се съобразявала с цивилното население така, както една държава. Това означава, че един нов въоръжен конфликт в региона би бил твърде рисковано начинание с непредсказуеми последици за Израел.", "date": "2018.03.06", "title": "На прицел: враговете на Израел се готвят за война"}
{"url": "http://www.classa.bg/%D1%81%D0%B2%D1%8F%D1%82/item/379349-%D0%BA%D0%B0%D0%BA-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D0%B7%D0%B0%D1%81%D0%B5%D0%B3%D0%BD%D0%B0%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5", "text": "Обещанието на президента на САЩ Доналд Тръмп от четвъртък, 1 март, да наложи мита върху вноса на стомана и алуминий обезпокои инвеститорите, повдигайки опасения, че другите страни ще отвърнат със собствени санкции и създаде опасност от увеличаване на цените за американските потребители и компании, които използват стомана и алуминий.     Асошиейтед прес предлага кратък обзор на митата, потенциала им да разпалят търговска война и да засегнат американската икономика. Президентът заяви, че през текущата седмица ще обяви официално мита от 25% върху вноса на стомана и 10 % върху вноса на алуминий. Не е ясно дали някои страни ще бъдат изключени от тарифите, които се очертава да бъдат тежък нов налог върху вноса. Тези мита ще оскъпят вносните стомана и алуминий за американските компании и граждани, които използват продукти, съдържащи тези метали - от коли и климатици до бирени кутийки.   Преди близо година Тръмп нареди на министерството на търговията да започне разследване дали вносните стомана и алуминий представляват заплаха за националната сигурност.   Предположението е, че стабилната промишлена основа има решаващо значение за националната армия. Администрацията на Тръмп заяви например, че САЩ сега имат само един завод, който доставя висококачествения алуминий, необходим за военната авиация.   Търговското министерство публикува миналия месец заключенията си, според които опасенията за националната сигурност оправдават ограничения върху вноса на стомана и алуминий. Сред препоръките на ведомството са въвеждането на трансгранични мита от 24% за стоманата и 7.7% за алуминия. Тръмп заяви, че иска дори по-високи мита. При решението си Тръмп използва рядко употребявано оръжие в американския търговски закон - параграф 232 от Закона за разширяване на търговията от 1962 г., който дава на президента право да ограничава вноса и да налага без ограничения мита на основание националната сигурност.   От присъединяването на САЩ към Световната търговска организация (СТО) през 1995 г. са правени само две такива разследвания. И в двата случая (този през 1999 г. засяга вноса на петрол, а от 2001 г. - вноса на желязна руда и стомана) министерството на търговията отказва да препоръча ограничения.   Американските производители на стомана и алуминий ще спечелят от мита върху вноса и от по-високите цени, до които те вероятно ще доведат.   “Ще имате защита за първи път от много време и отново ще увеличите отраслите си”, каза Тръмп на директори на американски компании за производство на стомана и алуминий в Белия дом.   Тези сметки обаче имат и обратна страна - по-малък избор и по-високи цени за компаниите, които купуват стомана и алуминий, и техните клиенти.   „Митата върху стоманата и алуминия са увеличаване на данъците, от което американците не се нуждаят и не могат да си позволят“, посочи републиканецът от щата Юта Орин Хач, председател на финансовата комисия на Сената.   „Насърчавам президента внимателно да обмисли всички усложнения от вдигането на цените на стоманата и алуминия за американските производители и потребители“, допълни той.   Освободени от необходимостта да се конкурират с вноса, американските производители на стомана вероятно ще вдигнат собствените си цени. Това пък ще принуди автомобилостроителите да вдигнат цените на новите коли, макар че някои може да решат да поемат по-високите разходи.   “Просто търсене и предлагане. Ако премахвате или облагате значително голяма част от предлагането, и общата цена, цената на вътрешния пазар се вдига”, пояснява Лий Макмилън, анализатор на пазара на стомана и алуминий в Clarksons Platou Securities.   Американската асоциация на международните автомобилни търговци изрази опасения, че митата могат значително да увеличат цените на колите. Продажбите на автомобили в САЩ останаха без промяна през 2016 година на ниво 17.5 милиона годишно, миналата година леко се понижиха, а за 2018 година се очаква нов спад.   “Започвате да залагате по-високи цени заради по-скъпата стомана за автомобилостроителите и това ще се натрупа върху редица фактори, които наистина могат да забавят продажбите на автомобили в САЩ”, според Карл Броър, издател на Kelley Blue Book.   Други сектори също са обезпокоени. „Това ще бъде голям проблем“, отбелязва Джеймс Кауфман, президент на компанията Indianapolis Metal Spinning Co., която произвежда метални компоненти за производителите на автомобилни тасове и фарове. По думите му повечето компании за производство на алуминий в САЩ не предлагат сплавите, от които компанията му се нуждае. Така че той няма голям избор, освен да ги внася.   „Ако местните заводи избират да не правят такива сплави, не мисля, че потребителите трябва да бъдат наказвани заради това, че внасяме от чужбина“, заявява той.   Кауфман е разтревожен също, че митата ще вдигнат цените на стоманата, която се използва за продуктите му, а това ще намали конкурентоспобността на компанията му спрямо чуждестранните й съперници.   Свръхпроизводството на Китай наводни световния пазар със стомана и алуминий, потопи цените и засили натиска върху американските производители. Почти половината стомана, произведена през декември например, идва от китайски стоманодобивни комбинати, според Световната асоциация на производителите на стомана.   Китай е произвел повече стомана отколкото САЩ, Русия, Япония и 28-те членки на ЕС заедно.   САЩ обаче вече сложиха бариери пред китайския внос. В резултат Китай е едва на 11-о място сред вносителите на стомана в САЩ и 4-то сред вносителите на алуминий. Митата на Тръмп изглежда по-вероятно ще засегнат верния американския съюзник Канада, която е лидер и в двете класации - тя доставя 16 % от стоманата и 44 % процента от алуминия, внасяни в САЩ.   „Всякакви намеци, че стоманата или алуминият, произведени в Онтарио, са „заплаха за националната сигурност“ на САЩ са фалшиви“, заяви премиерът на Онтарио Катлин Уини.   „Канада и САЩ са ключови съюзници и партньори и неизменна взаимна част от националната си сигурност“, подчерта тя.   Зле. Търговски анализатори прогнозират, че страните, засегнати силно от митата върху стоманата и алуминия, могат да подадат оплакване пред СТО.   Председателят на Европейската комисия Жан-Клод Юнкер порица митата на Тръмп като „безочлива интервенция за защита на американската промишленост“.   Според Чад Боун, старши сътрудник на института за международна икономика “Питърсън”, САЩ имат изключително слаби аргументи, че вносът застрашава националната сигурност. Всъщност американското министерство на отбраната заяви, че армията има нужда едва от 3 % от местното производство на стомана и алуминий.   За СТО все пак е крайно необичайно да прави преценки за изискванията на страните членки в областта на сигурността. Поради това е възможно организацията да премисли и да не пречи на Белия дом, отхвърляйки оплакванията срещу митата на Тръмп.   „Отрязани” от СТО другите страни тогава биха могли да прибягнат до санкции, може би използвайки националната сигурност като претекст за налагане на собствени мита.", "date": "2018.03.06", "title": "Как митата на Тръмп ще засегнат потребителите и компаниите"}
{"url": "http://www.classa.bg/%D1%81%D0%B2%D1%8F%D1%82/item/379350-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D0%B2%D0%BB%D0%B0%D1%81%D1%82-%D0%B2-%D0%BF%D1%80%D0%B5%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%E2%80%9E%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%B0-%D1%87%D0%B5%D1%80%D1%83%D0%BF%D0%BA%D0%B0%E2%80%9C", "text": "Политическият интерес към темата за формирането на новото федерално германско правителство е огромен в цяла Европа, а и далеч извън нея. Най-сетне, на161-я ден след изборите за Бундестаг на 24 септември 2017 г., Европа (като че ли) може да си отдъхне. Решението е взето и ФРГ ще има ново правителство „Ангела Меркел 4“ в предишната си „коалиционна черупка“. С мнозинство от 66 % членовете на ГСДП са подкрепили коалиционния договор с ХДС и ХСС за голяма коалиция (ГОКО), като съставът на кабинета ще бъде обявен на 14 март.     Процентът на участие във вътрешнопартийния референдум с гласуване по пощата е 78%. От 463 000 партийни членове са получени 380 000 писма, от които 363 500 валидни. Бюлетините са преброени през нощта в събота срещу неделя под нотариален надзор. Преброяването се е провело в прочутата централа на ГСДП „Вили Бранд“. За процедурата е била валидна най-високата степен на секретност.   Резултатите бяха обявени директно в неделя сутринта, в специална извънредна рубрика на новините по най-важната публична телевизия ARD от ковчежника на партията Дитмар Ниитан и служебния (временен) председател на партията Олаф Шолц, в момента кмет на Хамбург. Има голяма вероятност точно той да заеме поста на вицеканцлер и министър на финансите. Но за това ще се говори по-късно. Знае се само, че социалдемократите ще имат 6 министри – трима мъже и три жени.   Междувременно Ангела Меркел предварително вече обяви кандидатите си за министри от ХДС, някои от които предизвикват голям интерес и много коментари. Тя предприема важен стратегически ход като предлага за министри двама от най-отявлените си критици, с което подсигурява собствената си власт. Известният като „Бунтовникът“ в ХДС Йенс Шпан ще бъде министър на здравеопазването. Това е политикът, който иска да възроди консервативните ценности, много цени младия австрийски канцлер популист Себастиан Курц и се застъпва за рестриктивна бежанска политика.   Същото се отнася и до включването на Юлия Кльокнер в списъка с министри като бъдещ министър на земеделието. Тя е много популярна с участието си от страна на ХДС в различни политически телевизионни дебати. Тя е един от най-острите критици срещу бежанската политика на канцлера и винаги е в синхрон с най-разпространените към момента популистки възгледи.   Житейският път на Ангела Меркел е добре известен и популярен в България Със своето детство и младост в бившето ГДР, в света на комунизма, и по-нататъшната си блестяща кариера в обединена Германия, тя събужда много емоционални спомени и размисли в поколението, родено и израсло в първите десетилетия след края на Втората световна война.   Ангела Меркел е завършила физика и се е занимавала с научна работа. След падането на Берлинската стена влиза в активната политика и печели за първи път мандат в германския Бундестаг при парламентарните избори през 1990 г.. Във всичките следващи 8 парламентарни избори до 2017 г. вкл., тя е избирана за депутат с директен мандат в своя изборен район в провинция „Предна Померания“.   Ангела Меркел става популярна като „любимката“ на канцлера Хелмут Кол. От 1991 г. до 1994 г. е министър за жените и младежта в правителството „Хелмут Кол 4“, а от 1994 г. до 1998 г. министър за околната среда, защитата на природата и сигурността на реакторите в кабинета „Хелмут Кол 5“. От 1998 г. до 2000 г. е генерален секретар на партията ХДС, а от 2000 г. до сега е неин председател.   След минималната победа на коалицията ХДС/ХСС в предсрочните избори през 2005 г., тя заменя канцлера Герхард Шрьодер и оглавява голямата коалиция с ГСДП до 2009 г. (кабинет „Ангела Меркел 1“). За първи път в историята на Федералната република за бундесканцлер е избрана жена и то, израснала в ГДР. На парламентарните избори през 2009 г. тя печели убедително и до 2013 г. управлява в „черно-жълта коалиция“ с партията на свободните демократи (СвДП). Това е нейният управленски мандат „Ангела Меркел 2“.   След като на изборите през 2013 г. свободните демократи се провалят и отпадат от парламента, Ангела Меркел се връща към голямата коалиция със социалдемократите и управлява до изборите през септември 2017 г. с кабинета си „Ангела Меркел 3“. А след конституирането на новия, 19-ти Бундестаг на 24. Октомври 2017 г. тя продължава да изпълнява длъжността на канцлер до формирането на ново правителство съгласно чл. 69 на германската конституция.   Първият опит обаче, се оказва неуспешен. Проучвателните преговори за т.нар. коалиция „Ямайка“ между ХДС/ХСС, Свободните демократи и Зелените се проваля „с гръм и трясък“. След втората за нея „голяма коалиция“, Ангела Меркел се надява, че е възможно да съществува коалиционно правителство между ХДС и ХСС от една страна и зелени социалисти и радикални привърженици на свободния пазар, от друга. За съжаление обаче, политико-културните различия в тази комбинация се оказват непреодолими и единственият изход се оказва отново прочутата „ГОКО“.   Няма никакво съмнение в недостатъците на подобен коалиционен модел. С едно изречение – преформатира се цялата координатна система на нормалната политика. Класическото демократично парламентарно противостоене „ляво-център-дясно“ се заменя с ново – популизъм вместо реална политика, където няма идеология и където лявото и дясното се оказват от една и съща страна на барикадата. При днешната ситуация в ЕС обаче, подобни политически компромиси се оказват понякога неизбежни.   Въпреки кризата, която разтърси еврозоната през последните години, въпреки успешния „Брекзит“, терористичните атаки и бежанските вълни с ефекта на политическо цунами, въпреки настъплението на национализма и антимиграционните настроения в общоевропейски мащаб, Ангела Меркел успя да се противопостави и то изключително успешно на неизлечимите евроскептици, на агресивните ксенофоби, националисти и социалпопулисти, както и на демагогията на накокошинената „Путинска“ Русия.   И тук стигаме до най-важния принос на Ангела Меркел – политическата и икономическата стабилност. В Германия се живее добре, спокойно и сигурно от всяка гледна точка. Най-убедителното доказателство за устойчивото развитие и приемствеността в германската политика са именно трите последователни успешно завършени управленски мандата на „вечната канцлерка“, както някои я наричат.   И точно тук е българският проблем. В типичния си самодоволен стил Борисов обича да твърди, че е осигурил политическа стабилност в България. От дистанцията на времето обаче, е просто невероятно, как поради едни и същи по характер партийно-политически дефицити ГЕРБ не успява да завърши успешно нито един от двата си управленски мандата, спечелени на редовните парламентарни избори през 2009 г. и на предсрочните през 2014 г.   И двете подадени оставки и през 2013 г., и в края на 2016 г., бяха демонстративни лични политически ходове на Борисов, които нямат нищо общо с европейските норми и общи правила на поведение от партиите при взимане на отговорни решения. За каква политическа стабилност може да се говори, след като от „историческата“ 2009 г., когато Бойко Борисов за първи път дойде на власт, живеем вече при седмо правителство, три от тях служебни.   Бойко Борисов тепърва има да се учи от Ангела Меркел. Но нека бъдем реалисти. Голяма коалиция в Германия е едно, в България е друго. Въпреки че често ставаме свидетели на еднопосочни политически позиции между ГЕРБ и БСП, слава Богу, че голяма коалиция между тях изглежда все още невъзможна. Нещо повече, у нас подобна коалиция е немислима, тя просто би ни върнала там, откъдето сме тръгнали…", "date": "2018.03.06", "title": "Ангела Меркел остава на власт в предишната си „коалиционна черупка“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379351-%D1%81%D0%B2-%D1%87%D0%B5%D1%82%D0%B8%D1%80%D0%B8%D0%B4%D0%B5%D1%81%D0%B5%D1%82-%D0%B8-%D0%B4%D0%B2%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%BC%D0%BE%D1%80%D0%B5%D0%B9%D1%81%D0%BA%D0%B8", "text": "    Тези християнски мъченици, на брой четиридесет и двама, били военачалници и пострадали за вярата през 840 година в гр. Амория, в малоазийската  област Фригия .   Град Амория бил дълго обсаждан от мохамеданите в началото на IX век, при византийския император Теофил (829–842 г.) Християните се защищавали мъжествено и врагът вероятно щял да отстъпи, ако между жителите на града не се намерил предател. Очаквайки голяма награда за предателството, той показал на мохамеданите уязвимата страна на крепостната градска стена и по такъв начин градът бил превзет и предаден на огън.      По-голямата част от жителите и войниците, които защищавали града, били избити или отведени в робство. Победителят заповядал да затворят в тъмница главните военачалници. Те били 42 души. Църквата почита еднакво паметта на всички тия мъжествени вождове, които се оказали и добри войници, и верни служители на Христа.   За тях предстояло тежко изпитание. Напразно император Теофил предлагал за тях богат откуп. Победителят отхвърлял всякакъв откуп: той искал най-вече да принуди християните да се отрекат от вярата си и за тази цел употребил всички средства. В мрачната тъмница на пленниците постоянно дохождали пратеници от мохамеданския началник, за да ги убеждават да признаят Мохамед.    Врагът действал ту чрез заплахи и строгост, ту чрез ласкави думи и обещания. Но християните, понасяйки жестокото изпитание, все повече и повече укрепвали духом. Те търсели сила и утеха в постоянната молитва, благодарели на Бога, Който им пратил страдания и чрез това им посочил средство да загладят прегрешенията на предишния си живот. Те всички радостно и спокойно очаквали смъртта, за да се съединят с Иисуса Христа и да придобият вечните блага на бъдещия по-добър живот. Военачалниците-християни били осъдени на смърт и посечени с меч.", "date": "2018.03.06", "title": "Св. Четиридесет и два мъченици Аморейски"}
{"url": "http://www.classa.bg/%D1%81%D0%B2%D1%8F%D1%82/item/379345-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B8-%D1%84%D0%B0%D0%BA%D1%82%D0%B8-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD", "text": "Сталин прочитал средно 300 страници на ден; той се самообразовал постоянно. Когато бил на почивка на Кавказ през 1931 г., в писмо до Надежда Алилуева поискал да му изпрати учебник по електротехника и черна металургия.     2. Не е възможно да се определи броят на прочетените и изучени от Сталин книги. Той не ги колекционирал, а ги подбирал. В библиотеката му се намирали само книги, които в бъдеще ще му потрябват. По общи изчисления в кремълската квартира на Сталин имало няколко десетки тома. Историци изчисляват около 20 хиляди тома.   3. След смъртта на вожда библиотеката в една от дачите му била предадена в Института по марксизъм-ленинизъм. Книгите в нея били 5500.   4. Според съществуващите днес критерии и по постигнати научни резултати Сталин бил доктор по философия още през 1920 г.   5. Личният архив на Сталин е унищожен след смъртта му.   6. Йосиф Висарионович работел с изпреварване от няколко десетилетия. Като лидер на държавата той си поставял далечни цели и решенията на днешния ден били част от мащабните му планове.   7. При Сталин въпреки тежките условия страната за кратки срокове извършила крачки напред, което означава, че е ръководена от умни хора, на които вождът разчитал. Той бил най-умният човек и му се гадело в обкръжението на глупаци; стремял се съветските граждани да бъдат умни, да имат знания във всички области.   8. Сталин не се борел с водката, но се борел хората да имат свободно време. Бил силно развит любителският спорт, всяко предприятие и учреждение имали спортни отбори и спортисти сред работниците. Най-големите предприятия трябвало да издържат стадионите.   9. Вождът предпочитал само вината „Цинандали“ и „Телиани“. Понякога пиел коняк, а от водка не се интересувал.   10. Във всичките градове в Съветския съюз по времето на Сталин имало паркове, предназначени за масова почивка на хората. В тях задължително трябвало да има читални, игрови зали, лавки за продажбата на бира, сладолед и др.   11. По времето на Сталин се водели свободно дискусии по основополагащи въпроси на икономиката, обществения живот, науката, критикували се вайсмановата генетика, теорията на относителността на Айнщайн, кибернетиката, устройството на колхозите и др.   12. Основите на икономиката, която Сталин заложил, неговите планове, подготвените от него хора, били толкова напредничави, че този ресурс не могли да унищожат нито Хрушчов, нито Брежнев.   13. Сталин не бил фен на Маркс, а фанатично служил на съветските хора.   14. В идейната схватка с Лев Троцки, последният нямал никакви шансове. Когато Сталин предложил на Лев Давидович през 1927 г. да се проведе общопартийна дискусия, резултатите от нея били шамар за троцкистите. От 854 хиляди членове на партията и 730 хиляди гласували, за позицията на Сталин гласували 724 хиляди, а за Троцки – само шест хиляди…   15. Сталин бил най-подготвеният по националния въпрос.   16. Вождът на народите имал решаваща роля в създаването на Държавата Израел.   17. Сталин издал постановление, според което дачите на партийните работници не можело да имат повече от 3-4 стаи.   18. По отношение на дрехите си Сталин бил много грижлив. В гардероба му нямало нищо излишно.   19. По времето на войната, както е положено, вождът изпратил синовете си на фронта.   20. След войната Сталин постепенно снизил ролята на Политбюро само до орган по ръководството на партията. На 19-ия конгрес на ВКП – болшевики, този факт бил отразен в новия устав.   21. Сталин казвал, че вижда партията като орден от мечоносци, с численост не повече от 50 хиляди души.   22. Вождът на народите искал да отстрани партията от властта, като й остави само два отдела: за агитация и пропаганда и участие в подбора на кадрите.   23. Прочутата фраза „Кадрите решават всичко“ Сталин произнесъл през 1935 г. на приема в чест на випускниците на военните академии.   24. През 1943 г. Сталин произнесъл думите: „Аз зная, че след смъртта ми на гроба ми ще хвърлят куп боклуци, но вятърът на историята безмилостно ще ги разсее…“   25. Британският писател и физик Чарлз Пърси Сноу, работейки с архивите, написал следното за Сталин: „Той бил много по-образован от всеки друг от съвременните му държавни дейци. Буквално образец на тънък английски хумор…“   26. След войната Сталин и Чърчил обсъждали въпроса какво да правят с флота на нацистка Германия. Йосиф Висарионович предложил да се раздели между държавите, но Чърчил настоял да се потопи.  – Вие потопете вашата половина – отрязал Сталин.   27. Когато била готова операта „Иван Сусанин“ от Глинка, комисия начело с председателя Болшаков, внимателно анализирала постановката и в заключение стигнала до извода, че финалът й трябва да се свали. Там звучала фразата „Славославяй се, руски народ“ – един вид миришела на патриархалност.  Като научил за това, Сталин произнесъл:  – Всичко е вярно, ние ще свалим, но не финала, а Болшаков, а финала ще оставим…   28. Американското списание „Тайм“ два пъти удостоило вожда със званието „човек на годината“.   29. Сталин знаел грузински, руски, древногръцки и църковнославянски език. По твърденията на някои изследователи знаел английски и немски език; записките, които оставял в книгите, били на унгарски и френски език.   30. Вождът бил заклет пушач и страдал от атеросклероза.   31. Сталин ненавиждал атеистичната литература. Наричал я „антирелигиозна макалатура“.   32. Пишел документи, писма и др. много грамотно, което отбелязали много свидетели.   33. Копие от филма „Волга, Волга“ Сталин подарил на Рузвелт.   34. Сред болшевиките имал безупречен авторитет.   35. Вождът се отнасял добре към обслужващия персонал.   36. Сталин използвал народни методи за лечение на радикулита си.   37. Обичал музиката и в колекцията си имал над три хиляди плочи.   38. Йосиф Висарионович бил арестуван осем пъти; четири пъти бягал от затвора.   39. Вождът не обичал любовните сцени във филмите.   40. Обичал руските народни песни, които често пеел на маса.   41. На Сталин предложили 12 пъти званието генерал и всеки път той отказвал.   42. Вождът бил почетен гражданин на Будапеща до 2004 г.   43. Йосиф Висарионович се родил със сраснали пръсти на левия крак.   44. Като дете го блъснал автомобил, в резултат на което била травмирана ръката му.   45. Вождът на народите бил номиниран два пъти за Нобелова награда.   46. Сталин обичал да гледа американски екшъни.   47. Вождът имал красив глас, затова често пеел.   48. Всичките дрехи на вожда имали секретни джобове.   49. В собствената си градина Сталин отглеждал мандарини и портокали.   50. През 1935 г. срещу Сталин било извършено покушение.   51. Семейството му живеело скромно.   52. Сталин променил датата и годината си на раждане – от 18 на 21 декември, и от 1878 – на 1879 г.   53. Съществува версията, че Сталин бил отровен.   54. Тялото на вожда било препогребано край стените на Кремъл през 1961 г.  ", "date": "2018.03.06", "title": "Интересни факти от живота на Сталин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379340-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BC%D0%B0%D1%80%D1%82", "text": "Очаква ви изпълнение на планираните планове, както и финансовото благосъстояние. Внимателно работете с електричество и режещи предмети, в противен случай са възможни сериозни наранявания. Пестете силите и вътрешните си резерви за големи постижения. От развлеченията е по-добре да се въздържате, за да не си развалите настроението. Очаква ви не само печалба от основната ви работа, но и полезни предложения за социални събития. С конкурентите се дръжте достойно и любезно и ги държите по-близо до себе си. Тактическия подход към ежедневните въпроси, ще ви помогне да постигнете това, което преди това сте отлагали или е изглеждало безполезно. Изключете физическото натоварване, засилете имунитета си и се занимавайте с духовни практики. Ако не искате да стигнете до нервен срив, тогава спокойно реагирайте на всичко, което се случва на работното място. Подходящ ден за почистване на дома, комуникация с деца и домашни любимци. Може да организирате и пътуване сред природата. Не трябва предварително да мислите, за последиците в любовните дела. Ако сърцето ви каже, че сте на прав път, слушайте го. Може да промените имиджа си, да посетите козметичен салон и да актуализирате гардероба си. Всичко ново, ще ви донесе много приятни емоции. Дори малките удоволствия, ще ви направят щастливи. Очаква ви укрепване на авторитета сред колегите, мащабни проекти и печалби. Денят, ще благоприятен от всички страни, ако не започнете да планирате нещата. Емоционалните изблици в любовта, ще позволят да откриете в себе си това, което се крие в дълбините на душата ви. Като отпуснете емоциите си, отново ще докажете на партньора си колко много го обичате. Очаква ви, много интересна и обещаваща работа, така че не бива да се разсейвате от дреболии. Финансовите загуби, ще са незначителни, поради което може да си купите нещо желано и полезно. Работейки в екип, ще докажете своите умения, ще координирате действията си с другите и ще планирате нови проекти за бъдещето. Работете върху грешките, които ви пречат да предприемете решителни действия. Ако вземете предвид всичките недостатъци и се фокусирате върху нюансите, може да балансирате вашите дела и личната сфера. Възможно е, да получите награда за минала работа. Не бъдете скромни в желанията, ако въпросът касае покупките. Днес, ще трябва да управлявате не само собствените си дела, но и тези на близки роднини. Въпреки, че за вас това не е тежко бреме, а приятни мигове. Задълбочавайки се във вашия вътрешен свят, ще откриете много интересни възможности. Особено в творчеството. В семейния живот, отново ще се убедите, колко много ви ценят и уважават, съпруга и децата.   Препоръчително е, да бъдете по-близо до тези, с които работите в един екип. Не мислете, че някой се опитва да ви \"подхлъзне\", защото това е плод на вашата фантазия. Импулсивните действия в любовта, ще ви направят още по-уязвими. Имайте предвид, че всеки намек за обида от ваша страна, ще бъде възприеман като желание за бягство. Трябва да хармонизирате способностите си с желанията, за да не попаднете в капана на собствените си илюзии. Не харчете твърде много, за да укрепите финансовото си положение. Спестявайки натрупаните средства, ще може да си купите това което желаете. Колективната работа днес, ще бъде много по-ефективна. Възможно е днес, да сте в мрачно настроение, което ще доведе до серия от непредсказуеми и трудни ситуации. Животът не стои на едно място, така че не се опитвайте да спрете потока от информация и чувства. Един добър ден за пътуване по лични въпроси, общуване с нови хора и благородни дела. Вечерта, ще научите нещо важно за роднина. Трябва да излезете отвъд рамките на убежденията, до които сте се придържали преди това. Ако не искате да нарушите идилията в личната сфера, тогава бъдете емоционално сдържани. Има шанс да увеличите доходите си, благодарение на допълнителна работа. Вечерта, може да бъдете поканени на среща от човек, който отдавна търси благоволението ви.", "date": "2018.03.06", "title": "Дневен хороскоп 6 март"}
{"url": "http://www.classa.bg/%D1%81%D0%B2%D1%8F%D1%82/item/379341-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D0%B8%D1%88-%E2%80%9E%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD%E2%80%9D", "text": "Огромна тълпа от хора изпълва Площада на революцията и всички централни улици на Москва. Всички отиват да се простят с наричания приживе Баща на народите. От 6 до 9 март 1953 г. в Колонната зала на Дома на съюзите в съветската столица тялото на Йосиф Висарионович Сталин е положено за поклонение. Според историческите изследвания над два милиона души се опитват да видят и да се сбогуват със съветския лидер.      Смъртта му предизвиква небивал отзвук по целия свят. Дори администрацията на американския президент Дуайт Айзенхауър изпраща официални съболезнования до Москва. Само три години по-късно се провежда ХХ Конгрес на Комунистическата партия на Съветския съюз. Никита Хрушчов хвърля всички обвинения за репресиите и лагерите в СССР върху личността на Сталин. През 1961 г. е решено тялото му да бъде изнесено от мавзолея на Ленин и да бъде погребано в стената на Кремъл. Борбата срещу личността и делата му започва в Източния блок още през 1956 г. Най–силна е в Съветския съюз, където голяма част от хората са засегнати от репресиите.      Информацията за лагерите в СССР и разстрелите по време на Голямата чистка през 30-те години стана общодостъпна по времето на Перестройката, а през 90-те години заля цяла Източна Европа. От времето на Хрушчов до днес всички грешки и проблеми на социалистическия строй се свързват автоматично с името на Сталин. За огромна изненада на Запада и политическите наблюдатели, днес 47 % от руснаците определят отношението си към съветския лидер като „възхищение, уважение и симпатия”. Тези данни идват от проучване на либералния център „Левада”, проведено през 2017 г. На 5 март 2018 г. се навършват 65 години от смъртта на Йосиф Сталин.     Така се появи филмът на „Смъртта на Сталин” на шотландския режисьор от италиански произход Армандо Янучи. Лентата представя периода веднага след като съветският вожд умира. Той е фокусиран върху хората от най-близкото му обкръжение и борбата за власт между тях. Жанрът, който е избрал режисьорът, е черна сатира. В рекламите си филмът е обявен като комедия. Интересно е, че като основа за разказа служи комикс на френските художници Фабиен Нури и Тиери Робен от 2010 г.    . Единствената фигура, в която може да се види положителен образ е дъщерята на Сталин – Светлана Алилуева, която е изиграна от британската актриса Андреа Райсбъро. Всъщност подборът на актьорите е добър, „почти звезден”. Ген. Георгий Жуков се играе от Джейсън Айзъкс, който е известен от филмите „Патриот” на Мел Гибсън и поредицата за Хари Потър, където играе Луциус Малфой. Най-известният актьор е Стив Бушеми, който тук се трансформира в Никита Хрушчов.   В друго интервю актьорът признава, че никога не е бил наясно с руската и съветската история.   Във филма изтъкнатият военоначалник ген. Георгий Жуков е представен като отмъстителен  грубиянин с просташки хумор. Останалите съветски политици се държат като малоумни, а в началото на филма Хрушчов и Берия скачат и си блъскат коремите.    интересът  Обръщам внимание на продукцията, защото интересът към нея нарасна главоломно, след като бяха планирани прожекциите в Русия.   Министерството на културата на Руската федерация даде разрешително за прожекции на „Смъртта на Сталин” на 17 януари тази година. Премиерата беше насрочена за 25 януари. Три дни преди началото на прожекциите от министерството организираха обществено представяне на филма, на което се събраха кинодейци, депутати от Думата и представители на Руското историческо общество.        Един от членовета на обществената палата Павел Пожигайло заяви, че „Смъртта на Сталин” е оскърбление за ветераните и историческите личности свързани с Великата отечествена война на СССР. Освен това той се позова и на наличието на прекалено много насилие. Според сина на Никита Хрушчов – Сергей, който от 1991 г. живее в САЩ, с филма се търси „насаждане в съзнанието на младото поколение на изкривена и унизителна представа за миналото, а съответно и настоящето на Русия”.   Реакцията на държавните органи беше незабавна и те отнеха разрешението за прожекциите. Въпреки това в кино „Пионер” в Москва на 25 и 26 януари лентата беше показвана.   Руските сайтове за безплатно споделяне луднаха по лентата и започна нейното търсене. Множество потребители споделят, че без забраната не биха гледали нещо подобно. Щом обаче нещо е забранено от властта, това е най-добрата реклама.   Западните медии реагираха незабавно. БиБиСи писа, че руските кина свалят филма под натиск от властта. Заговори се за завръщането на цензурата в Русия. „Дойче Веле” също се включи в този хор. „Чувствам се тъжен заради забраната, защото нещата не стават така в една демокрация”, заяви в интервю режисьорът Янучи. Днес дори се появяват идеи на плакатите, с които се разпространява филма, да бъде записано, че е забранен в Русия.     Реакцията на Комунистическата партия на Русия беше изключително остра. Появи се и тезата, че забраната за излъчване е свързана с предизборната борба като хората от щаба на Владимир Путин правят реверанс към всички, които се отъждествяват със съветското минало. Вероятно в действията на Министерството на културата има и такъв нюанс, след като най-сериозен претендент на Путин в изборна надпревара се оказва Павел Грудинин, издигнат от комунистите.   Безспорно успехът на филма е пълен. Той не само разбуни духовете в Русия и Европа, но и постигна връщането на цензурата в Русия. Намеци за проблемите в тази посока имаше още през миналата година, когато първо под натиск на Православната църква и обществеността в някои области на Русия беше спрян филма „Матилда” заради оскърбление на цар Николай II, който е канонизиран за светец. В този случай министерството подкрепи режисьора Алексей Учител. В началото на тази година пък беше отложена премиерата на детския филм за мечето Падингтън, след като съвпадна с вече заложените първи прожекции на руски филми. Тъй или иначе резултатът от действията на чиновниците е, че днес все повече хора вярват на твърденията за цензура в Русия.     ", "date": "2018.03.06", "title": "Да забраниш „Смъртта на Сталин”"}
{"url": "http://www.classa.bg/%D1%81%D0%B2%D1%8F%D1%82/item/379342-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B2%D1%83%D1%87%D0%B8%D1%87-%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B1%D0%B5%D0%BB%D0%B3%D1%80%D0%B0%D0%B4", "text": "  Според неокончателни резултати, партията му набира 45% от гласовете. Второто място е за привържениците на бившия кмет на сръбската столица Драган Джилас, които печелят 19%.     Очаква се окончателните резултати да станат ясни до края на днешния ден. Според наблюдателите, те няма да се различават съществено от предварителните данни", "date": "2018.03.06", "title": "Партията на Вучич печели изборите в Белград"}
{"url": "http://www.classa.bg/%D1%81%D0%B2%D1%8F%D1%82/item/379343-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D1%83%D0%BC%D0%B8-%D0%BE%D1%82-%D1%82%D0%B5%D0%BA%D1%81%D1%82%D0%B0-%D0%B2-%D1%85%D0%B8%D0%BC%D0%BD%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%E2%80%9C%D0%B4%D0%B6%D0%B5%D0%BD%D0%B4%D1%8A%D1%80%D0%BD%D0%BE-%D0%BD%D0%B5%D1%83%D1%82%D1%80%D0%B0%D0%BB%D0%BD%D0%B8%E2%80%9D", "text": "Упълномощеният по въпросите за равноправието на половете от германското федерално министерство по въпросите на семейството, възрастните хора, жените и младежите Кристин Розе-Мьоринг призова да се въведат изменения в националния химн на страната, за да се направи той «джендърно неутрален».   Това съобщи в неделя вестник  .   Според информация от изданието, предложението е било направено по случай предстоящия Международен ден на жената.   Розе-Мьоринг е изпратила съответното предложение до министерството, оглавявано от колегата й от Социалдемократическата партия на Германия Катарина Барлей.   Чиновничката предлага да се направят минимум три промени в текста, написан от поета Август Хофман фон Фелерслебен през 1841 година.   На две места думата «Отечество» се предлага да се замени с думата «Родина»(Heimatland вместо Vaterland), а «с братско сърце и ръка», според Розе-Мьоринг, следва да се промени на «смело сърце и ръка»(couragiert вместо brüderlich).     Социалдемократката посочва положителният, според нея, опит на Австрия и  .   В Австрия през 2012 година строфата от химна «край на велики синове» бе заменен с «велик край на синове и дъщери».   През февруари тази година «джендърно неутрален» официално бе направен националният химн на Канада.   В англоезичният вариант на песента «О, Канада» строфата «патриотизъм — съдба на всичките твои синове» бе заменена с «патриотизъм — съдба за всички нас».  ", "date": "2018.03.06", "title": "Променят думи от текста в химна на Германия с “джендърно-неутрални”"}
{"url": "http://www.classa.bg/%D1%81%D0%B2%D1%8F%D1%82/item/379344-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D0%B2-%D1%81%D0%B0%D1%89-%D0%B4%D0%BE-2050-%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "        Синята крива с лявата скала на графиката показва динамиката на изменението на цената в НОМИНАЛНИ американски центове за един кило-Ват.час (цент/кВт.ч), т.е. според покупателната способност на цента, каквато тя ще бъде във времето. Кафявата крива с дясната скала показва динамиката на цената на тока в центове от 2017-та година. Излиза, че практически през близките повече от 30 години цената на тока няма да расте? На практика, обаче, тя даже ще пада. Ако някой от вас си направи труда да открие сайта и съответната интерактивна графика може да си поиграе с нея и да се убеди, че наклона на синята крива предполага средна годишна инфлация през идните 32 години от порядъка на 2,5%. А сега да видим, каква е реалистичната средна годишна инфлация в САЩ, през последните близо 40 години:         В тази таблица са показани истинските инфлационни индекси в САЩ по месеци и години, за разглеждания от нас период. С помощта на електронна таблица усредних годишните индекси и получих числото 3,28%. Вижте в долния десен ъгъл на снимката.   Какво излиза в крайна сметка? Ако прогнозата на енергийната администрация е вярна и историята с инфлацията продължи да бъде устойчива, на практика, цената на тока ежегодно ще поевтинява със скорост около 0,75%. Малко, но от сърце? И това ще се случва на фона на признатия в същата тази прогноза неизбежен отказ от “най-евтината” ядрена енергия и мощен ръст на възобновяемите източници на енергия, основно вятър и слънце.   (Из)родната политико-енерГЕПИйна мафия, с любезното съдействие на “българските медии и експерти” не престава да кряка, че няма как да няма как тока единствено и само да поскъпва. Звездите ми говорят, че май им вЕрвате? А? Значи сте по-богати от американците?   И в сегашно време цената на тока за крайния потребител е по-ниска, отколкото в България. В САЩ цената за битовите потребители е по-висока, отколкото за бизнеса (разбит на промишленост, транспорт и услуги), за разлика от България. В различните щати цените са различни, а горните числа представляват средно претеглена цена, за всичките 50 щата.", "date": "2018.03.06", "title": "Цената на тока в САЩ до 2050-та година"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379336-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B0%D0%BB%D0%B1%D0%B0%D0%BD%D1%81%D0%BA%D0%B0-%D0%BF%D0%B5%D0%B2%D0%B8%D1%86%D0%B0-%D1%80%D0%B0%D0%B7%D0%B3%D0%BE%D0%BB%D0%B8-%D0%B3%D1%80%D1%8A%D0%B4", "text": "Албанската певица Блеона Керети се появи на афтърпартито на \"Оскар\" със супер скандална рокля с напълно оголена гръд, съобщава Mirror. Музикалната звезда дойде на купона на списание Vanity Fair след официалното връчване на оскарите с напълно прозрачна рокля в сребрист отблясък. Под дрехата си Керети носеше само черни бикини, оставяйки гърдите си неприкрити. Екстравагантният тоалет бе допълнен от грим и ярко червило.      Това не е първият случай, в който знаменитост се появява в екстравагантен тоалет. Миналият месец Дженифър Лоурънс се показа на филмова премиера в полупрозрачен топ с висока яка и обемна, черна пола.      Позирайки пред камерите 27-годишната носителка на Оскар постави ръце на кръста си и не забеляза, че част от роклята ѝ се е смъкнала надолу. Така фотографите успяха да заснемат оголената гръд на звездата.", "date": "2018.03.06", "title": "Скандална албанска певица разголи гръд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379337-%D1%80%D1%83%D1%81%D0%BA%D0%B8%D0%BD%D1%8F-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8", "text": "уската актриса Настася Самбурская реши демонстрира на потребителите в мрежата как именно трябва да се търси мъж. Тя публикува фотография в Инстаграм и съпроводи снимката с недвусмислен текст. \"Търсите си мъж? Тогава събирайте тен така.      Прекрасно разбирам вашите чувства, но вие няма да ме разберете никога\", пише тя. Не всички нейни последователи одобрили този подход, но дори и като се вземе предвид критиката, снимката е събрала над 200 хиляди лайка.", "date": "2018.03.06", "title": "Рускиня скандализира всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379338-%D0%BA%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%BF%D1%80%D0%B8%D0%B7%D0%BD%D0%B0-%D0%B7%D0%B0", "text": "Популярната сексоложка Наталия Кобилкина, която миналото лято каза „да\" на богатия грък Такис Дретакис, е включила пикантна клауза в предбрачния си договор, разкри самата тя. Освен че двамата уточнили предварително всички подробности около подялбата на имуществото си в случай на развод, по желание на разкрепостената рускиня регламентирали и най-интимните си отношения, пише \"Уикенд\". Кобилкина настоявала съпругът й да подпише, че е готов да изпълнява креватните си задължения редовно и безропотно – без значение дали е с главоболие или е преуморен от работа.     Нотариусът, който заверил предбрачния договор, трябвало няколко пъти да прочете любопитната клауза преди да сложи печата си – той просто не вярвал на очите си, че контрактът на бюрото му регламентира обстойно сексуалните отношения в бъдещото семейство. Обикновено в подобни договори младоженците предварително уточняват отглеждането на децата и подялбата на имотите при раздяла.    „Да, имаме подписан реален контракт. При това подписан пред нотариус. Аз много вярвам в тези неща. Когато влизаш в брак, трябва да оформиш юридически очакванията си от партньора. По-добре е нещата да се изяснят преди сватбата.    В нашият договор пише, че не можем да отказваме секс един на друг. Моят мъж много пътува, а аз също. Така че, когато се срещаме, за нас това е празник. Никога не отказвам секс на мъжа ми, дори, когато не го искам. Щем или не щем, нямаме право на такъв отказ\", шашна с откровението си в ефира на Би Ти Ви Кобилкина", "date": "2018.03.06", "title": "Кобилкина призна за...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379339-%D0%B1%D1%80%D1%8E%D0%BD%D0%B5%D1%82%D0%BA%D0%B0-%D0%BE%D0%B1%D0%B5%D1%89%D0%B0-%D1%81%D0%B5%D0%BA%D1%81-%D0%BD%D0%B0-%D0%B2%D1%81%D0%B5%D0%BA%D0%B8-%D0%B8", "text": "19-годишна блогърка бе арестувана, след като предложи безплатен секс на всички, публикувайки в мрежата своя адрес в хотел и номера на стаята си. В крайна сметка в хотела \"Хилтън\" в Саня в Китай се събраха стотици непознати, пише в. \"Мирър\". Скрин: Facebook.com Необичайното предложение момичето публикува в мрежата с ника Qianjin Yeye: \"Някой да дойде при мен за секс. Безплатно... 631б\".      Към поста е прикрепен и клип, в който блогърката е полугола и флиртува с камерата. По непотвърдена информация, около 3 000 души позвънили или дошли в хотела, Впрочем, в следващия си пост момичето вече умолявало хората да престанат да ѝ пишат, защото всичко било просто шега.      Скрин: Facebook.com Хотелът съобщил в полицията за случилото се, но, когато стражите на реда пристигнали на място, момичето вече било успяло да се укрие. То било намерено в друг хотел - до международното летище на града. То било арестувано за 15 дни по обвинение в проституция и нарушаване на търговската дейност на хотела.    Освен това, блогърката ще трябва да плати глоба в размер на 57 британски лири, а профилите ѝ в социалните ѝ мрежи са временно блокирани.", "date": "2018.03.06", "title": "Брюнетка обеща секс на всеки и....."}
