{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383417-%D0%BC%D0%B0%D1%80%D1%82-1943-%D0%B3-%D0%BA%D1%80%D0%B0%D1%82%D1%8A%D0%BA-%D0%BF%D1%8A%D1%82%D0%B5%D0%B2%D0%BE%D0%B4%D0%B8%D1%82%D0%B5%D0%BB-%D0%B8%D0%B7-%D0%B4%D0%B5%D0%BF%D0%BE%D1%80%D1%82%D0%B0%D1%86%D0%B8%D1%8F%D1%82%D0%B0", "text": "В поместен наскоро в „Култура“ текст, Владимир Дановски[1] разсъждава, без обичайния юбилеен повод, върху съдбата на евреите в „стара България“ и в „новите земи“ по време на Втората световна война. Писан през 2012 г., текстът носи привкуса на дебата от онези години и не отразява появилите се оттогава нюанси в споровете, стъпва на редица фактически грешки, проявява и не особено добър вкус.[2]   Но есето докосва причини, поради които сюжетът остава вечно неуловим и недовършен: озаглавено „Нормалността на доброто“ в контрапункт на „баналността на злото“ (Хана Арендт) и „крехкостта на доброто“ (Цветан Тодоров), то за пореден път препраща към бездните на морала. Невъзможността да се сложи крайна точка на дебата идва именно оттук. Ала не само. Всяко навлизане в материята се сблъсква и с други екзистенциални дилеми като вододела между лична и колективна отговорност; правомерността от приписване човешки качества/дефекти на етноними (в случая „български“) или социални макроструктури (като „народ“); ограниченията и свободата на решенията; способността на слабия (слабата държава) да надмогне намеренията на силния; разминаванията между исторически случилото се и възможните му алтернативи…         От близо десетилетие се занимавам с темата, следя и участвам в дискусиите, воден от разбирането, че фактът, документът и числото са валидни доказателства. Че върху тях може да се стъпи, за да се придвижим до нещо, приближаващо се до истината. И със сигурност не съм първият, който установява илюзорността на това разбиране, или по-точно – неприемливостта му за хората. Историята на евреите под българска власт през 1940-1944 г. се оказва кипяща пресечна точка на идеология, политически позиции, национални страсти, геополитически интереси, колективни комплекси и психотерапия. При подобна избухлива смес, ирационалното изглежда още дълго ще присъства в разговорите по въпроса, особено в мрежата и социалните медии. Споровете са изпълнени с екзалтирани тиради и с негодни, ръждясали аргументи; състезателната проверка на хипотези и интерпретации е постоянно изблъсквана от аксиоми или нормативни декларации.  През 2013 г. с Надя Данова публикувахме двутомник с документи от българските архиви за депортацията на евреите от Беломорието, Вардарска Македония и Пирот през март 1943 г.[3] Смятахме, че 609-те документа на почти 2000 страници и обобщаващите ги встъпителни студии разказват самоочевидни неопровержимости. Но ако след тази публикация знанието за събитията действително стана по-достъпно и влезе в по-широк оборот, то потокът от неправдоподобни интерпретации съвсем не пресекна. Ето защо - без очаквания, че те ще изчезнат - реших във възможно най-изчистен, конспективен вид да рекапитулирам възражения по най-разпространените от тях.   Твърдение I: за България Беломорието и Македония са чужди земи, върху които тя няма права на окупатор нито суверенитет; за такива може да претендира единствено Германия.   - Да, България не е имала суверенитет върху „новите земи“. Както върху тях не го е имала и Германия. В хода на една война, преди сключването на мирен договор, суверенитетът над окупираните части от дадена държава не се променя. В случая става дума за територии, завзети с оръжието на Германия и предадени за окупация/управление на България.   - Въпреки това – безотносително към въпроса за формалната юрисдикция - чрез провежданите политики България не само ги окупира, а на практика ги анексира.   - В „новите земи“ са въведени българското законодателство (включително антиеврейското) и административна уредба; дори църковните епархии са присъединени към българските   - В тях България въвежда всички свои държавни атрибути и символика   - През юни 1942 г. тя предоставя българско поданство (автоматично на определилите се като българи; при изявено желание на останалите) във въпросните територии; този акт официално се тълкува като привеждане на поданството в съответствие с новия българския „териториален суверенитет“   - Същевременно правителството се позовава на българското законодателство, за да откаже поданство на евреите в Беломорието и Македония въпреки настоятелните им молби.   - В „новите земи“ са инвестирани значителни бюджетни средства на българската държава, в частност за инфраструктура   - България поема съответната част от държавния дълг на Гърция и Югославия, което е класически израз на промяна в суверенитета.   - В Статистическият годишник на Царство България за 1942 територията и населението на „новите земи“ са отчитани като присъединени към тези на Царството. Съответно е прието, че еврейското население на страната възлиза вече не на 48 000, а на 58 876 д.   - В споразумението с Германия за депортирането на евреите от „новите земи“ е посочено, че България ще заплати „на глава“ за всеки изселен. Основанието е, че тъкмо тя ще „спечели“ от ликвидирането на техните активи, а Германия не възразява именно българските власти да се разпоредят с имуществото на депортираните евреи по свое усмотрение и в своя (или на своите граждани) полза   - Оставям настрана цялата оглушителна пропагандна реторика, която не спира да възпява „обединението“ и „Царя-обединител“.  - След публикуването на нашия сборник бе издадено задълбочено изследване на преподавателя в Юридическия факултет на Софийския университет Здравка Кръстева.[4] Стъпвайки върху строго юридическа аргументация и върху немалко документи от двутомника, то напълно потвърждава и доразвива изводите ни относно статута на „новите земи“. Заедно с това подробно посочва нарушенията на международното и хуманитарното право при организираните там депортации.   - Особено показателно е напомнянето, че Примирието от 28 октомври 1944 г. налага на страната да заличи въведените след април 1941 г. „законови и административни разпоредби, свързани с анексирането и инкорпорирането в България на гръцки и югославски територии.“   - В действията си през 1941-1944 г. в „новите земи“ България не среща принципна съпротива от страна на Райха, за който основно е военното съображение българското присъствие там да освободи германска военна сила. Напротив, по всички въпроси от взаимен интерес, касаещи тези територии, двете държави преговарят и сключват съответни споразумения като добри съюзници. Ето няколко измежду многото примери:   - Споразумението Белев-Данекер от 22 февруари 1943 г. урежда депортирането на първите 20 000 евреи от намиращите се под контрола на България. То ангажира многобройни институции на българската държава и въз основа на него правителството в София издава на 2 март серия постановления, които уреждат всички логистични и финансови въпроси свързани с депортацията както от стара България, така и от „новите земи“. Подобна междудържавна спогодба очевидно не се сключва ако едната страна (България) няма пълни права върху съответните територии. А и архивите свидетелстват, че документът е плод на интензивни преговори, в които са обсъждани варианти с различни отговорности на българската страна.   - По-малко известен случай: германското правителство прави постъпки и подписва договореност с българското (22 януари 1943 г., след одобрение от Народното събрание), според която последното „да допусне изселването от пределите на Царството на около 800 д. безимотни от германски произход, които желаят да се установят в Германия … [и по голямата част от които] се намира в освободените през 1941 г. български земи“. Спазването на тази юридическа форма показва, че Германия смята не себе си, а България за фактически „суверен“ (титуляр на окупацията).   - Чуждите (включително германски) консулства в Скопие, Битоля и др. са акредитирани не другаде, а в София   - Един страничен поглед. В информационния център на Берлинския Мемориал на унищожените евреи от Европа (MemorialtothemurderedJewsofEurope) стои следният надпис: „През пролетта на 1941 г. България окупира обширни области от югославска Македония. През 1943 г. окупаторите предават еврейското население на Германския Райх.“ Това най-тържествено място на паметта за Холокоста на германска земя, разположено на две крачки от Бранденбургската врата, синтезира разбирането в съвременна Германия относно ролята на България при депортациите в „новите земи“.    Твърдение II: Не е било известно каква ще бъде съдбата на депортираните евреи.   - Първите сведения за задействане на взетото в Берлин през януари 1942 г. „окончателно решение“ за изтребление на еврейството в Европа идват от полската съпротива през пролетта на 1942 г. През есента Рузвелт информира за случващото се еврейската общност в САЩ, която веднага прави публично достояние информацията. През декември Съюзниците широко огласяват предупреждението си към Германия да спре масовото изтребление на евреите.[5] На 19 декември СССР излиза и с отделна декларация в същия смисъл, поместена в пресата. Отделно, още от началото на 1942 г. са заявени намеренията да се търси отговорност за престъпления и издевателства срещу граждански лица в окупирани територии.   - В документите на Комисарството по еврейските въпроси (КЕВ) e упомената крайната дестинация: първоначално Катовице, а след промяна на германските планове - Треблинка. Официалната версия, доколкото изобщо е изговаряна по един или друг повод, е че евреите са изпратени на работа в анексираните от Германия територии. Това твърдение очевидно противоречи на обстоятелството, че са депортирани невръстни деца, жени и старци. Съмнения за истинската цел изразяват дори служители на КЕВ.   - Горните факти не означават, че техниката на унищожение е била общоизвестна. Но депортирането широко се асоциира с физическо унищожение. Ето няколко български свидетелства.  - На 26 февруари 1943 Васил Митаков (близък политически сподвижник на Филов и син на един от най-ярките български антисемити от началото на ХХ век) записва в дневника си, че „упорито се говорело, че ще ги (евреите) изпратят в концлагери. Това значи – казват – смърт.“ [6]   - В дневника на Б. Филов е записано (11 март 1943 г.) изреченото пред него предупреждение на швейцарския пълномощен министър в София, че депортирането означава „смърт“.  - На 20 март 1943 по повод вестите за депортациите Никола Мушанов пише в дневника си: „Да се предават на смърт човешки същества от страна на България. Кой си ти, бе Филов, който унищожаваш всички човешки добродетели на българина и ставаш палач?“[7]   - Прочутото писмо на Д. Пешев от 17 март 1943 бие тревога, че депортациите „може да доведат до обвинение [срещу България] за масово убийство.“   - За изпращане евреите на смърт говорят позивите на комунистическата съпротива.   - Сред самата еврейска общност, често изричаната по техен адрес закана за изселване в Полша е еднозначно разбирана като смъртна заплаха.   - Добре известните инициативи на шепа политици, общественици, Православната църква и граждани срещу депортирането на евреите от старите предели на Царството сами по себе си предполагат, че те съзнателно и информирано са целели предотвратяване унищожението на еврейската общност. Няма никакво основание да се смята, че същите тези хора и властите, организирали депортацията от Македония, Беломорието и Пирот не са били наясно с тази смъртна опасност и за евреите от „новите земи“.   Твърдение III: Въпреки желанието си, българското правителство не е можело да направи нищо за спасяването на евреите от „новите земи“. Става дума за неподлежащ на обсъждане диктат на германците (понякога се посочва „германското командване“). България не е можела да противоречи на Райха.   - Безусловно е, че българското правителство не е положило никакво усилие за спасяване на евреите от „новите земи“. В нито един момент то не е проявило желание и намерение да го направи. Напротив – от самото начало предприема всичко необходимо, за да изключи опцията за защитата им. Такава стъпка, в частност, е лишаването им от възможността да получат българско поданство.   - Решението не е акт, приет под диктовка, а резултат на продължителни разговори. От поставянето на въпроса от Германия през юни 1942 г. до навечерието на „вдигането“ българските власти са в преговори с германските. В техния ход се обсъждат различни спорни въпроси и опции, като обхвата на депортацията или цената, която да бъде заплатена от България. (Двете страни приемат, че Германия извършва „услуга“ на България, извозвайки евреите от точките, в които те са им предадени.) Всички варианти обаче предвиждат пълна депортация от Беломорието, Македония и Пирот. Българската държава сама приема и предлага схемата, по която първо ще бъдат депортирани евреите от „новите земи“, после тези от София и някои големи градове, накрая всички останали.   - Законността на депортацията и лишаването от поданство на евреите са оспорени и подложени на унищожителна критика в забележителна реч на Никола Мушанов в парламента (19 март 1943 г.) и в остра парламентарна интерпелация на Петко Стайнов (22 март 1943 г.). Макар акцията да е вече в ход и режимът да забранява в пресата да излезе информация за тези смели позиции, никой не може да твърди, че властта не е предупредена от почтени български гласове за престъпния характер на деянието й.   - При необратимия исторически ход на събитията у нас, въпросите „дали е можело“ и „какво би станало ако…“ са неизбежно спекулативни. Важни обаче остават прецедентите на различие. Без да е доказателство, аналогията очертава периметър на осъществени другаде (или по друг повод) и следователно оказали се възможни алтернативни решения.   - В това отношение най-показателен е италианският случай: фашистка Италия на Мусолини отказва да депортира не само евреите от собствената си територия, но и онези от окупираните от нея земи (в Гърция и Албания). Да се отказва, значи, е можело.   - Не са известни примери, в които отказ на съюзник на Райха да депортира евреи да е предизвикал наказателни мерки или прекратяване на отношенията с Германия. Въпросът безусловно е бил важен в двустранните отношения, понякога се е стигало до напрежение и натиск от нейна страна. Но той не е бил от порядък да разруши стратегически съюзи.   - А ако се обърнем към прецедент с успешен отказ на Българияв друга област, нали се приписва като основна заслуга на Царя, че е удържал да не изпрати войски на Източния фронт?   - От друга страна, при поставяне в контекст, оцеляването на евреите от „стара България“ губи своята уникалност.   - „Своите“ евреи не депортират и другите съюзници на нацистка Германия като Италия, Унгария (до окупирането на страната от Райха през март 1944), та дори Румъния в границите на т. нар. Регат (историческото ядро на кралството).   - На 26 март 1943 г. Н. Мушанов отбелязва в дневника си задоволството от развитието на парламентарната акция в защита на евреите, записвайки: „За света ще е известно, че една голяма част от Народ.[ното] Представител.[ство] не се солидаризира с безчовечното третиране на еврейските семейства, които се екстрадират. И днес, когато Румъния изменя законите против еврейството в по-благоприятен смисъл, когато в Унгария ги толерират, в Италия се отнасят благосклонно, добре е, че и у нас се вдигнаха гласове в защита на човечност и справедливост.“ По време на самите събития, участник от най-предната линия в закрилата на еврейската общност гледа на инициативата не като на уникалност, а като на стъпка в руслото на обща тенденция, вече започнала и протичаща другаде.   - Това усещат и управляващите. От есента на 1942 г. Външно министерство в София следи най-внимателно политиката към евреите в другите европейски държави. В разгара на депортирането от „новите земи“ през март 1943 г. то докладва за смекчаване на депортационните политики в чужбина.   Твърдение IV: Българското правителство (в по-общ план българската държава) не носи отговорност за взето другаде и от други решение.   - Всъщност отговорност за депортацията е дирена още през март-април 1945 г. от VII състав („антисемити“) на „Народния съд“. Преди всеки друг трибунал и преди края на войната, изпреварвайки времето си, той приема антисемитизма за престъпен сам по себе си. Прави го обаче с крайно политизирани мотиви и аргументи, избирателно, с двусмислени и сравнително меки (половината оправдателни) присъди. Впоследствие партийната линия почти изцяло изтласква темата за съдбата на евреите в „новите земи“.   - Да, България нито е замислила, нито е инициатор на депортирането. Но впрягайки институции, закони и обществено мнение, тя сътрудничи пълноценно и изключително усърдно за неговата реализация в „новите земи“. Във всяко престъпление съучастието е също престъпен състав. Отричането на колаборационизма в осъществяването на Холокоста отдавна е осъдено морално, някъде и углавно, като се третира за недопустим ревизионизъм/негационизъм на историята.  - В изработена през 2013 г. и приета от 31 държави „Работна дефиниция за отричане и изопачаване на Холокоста“[8], като една от формите на изопачаването му са определени „умишлените усилия да се оправдаят или омаловажат [неговите] последици или основни елементи, включително съучастниците и съюзниците на нацистка Германия“. През октомври 2017 г. работната дефиниция бе приета и от българското правителство.   - Въпреки горното, у нас дори най-високопоставени официални лица премълчават, публично отричат или снизходително омаловажават факта, че депортирането е било съзнателна, последователна и огласена политика на българската държава в подкрепа на антисемитската политика на нацистка Германия. Такава позиция позволява например на мнозина и до днес да оправдават одиозната реплика на Дянко Марков пред Народното събрание от 27 юли 2000 г., с която той заявява, че евреите от „новите земи“ са основателно депортирани в качеството им на „враждебно население“. Население определено за такова с приетото във Ванзее „окончателно решение“ не заради съпротива а по „расов“ признак…   - Сред многообразието от форми на Холокоста в завладяната от нацистка Германия Европа, френският и българският епизод са особено близки един на друг. В течение на 53 години след войната във Франция се твърди, че Републиката (режимът на Петен не е считан за неин правоприемник) не може да бъде държана отговорна за депортациите. На тази официална позиция е сложен край в средата на 90-те години. На 16 юли 1995 г.[9] президентът Жак Ширак тържествено признава, че „престъпната лудост на окупатора бе подпомогната от французи, от Френската държава… Френски полицаи и жандармеристи… изпълняваха исканията на нацистите… Този ден Франция извършва непоправимото… предавайки подзащитните й на техните палачи“. Година след година – въпреки ропота на мнозина с добре познатите у нас аргументи – ритуалното признание се повтаря. През 2012 г. Франсоа Оланд заявява, че „това престъпление е извършено във Франция от Франция“ и че то „е престъпление срещу [самата] Франция, предателство спрямо ценностите й“. А на годишнината през 2017 г. Еманюел Макрон декларира, че „именно Франция организира вдигането, после депортирането и следователно умъртвяването на почти всички 13152 души с еврейско вероизповедание“.   - България все още не е узряла за подобно признание на сходно деяние. А когато един ден това се случи, този акт само ще я възвиси морално… Защото упорито отказвайки отговорност и извинение, държавата ни не само постъпва нецивилизовано, но и хвърля сянка върху достойния епизод, влязъл в колективната памет като „спасението“.   Спорът около отговорността за депортирането от март 1943 г. има и проекции в последвалото историческо време. Онези, които я прехвърлят изцяло върху Райха би следвало със същия патос да оневинят престъпленията на комунистическата власт. Защото ако българската държава е напълно безсилна (т.е. в техните очи - невинна) в „новите земи“, където според тях безапелационно командвала Германия, то какво да кажем за тоталитарния режим, представян като изначално лишен от всякаква автономия?   Естествено, това нямаше как да се случи и за отговорността му се заговори веднага след неговото рухване. Само един измежду многото примери - кажи-речи никой не възрази на многократните, отдавна дължими, държани извинения за участието на България в окупацията на Чехословакия през 1968 година… А днес вече привикнахме да живеем с евтино раздаване на присъди, когато всеки се чувства в правото си да иска всичко от Държавата и да й вменява вина или заслуги за какво ли не, било то незначимо решение.   Колко знаменателно е, че на този фон са се оформили две неимоверно твърди събитийни ядра в новата ни история, за които държава и общество упорито отказват да поемат и търсят отговорност. Март 1943 г. и “Възродителният процес“ са едновременно паметници на тревожната съвест и скрит ресурс на българския национализъм.    [9] Годишнината от вдигането и предаването на германските власти през 1942 г. на над 13 000 евреи. Те са събрани на парижкия колодрум (Veld”Hiv) и депортирани към лагерите на смъртта.   От    Б. р. - присъединяваме се към обръщението на редакцията на в. Култура:  Скъпи приятели,  Както знаете, вестник „Култура” ще престане да съществува в края на юли т.г.  Дори лишени от заглавието, на което повечето от нас са посветили десетилетия от живота си, ние ще опитаме да продължим да издаваме Култура – под друго име, но със същия заряд.  Мислим, че той е нужен на България, защото в нея продължава да има твърде много политкомисари, заменили едно „тоталитарно” верую с друго – „демократично” верую.  Продължаваме да смятаме, че българската интелигенция заслужава вестник на всички гледни точки; издание, дом на оперативната художествена критика; средище на истински дебати за нашето развитие; една истински обществена културна медия.  Както разбирате, предстоят ни нелеки дни.  Затова се обръщаме към всички, които искат – и могат – да помогнат.  ", "date": "2018.06.26", "title": "Март 1943 г. Кратък пътеводител из депортацията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383418-%D0%BC%D0%B8%D1%82%D0%BE%D0%B2%D0%B5%D1%82%D0%B5-%D0%B7%D0%B0-%D0%BB%D1%8F%D0%B2%D0%BE%D1%82%D0%BE-%D0%B8-%D0%B4%D1%8F%D1%81%D0%BD%D0%BE%D1%82%D0%BE-%D0%BF%D0%BE%D0%BB%D1%83%D0%BA%D1%8A%D0%BB%D0%B1%D0%BE-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0", "text": "Изследвания показват, че двете полукълба постоянно общуват помежду си и обменят информация «За логическото мислен  Изследвания показват, че всеки ден дясното и лявото полукълбо на човека постоянно действат свързано помежду си и между тях се извършва постоянна обмяна на информацията, т.е. онова, което е достъпно за едното полукълбо , е достъпно и за другото полукълбо. Двете полукълба в процеса на решаването на много проблеми общуват помежду си.  Излиза, че твърденията за функционалната асиметрия на полукълбата на мозъка са съмнителни. Функциите, които изпълняват двете полукълба, в много голяма степен си приличат, а не се различават толкова.  Невробиолозите от новото поколение изразяват своето несъгласие с онези учени, които се придържат към мнението, че двете полукълба на мозъка не си приличат и че те виждат реалността по различен начин, че лявото отговаря за логиката, а дясното – за творчеството.  По каква причина митът за функционалната асиметрия на двете полукълба на главния мозък здраво се е вкоренил в съзнанието на хората?  Една от причините за това е обикновената трактовка на работата на главния мозък, която освен всичко останало, много лесно влиза в рамките на здравия смисъл. От една страна, човекът изпълнява различни видове дейност, които кардинално се различават помежду си, а от друга страна, мозъкът има две приличащи си половини. За какво са му те на мозъка? За да изпълняват различни задачи.    Другата причина е в това, ме митът се разпространява от популярни учени, които се опитват да печелят от това. Много семинари, тренинги, публикации и книги на тези хора обещават на желаещите да се развиват, да отстранят от пътя им всякакви бариери и пр., които се налагат на човека от закостенялата система на базовото образование, одобряваща „левостранното“ мислене.    Онези, които се стремят да развиват дясното си полукълбо, имат в разпореждане много упражнения, които са напълно безобидни и дори са много положителни. Ситуацията се задълбочава от това, че много „специалисти“ често предлагат на хората да използват някакви специални устройства, хармонизиращи и синхронизиращи работата на двете полукълба.    Ако психиката на човека работи нормално, за тази работа се изисква активирането и на двете полукълба.  Онова, което трябва да се запомни, е че в процеса на работа на главния мозък на здравия човек неговите полукълба се намират в процес на взаимодействие едно с друго, а работата им е хармонизирана, както е необходимо. Така че трябва да изхвърлим от главата си твърдението за различните функции на двете полукълба и просто да развиваме мисленето си, независимо от това с каква дейност се занимаваме – логическа или творческа.    ", "date": "2018.06.26", "title": "Митовете за лявото и дясното полукълбо на мозъка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383413-%D1%85%D0%B8%D0%B9%D1%82%D1%80%D0%BE%D1%83-%D1%89%D0%B5-%D0%B8%D0%BC%D0%B0-%D1%82%D1%80%D0%B5%D1%82%D0%B0-%D0%BF%D0%B8%D1%81%D1%82%D0%B0", "text": "Британските депутати подкрепиха спорния проект за строеж на трета писта на летище „Хийтроу\". Правителството спечели убедително гласуването с 415 гласа „за\" срещу 119 „против\". До резултата се стигна след като на депутатите от управляващата Консервативна партия бе наредено да гласуват за проекта, лейбъристите гласуваха по убеждение въпреки че официалната позиция на ръководството бе да се противопоставят на разширяването на летището, а депутатите от Шотландската национална партия се въздържаха. От британския клон на „Грийнпийс\" обаче съобщиха, че няма да оставят така нещата и са готови да се присъединят към междупартийна група от лондонски общини и кмета на столицата Садик Хан за внасяне на съдебно възражение срещу третата писта на „Хийтроу\". А от „Приятели на Земята\" заявиха, че „депутатите, подкрепили тази убийствена за климата писта, ще бъдат сурово съдени от историята\". Продължителните дебати в парламента бяха белязани от отсъствието на външния министър Борис Джонсън, който е на посещение в Афганистан. Джонсън бе обвинен в предателство, тъй като е смятан за един от най-големите противници на разширяването на летището, но сега като член на кабинета умишлено е избягнал вота. Проектът е много спорен, защото макар и да предвижда поне 60 000 нови работни места и големи приходи е в разрез с норми за защита на природата и не зачита мнението на местните жители.", "date": "2018.06.26", "title": "Хийтроу ще има трета писта"}
{"url": "http://www.classa.bg/%D1%82%D0%B5%D1%85%D0%BD%D0%BE/item/383414-%D1%88%D0%B2%D0%B5%D1%86%D0%B8%D1%8F-%D0%B5-%D0%BB%D0%B8%D0%B4%D0%B5%D1%80-%D0%B2-%D0%B8%D0%BD%D0%BE%D0%B2%D0%B0%D1%86%D0%B8%D0%B8%D1%82%D0%B5", "text": "Равнището на иновации в ЕС продължава да се подобрява, но са необходими допълнителни усилия, за да се подсигури конкурентоспособността на Европа в световен план, според публикуван тази седмица от Европейската комисия сравнителен доклад на иновациите за 2018 г. „Настоящото издание на доклада показва за пореден път, че Европа разполага със силни позиции в областта на науката, но не постига очакваните резултати в областта на иновациите\", заяви Карлош Моедаш, комисар по въпросите на изследванията, науката и иновациите. Швеция отново е лидер в областта на иновациите в ЕС. След нея се нареждат Дания, Финландия, Нидерландия, Обединеното кралство и Люксембург, който тази година се присъединява към групата на водещите новатори. Германия спада към групата на силните новатори. България е на предпоследно място, преди Румъния. Като цяло, резултатът на ЕС в областта на иновациите се е увеличил средно с 5,8% от 2010 г. насам. През последните 8 години резултатите са се подобрили в 18 държави от ЕС, а са се влошили в 10. Най-големи подобрения са постигнали Литва, Малта, Нидерландия и Обединеното кралство, а най-сериозно са се влошили резултатите в Кипър и Румъния. Списък на водещите държави в ЕС в отделни области, свързани с иновациите: – Дания – човешки ресурси и благоприятстваща иновациите среда; – Люксембург – привлекателни научноизследователски системи; – Франция – финансиране и подкрепа; – Ирландия – иновации в малките и средните предприятия (МСП), заетостта и продажбите; – Белгия – мрежи за иновации и сътрудничество. В световен мащаб ЕС настига Канада, Япония и Съединените щати, като запазва по-добрите си резултати спрямо Китай, но разликата бързо намалява, тъй като Китай се е подобрил почти три пъти по-бързо от ЕС. Съюзът изостава прямо Южна Корея, но през следващите години се очаква постепенно разликата да намалее. Има подобрение при широколентовия достъп, човешките ресурси и привлекателността на системите за научни изследвания, особено чрез международни съвместни публикации. Публичните разходи за научноизследователска и развойна дейност като дял от БВП остават под нивото от 2010 г. Очакванията са през следващите две години ЕС да постигне подобрение в областта на иновациите с 6%.", "date": "2018.06.26", "title": "Швеция е лидер в иновациите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383415-%D1%80%D1%83%D1%81%D0%B8%D1%8F-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B7%D0%B0-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Руското правителството одобри проект за конвенция за правния статут на Каспийско море. Министър-председателят Дмитрий Медведев се разпореди тя да се предостави на президента за подпис, предадоха руските информационни агенции. Проектът на документа се разработва от 1996 г. насам от министерството на външните работи на Русия. През декември 2017 г. външният министър Сергей Лавров съобщи, че конвенцията на практика е готова. Документът установява разделянето на Каспийско море между Русия, Азербайджан, Иран, Казахстан и Туркменистан. Конвенцията разграничава дъното и дълбините на морето по секторен принцип, акваторията се дели на вътрешни и териториални води, риболовни зони и общо водно пространство. Магистралните тръбопроводи по дъното на Каспийско море ще могат да се прокарват при съблюдаване на екологическите стандарти. Освен това ще бъде закрепено „неприсъствието в Каспийско море на въоръжени сили, които не принадлежат към страните\", подписали договора. Предлага се конвенцията да се сключи за неограничен срок.", "date": "2018.06.26", "title": "Русия одобри проект на конвенция за Каспийско море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383416-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%BE%D1%82-%D1%8F%D1%80%D0%BE%D1%81%D1%82%D0%B5%D0%BD-%D0%BA%D1%80%D0%B8%D1%82%D0%B8%D0%BA-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE-%D0%BF%D0%BE%D1%81%D0%BB%D1%83%D1%88%D0%B5%D0%BD-%D0%B4%D0%B5%D0%BF%D1%83%D1%82%D0%B0%D1%82-%D0%BD%D0%B0-%D1%88%D0%B0%D0%B9%D0%BA%D0%B0%D1%82%D0%B0", "text": "Тази сутрин депутатът от ГЕРБ Тома Биков се появи в Нова телевизия, за да обори думите на Елена Йончева, че ГЕРБ е организирана престъпна група или по-точно шайка, както е озаглавена култовата книга на някогашния критик на ГЕРБ Антон Тодоров.   Колко жалко, че водещите не припомниха гневните филипики на Тома Биков срещу Бойко Борисов отпреди пет години. Ето какво казва в Бургас (май 2013 г.) водачът на листата на „България на гражданите“ Тома Биков:   „Ако бъда избран за депутат, ще бъда един от хората, които ще инициират проверка в парламента на цялостната дейност на Цветан Цветанов като вътрешен министър. Няма да спра докато не видя този човек обвинен и осъден за всички престъпления, които е извършил през последните четири години. Случаите са стотици. Трябва веднъж завинаги да покажем, че след всяка злоупотреба с власт ще има справедливост…”   Как ли днес Биков козирува на парламентарния си бос Цветан Цветанов, след като му е приписвал деяния, достойни за ефективна присъда?   На 28 септември 2012 г., в качеството си на член на Националния съвет на “Движение България на гражданите”, Биков изстреля тези думи:  „Борисов няма изход – или още един мандат премиер, или да бъде силно разследван. Има шанс той да бъде първият премиер, който ще лежи в затвора. По честен път няма как ГЕРБ да спечелят втори мандат. Ако това се получи, то изборът ще бъде с фалшификация, а това ще доведе до една същинска революция ”…   Съберем ли на едно място есетата на Биков, ще се получи цял том, достоен за „Събрани съчинения на един разкаял се критик на ГЕРБ“.   Обаче как да се отречеш от тези силни думи, кънтящи като камбана:  „Борисов не е диктатор. Той е карикатура на диктатор. Второто не е по-малко вредно от първото. Този човек дотолкова си е повярвал, че е забравил кой е и от къде идва. По-лошото е, че сякаш и ние започваме да забравяме … Обещавам ви, че ще направя каквото зависи от мен Бойко Борисов, никога повече да не седне в креслото на министър-председателя“   Но като съветник на вътрешния министър Румяна Бъчварова Биков даде всичко от себе си Борисов да седне за трети път в премиерското кресло.   Съгласен съм, че всеки има право на промяна. Животът е прекалено многолик, за да останем вечно на едно място, на което понякога попадаме случайно или по стечение на обстоятелствата. За да не бъда упрекнат във фанатизъм, ще призная, че политикът може да променя позициите си. Но няма право да сменя ценностите си, извличайки полза от това.   Тома Биков е христоматиен пример за цинична смяна на ценностната система пред очите на почтените граждани. Пример, който предизвиква отвращение.    ", "date": "2018.06.26", "title": "Падението на Тома Биков: От яростен критик на Бойко Борисов до послушен депутат на Шайката"}
{"url": "http://www.classa.bg/%D1%81%D0%B2%D1%8F%D1%82/item/383409-%D1%82%D1%80%D1%8A%D0%BC%D0%BF-%D1%80%D0%B5%D0%B0%D0%B3%D0%B8%D1%80%D0%B0-%D0%BE%D1%81%D1%82%D1%80%D0%BE-%D0%BD%D0%B0-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B0,-%D0%BA%D0%BE%D0%B9%D1%82%D0%BE-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Президентът на САЩ, Доналд Тръмп, коментира в Twitter експулсирането от ресторант на говорителката на Белия дом, Сара Сандърс, , защото работила за него.   \" Ресторант Red Hen трябва да се съсредоточи повече върху почистване на мръсните си тенти, врати и прозорци, вместо да отказва да обслужи добър човек като Сара Сандърс\", пише Тръмп в своя туит. \"Винаги съм имал правилото: ако един ресторант е мръсен отвън, е мръсен и отвътре!\", написа американският президент.   В събота, Сара Сандърс е публикувала в профила си в Twitter, че собственичката на ресторанта Red Hen в Лексингтън (Вирджиния, САЩ) отказва да обслужи нея и седем членове на семейството й, защото „работи за президента Тръмп\", след което ги изгонила от помещенията.", "date": "2018.06.26", "title": "Тръмп реагира остро на ресторанта, който изхвърли говорителката на Белия дом"}
{"url": "http://www.classa.bg/%D1%81%D0%B2%D1%8F%D1%82/item/383410-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B2%D1%80%D0%B5%D0%BC%D0%B5%D0%BD%D0%BD%D0%B8-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B8-%D0%BB%D0%B0%D0%B3%D0%B5%D1%80%D0%B8-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%B1%D0%B0%D0%B7%D0%B8", "text": "Пентагонът се готви да построи временни лагери, където да се настанят имигранти, в две военни бази, каза министърът на отбраната Джеймс Матис.   Ръководителят на Пентагона посочи, че в момента се финализират детайлите \"за точния капацитет, който е необходим в двете бази и какви други видове съоръжения е необходимо да се изградят\".   Матис подчерта, че те просто осигуряват логистична подкрепа на Министерството на вътрешната сигурност, което отговаря за въпросите на имиграцията. \"Смятаме, че предоставянето на подслон, на хората без подслон, е доста подходяща логистична функция\", каза той.   Матис заяви, че американските военни са предоставяли убежище на бежанци в продължение на десетилетия, включително на виетнамските бежанци след войната във Виетнам. Министърът на отбраната не даде повече подробности и не разкри имената на базите, които ще бъдат подготвени.   Тази седмица бе съобщено, че представители на администрацията на Тръмп са поискали Пентагонът да започне планирането на приема на повече от 20 000 деца-мигранти, отделени от техните родители в различни военни инсталации в Съединените щати.   Миналата сряда, президентът на САЩ, Доналд Тръмп, подписана заповед за да сложи край на оспорваното разделяне на семейства на имигранти на границата, причинено от политиката на \"нулева толерантност\" на неговата администрация.", "date": "2018.06.26", "title": "Пентагонът подготвя временни миграционни лагери в американски военни бази"}
{"url": "http://www.classa.bg/%D1%81%D0%B2%D1%8F%D1%82/item/383411-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BB%D0%B8-%D1%81%D0%B0%D1%89-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9-%D1%81%D1%8A%D1%89%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-,-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%BE-%D1%83%D1%81%D0%BF%D0%B5%D1%88%D0%BD%D0%BE-%D1%81%D1%80%D0%B5%D1%89%D1%83-%D1%8F%D0%BF%D0%BE%D0%BD%D0%B8%D1%8F", "text": "Чрез налагане на мита върху вноса от Китай, САЩ казват на азиатската страна да разработи свой собствен пазар, без помощта на САЩ, казва професор Панос Мордукутас, ръководител на Департамента по икономика в Университета в Лонг Айлънд (Ню Йорк) в статия за Forbes.   Според него, същото съобщение е изпратено от Вашингтон до Япония, когато на 22 септември 1985 г. когато САЩ, заедно с Франция, Германия, Великобритания и Япония, подписаха Договора Плаза, който предвижда обезценяването на щатския долар спрямо японската йена и германската марка, за решаване на проблема с търговския дефицит на САЩ.   Професорът си спомня, че веднага след подписването на споразумението японската икономика претърпя голямо подобрение. Въпреки това, дългосрочният ефект на споразумението е имал отрицателни последици за азиатската страна, и в крайна сметка икономиката й навлезе в продължителна стагнация, период, известен като \"загубеното десетилетие\", което все още продължава и днес.   В този смисъл, казва Мордукутас, не е ясно дали Китай може да бъде сполетян от същата съдба като Япония, защото въпреки че азиатския гигант все още няма демографските проблеми на Япония, но пък и не разполага с новаторския й дух.   Китайският вътрешен потребителски пазар има голям потенциал, но от своя страна Пекин се нуждае от развитие на институции и политики, които да насърчават потребителската икономика. Според професора тези мерки са трудни за изпълнение поради няколко причини.   По-конкретно, Мордукутас припомня, че тъй като китайските банки обикновено са държавни, заемите се разпределят чрез \"политически мандат, а не чрез пазарни сили\".   Освен това липсата на ефективна система за социално подпомагане изисква поддържането на високи нива на спестявания, което се влошава от големия дълг на Китай.   В същото време, това което определено отличава Китай от Япония, според него е фактът, че Пекин исторически знае как да устои на \"чужд търговски натиск\", въпреки че не е ясно дали финансовите пазари са готови за този сценарий.", "date": "2018.06.26", "title": "Използват ли САЩ срещу Китай същото \"оръжие\", използвано успешно срещу Япония?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383412-%D0%B4%D0%BE%D1%81%D0%B5%D0%B3%D0%B0-%D1%81%D0%BC%D0%B5-%D1%83%D1%81%D0%B2%D0%BE%D0%B8%D0%BB%D0%B8-884-%D0%BC%D0%BB%D0%BD-%D0%B5%D0%B2%D1%80%D0%BE", "text": "До края на май страната ни е получила малко над 1,3 млрд. лв. (или под 15%) от Брюксел по оперативните програми на Европейската комисия за програмния период 2014-2020 г. Получените средства от ЕК на основание изпратени заявления за плащане към 31 май са в размер на 884 млн. евро, а общата сума на получените средства от ЕК като предварително финансиране към същата дата е 468 млн. евро. Общият бюджет на всички оперативни програми възлиза на 8,8 млрд. евро. Това става ясно от отчет, публикуван на сайта на Министерство на финансите (МФ) и цитиран от investor.bg. Общо платените средства по програмите (национално и европейски финансиране) са в размер на 1,84 млрд. евро – 1,56 млрд. евро от ЕК и 271 млн. евро от България. Проектите по повечето програми напредват бавно, а търговете често се бавят с години заради обжалвания. Близо 419 млн. евро са платените до 31 май средства по една от най-големите оперативни програми – „Транспорт и транспортна инфраструктура\". 356 млн. евро са дошли от Брюксел, а 63 млн. лв са от национално финансиране. Срокът на програмата е до 2020 г., а общият бюджет е над 1,89 млрд. евро. Според данни на транспортното министерство вече са договорени 86,8% от средствата, или 1,540 млрд. евро, но сроковете за реализирането на програмата остават притеснителни. Платените от ЕК заявени публични разходи до момента са 285 млн. евро. Тепърва предстои в началото на 2019 г. ЕК да направи оценка на междинните резултати, постигнати по оперативните програми, които касаят напредъка на проектите и сертифицираните средства към края на 2018 г. В транспортния сектор към момента е идентифициран риск за неизпълнение на сертифицираните средства по Приоритетна ос I, която финансира жп проектите. Най-рисков е проектът за линията „София-Волуяк\" и „Костенец-Септември\" на стойност 227 млн. евро, като по второто направление вече 11 месеца тече процедура по обжалване. В същото време системните обжалвания на обществените поръчки за големите жп проекти също поставят под риск програма „Транспорт\", обяви преди седмица ръководителят на Управляващия орган на програмата Галина Василева по време на деветото заседание на Комитета за наблюдение на ОПТТИ 2014-2020, цитирана от БТА. До момента няма сключен договор за строителство в участъка Елин Пелин – Костенец, а проектът е в процес на обжалване вече 11 месеца. Галина Василева призова за спешни промени в Закона за обществените поръчки, тъй като времето до края на програмния период не е достатъчно за приключване на мащабните строителни дейности по някои от линиите. Плащанията по програма „Околна среда\" изостават още повече. От отчета на МФ става ясно, че платените до края на май средства са в размер на 127 млн. евро. 19 млн. евро са национално финансиране, а 108 млн. евро са платени от ЕК. Общият бюджет на програмата обаче надхвърля 1,77 млрд. евро, а срокът също изтича през 2020 г. Проблемът с тази програма е, че проектите по нея са огромни, а процедурите по стартиране на обществени поръчки за изграждане на водни цикли и пречиствателни станции са изключително тромави. В 14 области в страната, за да тръгнат водните проекти, трябваше да бъдат направени Регионални прединвестиционни проучвания (РПИП) преди да бъдат обявени търговете за самото строителство. По процедура Министерството на околната среда и водите (МОСВ) тепърва трябва да се произнесе дали е необходимо да се извърши оценка на въздействието върху околната среда (ОВОС) на изготвените РПИП за всяка една от 14-те обособени територии. Очаква се строителството на някои от обектите да започне още в края на 2018 г., а за други – през 2019 г. Всъщност, 14 водни проекта по оперативна програма „Околна среда\" са в процес на изпълнение, а едва три са приключили – тези за пречиствателните станции на Шумен, Раднево и Банско. Информацията съобщи в края на май министърът на околната среда Нено Димов, цитиран от екоминистерството. В сектор „Води\" е насочен най-големият ресурс на оперативната програма. Към момента по водното направление са подписани 24 договора за 946 млн. лв. 17 проекта са инфраструктурни на стойност 836 млн. лв., а безвъзмездната помощ по тях е 620 млн. лв. По програма „Наука и образование за интелигентен растеж\" са изплатени 94 млн. евро към края на май. От тях 14 млн. евро са по линия на национално финансиране, а 79 млн. евро – от ЕК. Общият бюджет на програмата е 701 млн. евро.", "date": "2018.06.26", "title": "Досега сме усвоили 884 млн евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383405-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D1%8F%D0%BF%D0%BE%D0%BD%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81-%D1%84%D0%BE%D1%80%D1%83%D0%BC-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Заместник министър-председателят   ще открие Българо-японски бизнес форум, на който ще присъстват над 30 японски компании от различни икономически сектори, членове на Японската агенция за външна търговия (ДЖЕТРО). В рамките на форума заместник-министърът на икономиката Александър Манолев и японският посланик в България Н. Пр. Масато Ватанабе ще подпишат съвместен документ, с който ще се създаде Японски бизнес форум - нова платформа за делово сътрудничество между двете държави.   Представителите на ДЖЕТРО ще посетят България в периода 25-27 юни 2018 г. Мисията им е продължение на постигнатите договорености за задълбочаване на икономическото сътрудничество между двете страни по време на официалното посещение на министър-председателя на Япония г-н Шиндзо Абе в България през януари 2018 г. и потвърдени по време на визитата на вицепремиера Дончев в Япония през февруари 2018 г.   В рамките на своето посещение в България представителите на японските компании ще проучат възможностите за бизнес и инвестиции в България, ще посетят производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и стартиране на съвместни проекти.", "date": "2018.06.26", "title": "Създават японски бизнес форум в България"}
{"url": "http://www.classa.bg/%D1%81%D0%B2%D1%8F%D1%82/item/383406-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BD%D0%B0%D1%81%D0%B0-%D0%BF%D0%BE%D0%BA%D0%B0%D0%B7%D0%B2%D0%B0,-%D1%87%D0%B5-%D0%BC%D0%B0%D1%80%D1%81-%D0%B5-%D0%BD%D0%B5-%D1%81%D0%B0%D0%BC%D0%BE-%D1%87%D0%B5%D1%80%D0%B2%D0%B5%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0", "text": "НАСА пусна изображение, получено от космическия кораб Mars Reconnaissance Orbiter (MRO) на 24 януари 2018 , което показва синя дюна на Червената планета.   Повърхността на Марс се характеризира с наличието на пясъчни дюни, особено в дъното на кратерите. В кратера Лиот има предимно дюни с формата на полумесец, но на юг от една група дюни, бе открита тюркоазена дюна, с по-сложна структура. Смята се, че тя е направена от по-фин материал и нейният състав е различен от този на околния терен.   НАСА изстреля MRO в космоса през 2005 г., за да проучи историята на водата на Марс. Корабът изпраща на Земята цветни снимки с висока разделителна способност от повърхността на Марс, които се изпращат с помощта на мощна телекомуникационна система - междупланетен интернет.", "date": "2018.06.26", "title": "Последното откритие на НАСА показва, че Марс е не само червена планета"}
{"url": "http://www.classa.bg/%D1%81%D0%B2%D1%8F%D1%82/item/383407-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BE%D1%82%D0%B1%D0%BB%D1%8A%D1%81%D0%BD%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%D1%84%D1%80%D0%BE%D0%BD%D1%82%D0%B0-%D0%B0%D0%BB-%D0%BD%D1%83c%D1%80%D0%B0-%D0%B2-%D0%B4%D0%B5%D0%BC%D0%B8%D0%BB%D0%B8%D1%82%D0%B0%D1%80%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D0%B7%D0%BE%D0%BD%D0%B0", "text": "Сирийската армия, подпомагана от Военновъздушните сили на Русия, е отблъснала атака на терористите от Джабхат ан-Нусра, южно от демилитаризираната зона в Сирия, са съобщили от руския Център за примирение на воюващите страни в Сирия.   \"Бойците от Джабхат ал-Нусра са нападнали южно от демилитаризираната зона в Сирия няколко села, които доброволно преминаха на страната на легитимното правителство. Правителствените войски, заедно с части на Свободната сирийска армия, са отблъснали офанзивата с подкрепата на руските ВВС\", се казва в изявлението на Центъра.   По време на контраатаката са убити 70 терористи, унищожени са три бронетранспортьора и 14 камиона с картечници DShK, се казва в изявлението. Не са дадени жертви от сирийската армия.", "date": "2018.06.26", "title": "Сирийската армия отблъсна атака на фронта \"Ал Нуcра\" в демилитаризираната зона"}
{"url": "http://www.classa.bg/%D1%81%D0%B2%D1%8F%D1%82/item/383408-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B4%D0%B0-%D0%B6%D0%B8%D0%B2%D0%B5%D0%B5-%D0%B3%D0%BE%D0%BB%D0%B0-%D0%B2-%D0%B4%D0%B6%D1%83%D0%BD%D0%B3%D0%BB%D0%B0%D1%82%D0%B0-%D0%B8-%D1%81%D0%BF%D0%B5%D1%81%D1%82%D0%B8-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B8", "text": "Австралийката Фрийли от Куинсланд, която промотира вегански идеи, е спестила хиляди долара от козметични процедури за година, през която живее в джунглата на Южна Америка, съобщава Daily Mail.   Веганката блогър, на 37 г., е избягал от \"западната цивилизация\" заедно с партньора си, за да се отърве от \"робския живот\" на работа пет дни в седмицата.   \"Исках да се вдъхновявам и да чувствам нещо смислено всеки ден\", каза Фрийли.   Сега, тя прекарва повечето от деня си гола, свободна от облекло, което я ограничава, яде плодове и зеленчуци, които сама отглежда, къпе се в мусонните дъждове и пие от потоците в джунглата.   Австралийката публикува своите снимки на Instagram и видеоклипове в YouTube, където тя е гола или покрита с дрехи, изработени от органични материали като кокосови черупки.   \"Да, гола в джунглата. Свободна от дрехи, от етикет, обувки, грим и кола маска. Просто човек се чувства добре\", пише жената под снимките.   Според Daily Mail австралийката е спестила за година около 4 000 долара от козметични и естетични процедури, като боядисване на коса и фалшиви мигли, както и от бръснарски ножчета.", "date": "2018.06.26", "title": "Изостави цивилизацията за да живее \"гола в джунглата\" и спести хиляди долари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383399-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B2%D0%B8%D1%81%D0%B0%D1%80%D0%B8%D0%BE%D0%BD-%D1%81%D0%BC%D0%BE%D0%BB%D0%B5%D0%BD%D1%81%D0%BA%D0%B8", "text": "  При царуването на султан Мехмед IV през месец юли 1669 г., когато стана страшното и насилствено помохамеданчване на българите в областта около Смолен, турците направиха много пакости. От жителите едни помохамеданчиха, други избиха, а трети избягаха в горите. Турците изгориха църквата “Св. апостоли Петър и Павел”, митрополията и богословското училище. Всички книги и помагала унищожиха, а скъпоценностите разграбиха.   Турците поискаха да заловят Смоленския епископ Висарион, но той с голяма група българи през една нощ успя да избяга и се настани в Райково. Там бяха намерили прибежище и много българи от околните села.   Народът, като виждаше, че при него се намира духовният му водач, се окуражи, съвзе се за нова борба с турците и упорито бранеше вярата си. Така той запази от помохамеданчване околните на Райково села и самото Райково.     При помохамеданчването на Смолен и областта му турците избиха много мъже, жени и деца, които не склониха да приемат мохамеданската вяра. Много вдовици и малолетни сирачета от двата пола, които не можаха да избягат в Райково, бяха принудени да нощуват из горите, изнемощели от глад и безсъние. Много от тях бяха застигнати от турските орди и подложени на най-мръсни деяния, които може да извърши само потъналият в невежество турчин. Тия мръсни дела не мога да ги опиша - устата ми се схващат. Но ще настъпят светли дни и за това измъчено българско племе. Нека то знае до каква безнравственост е паднал завоевателят турчин и каква варварска религия е разпространявал.   Епископ Висарион Смоленски преживя в село Райково една година. Турците обаче търсеха сгодно време да го погубят, та да няма кой да поддържа борческия дух на българите, защото те бяха отпаднали духом от сполетялото ги зло. Помощ не идваше отникъде другаде и само епископ Висарион ги укрепваше във вярата и надеждата, че това зло ще мине и ще настъпят пак добри дни.         В ранното утро на 29 юли 1670 г. епископ Висарион Смоленски бе тръгнал, придружен от 10 души охранители, всички на коне и добре въоръжени, от Долно за Горно Езерово. Но ненадейно в долината се появи голяма въоръжена чета от турци. След тежък и кървав бой турците заловиха живи епископа и неговите охранители. Те ги обезоръжиха, вързаха им ръцете назад и бързо ги поведоха към Смолен, за да не би да ги застигне християнската чета, да ги освободи и люто да си отмъсти.   В Смолен по заповед на властта най-първо с добро и кротко се помъчиха да убедят епископ Висарион да приеме мохамеданството и по този начин да откупи живота си, понеже смятаха, че щом той се съгласи на това, много скоро и останалите българи християни безропотно ще последват примера му. Епископът отговори: “Човек, който има любов към божествената истина, е непоколебим във вярата си. Смъртта ми ще ме направи безсмъртен пред Бога”.   Тогава турците го съблякоха и го оставиха съвсем гол и започнаха да щипят тялото му с нарочно приготвени клещи, като късаха парчета живо месо. Епископ Висарион изтърпя тия адски мъки, без да се уплаши и без да моли за милост. Кръвта ручеше от тялото на този истински мъченик. След това най-немилостиво го биха с железни пръчки, докато епископът склопи очи и падна в несвяст. След като го свестиха, турците го мушкаха с ножове и режеха късове от тялото му, сложиха на главата му нажежен ръжен и се гавреха с него. Но и това не им стигна. Поругаха го публично и го развеждаха гол из града за показ. Епископът понесе и тая гавра със смирение. Най-сетне един освирепял турчин излезе от тълпата и с остър нож го прободе в гърдите. Турците злобно се нахвърлиха върху него с камъни и обезобразиха тялото му.   Те заповядаха на охранителите на епископа да изкопаят гроб в една от градините, близо до хорището на Смолен, и там погребаха мощите му. Така на 29 юли 1670 г. умря мъченически Смоленският епископ Висарион.", "date": "2018.06.26", "title": "Св. свещеномъченик Висарион Смоленски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383400-26-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "363 г. - Римският император Юлиан Отстъпник е убит по време на отстъпването от Сасанидското царство; генерал Йовиан е провъзгласен за император.   684 г. - Бенедикт II става папа.   1483 г. - Ричард III става крал на Англия след като сваля чрез преврат непълнолетния законен монарх Едуард V.   1819 г. - Британецът Денис Джонсън патентова в Лондон велосипеда.   1843 г. - Хонконг става британска колония.   1877 г. - Руската армия форсира р. Дунав при Свищов.   1879 г. - Княз Александър I Батенберг полага клетва пред I Велико народно събрание в Търново и поема управлението на Княжество България.   1906 г. - В Льо Ман (Франция) е провежда първото международно автомобилно състезание.   1913 г. - Битката при Брегалница (през Междусъюзническата война) приключва с победа на сърбите и отстъпление на българската Четвърта армия.   1919 г. - Проведен е първият полет с първия целометалически самолет за гражданско въздухоплаване Junkers F 13 на германската фирма Junkers & Co.   1925 г. - В Холивуд се състои премиерата на филма на Чарли Чаплин Треска за злато.   1940 г. - Втора световна война: Съгласно Пакта Рибентроп-Молотов Съветският съюз поставя ултиматум на Румъния за предаване на Бесарабия и северната част на Буковина.   1941 г. - Втора световна война: Финландия влиза във войната срещу СССР на страната на Хитлеристка Германия.   1941 г. - В България е създадена първата партизантска чета - в Разложко, с командир Никола Парапунов.   1945 г. - В Сан Франциско представители на 50 държави подписват Харта на Обединените нации за създаване на ООН, която влиза в сила на 24 октомври същата година.   1959 г. - В САЩ тържествено е открит каналът Сейнт Лорънс (114 мили).   1960 г. - Сомалия получава независимост от Великобритания.   1960 г. - Обявена е независимостта на Мадагаскар от Франция.   1963 г. - Джон Ф. Кенеди произнася реч в Западен Берлин, в която подчертава подкрепата на Съединените щати за демократичен Западен Берлин.   1976 г. - Открита е телевизонната кула Си Ен Тауър в Торонто, която е най-високото свободностоящо съоръжение в света (553 м).   1977 г. - Елвис Пресли изнася в Индианополис последния си концерт преди смъртта си два месеца по-късно.   1988 г. - За първи път се отбелязва обявеният от ООН Ден за борба с наркоманията.   1995 г. - В Адис Абеба е извършен опит за атентат над президента на Египет Хосни Мубарак.   1996 г. - Ирландската журналистка Вероника Гуерин е застреляна в колата си докато пътува в предградията на Дъблин   2000 г. - Колектив от учени от САЩ, Англия, Франция, Германия, Япония и Китай дешифрира 97% от човешкия ДНК-код.  ", "date": "2018.06.26", "title": "26 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383401-%D0%BA%D0%BE%D0%B8-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%82%D0%BE%D0%BF-%D0%B2%D0%B8%D0%BD%D0%B0-%D0%B8-%D0%B8%D0%B7%D0%B1%D0%B8-%D0%BA%D0%B0%D1%82%D0%B0%D0%BB%D0%BE%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B2%D0%B8%D0%BD%D0%BE-2018-%D0%BE%D1%86%D0%B5%D0%BD%D0%B8-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%BE-54-%D0%B2%D0%B8%D0%BD%D0%B0", "text": "В „Каталог на българското вино 2018” с най-висока оценка 5 звезди са оценени 54 вина. Това по 100-точковата система на професионалните дегустации означава от 90 точки нагоре. Българските вина с такива високи оценки се увеличават.  През 2017 същият каталог оцени с 5 звезди 51 вина, през 2016 – 50 вина.   По-долу тук са дадени изби и вина от тазгодишните топ 50. Избрани са изби, чиито вина и в предишни години са получавали 5 звезди и поддържат постоянно ниво на качество, също така могат да се намерят в магазините и интернет. Защото има някои от оценените с 5 звезди, които са в ограничени серии по няколкостотин до хиляда бутилки и трудно могат да се намерят дори в малкото специализирани магазини за вино.     Справочникът „Каталог на българско вино” излиза за пети път, джобен формат, двуезичен – половината е на английски.  Описал е основни данни на повече от 200 изби и е дал оценка с една до пет звезди на близо 1000 вина. Ако са пропуснати някои вина, то е защото са били дефектни представените за дегустация бутилки, или някои вина не са представени за дегустация, поясняват издателите на каталога.   Автори и издатели на каталога са Цвета Тановска и Катя Йончева. Те са с опит в дегустирането, със завършени квалификации по вино у нас и в чужбина. Дегустирали са големия брой вина с помощта на група от още 8 ценители и винени ентусиасти. Оценките им са обърнати към ценителя, каталогът всяка година съдържа информация, която е полезна за потребителя и повишава винената му култура.  Освен оценки с до 5 звезди, в каталога е отбелязано в коя ценова категория са вината.   За всяка изба е отбелязано също така дали е отворена за посещения, за дегустации, има ли ресторант, има ли наблизо исторически паметници или природни забележителности.   Каталогът е полезен ориентир, в него можеш да провериш почти всяко вино, на което попадаш в магазина. Дори да не се съгласиш 100% с оценките в каталога, те сравнително точно подреждат вината като добри, по-добри, най-добри, независимо от цената им.     Вила Юстина  Вила Юстина Special Reserve 2012, цена 56-60 лв.  Мерло, Каберне Совиньон, Каберне Фран, Пино Ноар  Monogram 2016 Шардоне, цена 20-24 лв.  Избата е в с. Устина край Пловдив, собствени лозя   Винарска изба Братя Минкови  Оаk Tree 2013 Мерло, Каберне Совиньон и Каберне Фран, цена около 35 лв.  Enoteca 2013 Каберне совиньон и Сира, цена 25-30 лв.  Enoteca 2016 Совиньон блан, Винарска изба Братя Минкови, цена около 25 лв.  Избата е част от големия винарски комплекс Карнобат, със собствени лозя   Винарска изба Логодаж  Hypnose Reserve 2012 мерло, цена 35-40 лв.  Incantesimo 2013 Сира, цена 25-28 лв.  Избата и лозята са край Благоевград   Винарска изба Синтика  Sinti Reserve 2013, Мерло, Каберне Совиньон, Сира и Каберне Фран, цена – 23-26 лв.  Избата и лозята са в долината на Струма край Сандански.   Винарска изба Фоур Френдс  Zitara 2015 Мурведър, цена 20-23 лв.  Избата и лозята са в Старозагорско.   Винарска изба Ямантиеви  Marble Land 2015 Каберне совиньон, Мерло и Сира, цена 23-25 лв.  Yamantiev’s Grand Reserve 2015 Сира, цена 13-15 лв.  Избата и лозята са край Ивайловград.   Винарска къща Русе  Levent Grand Selection 2016 Шардоне, цена 23-26 лв.  Levent Grand Selection 2016 pозе, цена 20-23 лв.  Избата е в Русе, изкупуват грозде от отбрани лозя в Северна и Южна България.   Винарско имение Санта Сара  Santa Sarah Privat A Good Year 2011 Каберне совиньон, цена 110-120 лв.  Избата и лозята са между Несебър и Поморие, изкупуват грозде и от отбрани лозя в Пловдивско.   Винекс Преслав  Rubaiyat 2013 Каберне совиньон, Каберне фран, Мерло и Сира, цена 25-28 лв.   Домейн Бойар  Solitaire 2013 Мерло, цена 40-45 лв.  Domaine Boyar Platinum 2015 Каберне совиньон, цена 20-24 лв.  Избата и лозята са край Сливен.  Ейнджъл’с естейт  Gold Stallion 2013, Мерло, Каберне совиньон и Пти вердо, цена 150-160 лв.  Stallion 2012, Мерло, Каберне Фран, Сира, Каберне совиньон, цена 35-38 лв.  Deneb 2013 Каберне совиньон, цена 35-40 лв.  Избата и лозята са край Кортен.   Кастра Рубра  Nimbus Premium 2013 Пино ноар, цена 33-36 лв.  Избата и лозята са в с. Коларово край Харманли.   Катаржина естейт  Encore Syrah 2015 Сира, цена 27-30 лв.  Избата и лозята са в с. Мезек край Свиленград.  Меди Вали  Incanto 2016 Шардоне, цена 12-15 лв.  Лозята и избата са край с. Смочево, долината на Струма, Благоевградско.   Салла естейт  Salla estate 2015 Каберне фран, цена 48-50 лв.  Избата и лозята край с. Блъсково, Провадия.   Тера Тангра  Roto 2012, Каберне совиньон, Мерло, Каберне Фран, Сира, Мавруд, цена 50-55  Избата и лозята са край Харманли.   Тохун  Tohun 2013 Каберне совиньон и Мерло, цена 23-25 лв.  Избата и лозята са край Поморие.   Шато Бургозоне  Iris Creation 2014 Ежиодола, Марселан, Каберне совиньон и Сира, цена 22-26 лв.  Iris Creation 2015 Шардоне, Совиньон блан и Вионие, цена 22-26 лв.  Избата и лозята са край Дунава, Оряхово. (Забележка: Тук са избрани топ вина и изби, които и в предишни години са получавали 5 звезди, и могат да се купят в магазин или в интернет, защото има и такива в малки серии, които трудно могат да се намерят дори в специализирани магазини.)", "date": "2018.06.26", "title": "Кои са българските топ вина и изби? Каталог на българското вино 2018 оцени най-високо 54 вина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383402-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D1%82%D1%80%D0%B5%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B8%D0%BA%D0%B0%D0%BA%D0%B2%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D1%80%D0%B5%D1%89%D1%83-%D0%BF%D0%B0%D1%80%D0%B8", "text": "Меркел разруши представата за европейската законност! Думите „Елате всички“ са вероятно едни от най-вредните думи, изричани от устата на европейски политик през последните години, казва анализаторът.    Проф. Михаил Константинов, в интервю за сутрешния блок „Добро утро, България“ на Радио „Фокус“.   – Лидерите на ЕС обсъдиха миграцията по време на мини среща на високо равнище в Брюксел. Гост в ефира ни е политическият анализатор проф. Михаил Константинов, с когато ще разговаряме по темата за миграционната криза. Темата за миграционната криза премина сякаш в политическа фаза. Как очаквате да се развие ситуацията?   – Тази тема винаги е била в политическа фаза и тя започна с огромните политически грешки, които допуснаха западноевропейските ръководители и по-точно германският канцлер Ангела Меркел. С фундаменталните глупости, които тази жена направи през 2015 г., започна и всъщност тази мигрантска катастрофа, която се развива в момента. Не става дума само за грешки.   – Да, срещата, която се състоя в Брюксел, по инициатива на Германия, в която все по-често звучат призиви към Меркел да втвърди политиката си на отворени врати за преселници. Как ще коментирате ситуацията в Германия в момента?   – Първо искам да кажа, че е редно тези западноевропейски ръководители, които направиха серия от грешки, да се извинят за тия грешки, за да може да продължим нататък. Второто е, че досега говорихме за общоевропейски ценности и аз мисля, че това беше правилно, а сега започваме да говорим за двустранни и тристранни решения. Опити да се пробутат мигрантите на отделни държави срещу заплащане. Това коренно променя цялата политика на ЕС. И ако ще променяме политиката, то трябва да се каже ясно. Срещата, за която вие говорихте, имаше за главна цел, разбира се, спасяването на госпожа Меркел, защото тя е поставена в тежко положение в собствената си страна, повтарям, след грешките, които направи и след нейното крайно нежелание да признае тези грешки.    Не може да тръгвате по този начин да продължавате. Винаги трябва да се тръгва на чисто. Всеки може да сбърка, но трябва да си признае. Така както вървят нещата, ние не виждаме никакви съществени стъпки напред. Искам тук да ви кажа някои такива неща, с които като минимум трябва да започнем. Говори се за това, че трябва да се спре нелегалната миграция. По различни начини. Сега аз искам да попитам къде има изобщо легална миграция. Кой от тези мигранти има документи? Кой от тези мигранти влиза по нормален път в съответните държави? Няма такъв. Следователно трябва ясно да кажем, че миграцията се провежда изцяло по нелегален начин, с нарушаване на всички европейски закони. Това нещо действа крайно деморализиращо на европейското население. Значи, за едни може пълно беззаконие, другите трябва да спазват законите.   – Да, и в тази връзка БСП вчера припомни на ГЕРБ какво предвижда Националната стратегия в областта на миграцията, убежището и интеграцията 2015-2020 г. там като че ли се загатна за разграничението на незаконната от легалната миграция, за която вие говорите.   – Знаете ли за поне един мигрант в България да е минал през КПП-то? Идва на КПП-то, казва добър ден, аз съм еди-кой си, ето ми документите, искам да вляза във вашата страна, защото бягам от войната или пък живея бедно в моята страна, искам да работя у вас, у вашата държава. Аз не знам такъв мигрант.   – Няма такъв.   – Ами тогава за какво говорим? Тези хора, съжалявам да го кажа, са криминални престъпници. Защото те нарушават българския наказателен кодекс. Там пише, че за нелегално преминаване на границата се дават до пет години. Ако аз сега отида да лазя под оградата и да нарушавам по този начин закона и ме хванат, ами мен ще ме тикнат в затвора, и правилно ще ме тикнат. Идват някакви и нагло нарушават закона. Аз разбирам да кажат, сбърках, мислех, че е нещо, влязох. Ами той носи стълби, копае дупки под оградата. Това е някакво феноменално безобразие. Защото то нарушава законността. Между впрочем взимайте пример от Тръмп. Тръмп каза, че такова нещо като нелегална миграция той няма да допусне в САЩ. Между другото в Брюксел много хубаво каза, предложи на Юнкер, дай сега с теб да си забравим документите и да кацнем на някое американско летище.   Даже и да познаят кои сме ние, няма да ни пуснат. Ще ни сложат зад решетките при разни проститутки и наркомани да изчакаме да си докажем кои сме. Така се действа, това са законите. Всичко друго е абсолютно беззаконие и фарс някакъв. Даже не са толкова страшни тия два милиона мигранти, които Меркел докара в Европа. С тях горе-долу ще се оправи някак си Европа. Част от тях ще изхвърли обратно, част може би ще се интегрират, не знам точно. Страшното, което тя направи, е, че тя разруши представата на европейците за законност. В същата тази Германия, ако искате да си купите цигари като младеж, трябва да си покажете личната карта, защото трябва да сте навършили години. В същия момент всякакви тълпи, без документи, без нищо, на брой около 200 хиляди души пълзят из цяла Германия и никой не ги знаят къде са. Как ще обясните на един германски юноша, че той трябва да спазва законите, като около него е пълно с някакви същества, които не спазват закони?   – Трудно.   – Това е, което е страшното. Тази миграция, която виждаме в момента, която е крайно неприятна. Тя е нищо в сравнение с това, което, може би, ще се случи в някакви близки години, защото климатичните промени, които настъпват рязко и които всички ги виждаме, ще доведат до окончателно намаляване на производството на храни в Африка и ще докарат милиони хора, даже стотици милиони хора до границата на физическото унищожение. Представете си те, като тръгнат, какво ще стане? За това трябва да се мисли.   – Какво трябва да направи ЕС, за да се справи с миграционния натиск?   – То е ясно какво трябва да прави. Пълна охрана на европейските граници. Като трябва да ви кажа, че граница се пази със сила. Никакъв друг начин не е известен за това. Така че ФРОНТЕКС сигурно трябва да стане 30-40 хиляди души от сегашните 5 хиляди, трябва да се изкара войската по границите и т.н. Има си начини да се пазят граници. И аз няма да обяснявам на германците как се пазят граници. Да си прочетат собствената история, там е написано как се пазят граници.   – Проф. Константинов, наблюдаваме разминаване в отношенията между страните. Проблема с мигрантите раздели Европа. Страните от Вишеградската четворка – Полша, Унгария, Чехия, Словакия, както и Ирландия и Португалия не присъстваха вчера на срещата на високо равнище в Брюксел. Как определяте техните действия?   – Аз вече казах, че ЕС е разцепен, общи европейски ценности няма. Самата среща, която се състоя вчера, беше точно пример за това. Събиране на коалиция на желаещите. Който иска да дойде. Който иска да си продаде държавата за 30 сребърника, да заповяда. Те там си печата сребърници, а ние си продаваме държавата. Това е недопустим начин да се води политика. И това го говорят хора, говоря за западните ръководители, които доскоро говореха за общоевропейски ценности, за единни действия, за това, че Европа има шанс само обединена. В същия момент тия същите се изправят и казват, елате тука, който иска, да му дадем едни пари, да му дадем едни мигранти. Това е толкова порочно, това е толкова лицемерно и нечестно, че аз се чудя в какъв свят живеем. Това е недопустимо. Освен това в цялата тази история има една огромна злонамереност от хората, които организират мигрантските потоци.   Вие знаете, че всички тия кораби, които там плуват напред-назад и някой ги иска, друг не ги иска и т.н. всички те са тръгнали от либийски териториални води. Значи, ще ви кажа какво се случва. Една голяма лодка се напълва с мигранти, които са платили луди пари за тая работа, някой им ги е дал, разбира се, закарват ги на 10 мили навътре в морето, до края на либийските води и подават сигнал. Като преди това каналджиите са се качили на една по-малка лодка и са избягали обратно на брега, защото като пристигнат другите кораби, ще ги арестуват. И на лодката стоят някакви нещастници, които нито могат да карат лодка, нито нищо. И чакат да дойде да ги спасява някой. Освен това глупостта е още една. Хубаво, спасили сте ги тия хора. Защо ги карате на италианския бряг? Това няма повече да се случва, защото италианците няма да искат повече да е така. Спасили сте някакви хора на 10 мили от либийския бряг, ами върнете ги на либийския бряг. Те с всичкия си акъл, тоест с всичката си липса на акъл, взимат и ги разнасят по разни държави. И там вече всеки африканец знае, че единственият начин да се случи тази случка е да отиде да се качи на една лодка, да си купи мястото и там вече край, животът му е уреден на него и на децата му.   Това е напълно недопустимо поведение. Освен това още нещо искам да припомня. В Африка живеят 1 млрд. души в момента. Годишният прираст на Африка е точно 50 милиона души. Всяка година Африканският континент добавя 50 милиона души. Като приберете 1-2 милиона в Европа, какво правите? Ама абсолютно нищо не правите. Само казвате на останалите африканци „Елате всички“. Между впрочем думите „Елате всички“ са вероятно едни от най-вредните думи, изричани от устата на европейски политик през последните години. Знаете кой ги изрече. В отчаяните си опити ние да забравим какво направи Германия в 20-и век, две световни катастрофи, сега Германия причинява трета световна, или хайде, да не е световна, но европейска катастрофа.   – Каква е опасността за България?   – Опасността за България е, ако тръгнат наистина много големи групи хора. И ние предварително трябва да сме решили какво ще правим. Аз отново повтарям, трябва да се покаже пълна решителност за защитаване на границата със сила. Всички, които влизат нелегално, трябва да бъдат съдени и да си излежат наказанието според българския наказателен кодекс.   – Как определяте бежанската политиката на премиера Борисов?   – Бежанската политика на премиера Борисов като цяло е добра. Сега остава нещата, които той казва, да бъдат изпълнени точно. Никакво обратно връщане на имигранти. На базата на някакво отдавна умряло Дъблинско споразумение. Дъблин е отдавна умрял, те се опитват да ни го тикат обратно, който бил първо тук влязъл. България няма никакви ангажименти, нито законови, нито морални, да се грижи за хора, които са влезли по нелегален, престъпен начин в страната. Грешката на България е, че не ги вкарва в затвора. Всеки чужденец, които иска да нарушава свещената българска граница, трябва да знае, че ще го чакат наказанията, предвидени в българския закон. – А ще приеме ли според вас България бежанци срещу пари, както твърдят от опозицията?   – Искрено се надявам това да не се случи. Защото това ще деморализира окончателно българския народ.   – Пропуск ли е, проф. Константинов, на България, че темата за миграцията и бежанците не беше заложена в приоритетните за страната ни по време на Европредседателството?   – Сега е трудно да се прецени дали е грешка или не. Ние избрахме една нелоша тема, която съответства на традициите на българската политика. И тя беше политическото уреждане дългосрочно на т.нар. Западни Балкани. Които, както знаете, са били погребът на Европа, а сега се надяваме да станат източник на разбирателство и на мир. В края на краищата не може по време на едно европредседателство да поставите всички теми на масата. Ако има война на нашите граници, тогава може да има бежанци. В България бежанци няма. Освен ако не приемем, че в Турция има война.   Този въпрос би могъл да бъде поставен, но това би значело България да се занимава с всички проблеми на света. Така че България правилно си избра темите, които съответстват на нейното влияние и на нейните размери и възможности, а дълг на европейските лидери е да поправят грубите грешки, които направиха, да се извинят на своите народи и да тръгнат по правилния път. Ако не го направят, катастрофално ще загубят изборите през май догодина и Европа рязко ще смени своя курс. Това не трябва да се допуска. Защото, както знаете 1935 години след подобни грешки дойде един друг проект на власт в Германия. Ако това искаме да се случи, нека да правим още глупости. Дай Боже, да ни дойде акъла в главата.     Продължаваме да следим темата. На 28 юни ще се състои среща на ЕС, на която ще се обсъждат нови мерки срещу мигрантската криза в Европа. На нея също ще присъства премиерът Борисов, а част от обмисляните предложения са мигрантите да остават в държавата, в която са влезли в ЕС.", "date": "2018.06.26", "title": "Германия причинява трета европейска катастрофа! Никакви мигранти срещу пари!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/383403-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D0%BA-%D0%B4%D0%B0-%D1%81%D1%82%D0%B0%D0%BD%D0%B5", "text": "Все повече хора напускат България заради по-добрите заплати в чужбина, а тези, които остават, жадуват за европейски стандарти. Затова основната ни цел сега е да изравним нашите доходи с европейските.  Но как да стане?             Някои твърдят, че сме си нямали национална идея. Не е вярно: днес тя гласи изравняване на нашите доходи с европейските. Управляващите дори поставят времеви параметри - според министър Захариева например, при този растеж това е постижимо след две петилетки.   Всъщност днес май няма по-важна тема. Според законите на хидравликата, разликите в нивата на заплащане предизвикват непрестанно изтичане на активната част от населението към по-богатите места, поради което държавата постепенно замира.   Националисти, социалисти, профсъюзи - всички вкупом настояват да не пускаме икономически мигранти, защото дефицитът щял да увеличи цената на труда. За тях икономиката е очевидно игра с нулева сума: ако няма кой друг да ти свърши работата, ще си принуден да плащаш повече на онзи, който е наоколо. Вероятно е така, когато търсиш водопроводчик в квартала. В голямата икономика обаче важи следното правило: колкото повече произвеждаш, толкова повече има за всички. И обратното: когато няма работници - няма растеж. А когато няма растеж - не растат сериозно и заплатите.   Кога ще ги стигнем?   Мъката идва от това, че европейският стандарт е непрестанно пред очите ни - почти няма семейство без човек в чужбина. Миналата година крайнодясната унгарска партия „Йобик\" лансира подписка за равно заплащане в ЕС. Не знам какво излезе и дали успяха да защитят източноевропейската чест, но акцията е показателна за нагласите: уж всички сме европейци, а те взимат десет пъти повече за завинтването на същия болт.   Вярно, че при нас бирата е по-евтина. Но компютрите, автомобилите, ваканциите в чужбина и изобщо всичко от втората потребителска кошница излиза понякога даже по-скъпо заради по-малкия пазар. Откъдето пък идва усещането, че ние тук сме обречени на живот второ качество. Върви обяснявай тънки работи като дела на наемите в домашния бюджет там, тежестта на заемите, които взимат, разстоянията, които изминават, за да отидат на работа.   Иначе оптимизмът е във въздуха: на прав път сме, ще ги стигнем! Правителството отчита впечатляващ ръст на доходите през миналата година - цели 11,5 на сто. Но дали това са стабилни работни места в големи предприятия с висока добавена стойност? Или става дума за доходите на сезонни сервитьори и рецепционистки? Защото не само парите задържат хората - задържа ги най-вече сигурността на житейската перспектива. Жилищата, здравеопазването, детската градина за децата.   На икономическия форум в Пловдив вицепремиерът Томислав Дончев подчерта, че именно качеството на живота играе възлова роля в усилията за задържане на хората - добрата градска среда, природата, достъпните забавления. За него важна роля играе и легендата за мястото: всички смятат, че е престижно да работиш в Лондон, пък дори и да вършиш някаква не особено привлекателна работа. Следователно: за да остават хората в България, трябва да повярват, че макар да се плаща по-малко, тук може да се живее по-добре. Едва ли правителството може да изработва подобни легенди, но по принцип е добре да мислим не само за пари, а и за измеренията на въображението.     Миналия месец синдикалистът Пламен Димитров посочи един феномен, който поне за мен е удивителен. Заплащането в балканския регион било кажи-речи еднакво навсякъде. Макар че България е член на ЕС, средната заплата тук е със 7 евро по-ниска от тази в Косово. И с цели 62 евро по-ниска от тази в миниатюрната Черна Гора. (Да не говорим за Гърция, Словения, Хърватия, които са още по-напред).   БСП често призовава за политика по доходите, а аз си го превеждам така: трябва да отвържем поне малко инфлацията. Да вдигнем едновременно заплати и цени, без да пипаме фиксирания курс към еврото, и така да доближим западноевропейските нива. Увеличението на учителските заплати е стъпка в тази посока, а постепенно трябва да се вдигат и други неща, включително данъците. Пък ако се налага, и заеми можем да взимаме.   На това, разбира се, възрази бизнесът, който при конкуренцията на отворения ни пазар разчита на евтин труд. Едва ли има лесен баланс между инфлационна и монетаристка икономическа политика, но нека поне формулираме двете алтернативи: на едната страна - доближаване до доходите на европейците, на другата - подпомагане на подизпълнителския ни бизнес с евтини работници.   И като говорим за изравняване, София вече е дори малко над средното ниво на доходите в ЕС, два пъти по-богата е от другите големи градове в България и четири пъти по-заможна от най-бедните. В същото време в самия град ще откриете чудовищни разлики. Онзи ден ми се случи да ходя до Военна рампа. Не мога да ви опиша какво е там, сещам се за Зоната от филма „Сталкер\". Но не съм чувал да се говори за изравняване на доходите между този район и София 1000.   Ефектът \"Матей\"   Едва ли са останали много хора, които да вярват, че свободният пазар от само себе си ще хомогенизира местата, в които живеем. При капитализма действа по-скоро онова, което някои наричат „ефекта Матей\" - от апостола, в чието евангелие се казва: „На всекиго, който има, ще му се даде още и той ще има в изобилие, а от онзи, който няма, ще се отнеме дори онова, което има\".   С какво пречат териториите на свободната конкуренция, направлявана от невидимата ръка на пазара? Ами те по определение не са равностойни - в едната има пътища, в другата няма, едната има построени заводи, другата наваксва, едната има връзки по света, другата не я знаят. Затова е и европейската кохезионна политика: смисълът ѝ е да сближи шансовете на различните места. Но фондовете, отделяни за тази цел, следва да се надграждат над националните, а не да ги заместват, както май става в България. Защото те съвсем не са много - за периода 2014-2020 към България са насочени 4,4 милиарда лева, което прави малко над 700 милиона годишно (ако предположим, че се усвояват напълно и че не се харчат за глупости като бутафорни крепости и стадиони в безлюдни села). Няма и 1 процент от БВП, но пък са харизани. И каква радост само, че не ги били намалили. Но ако искаме кохезия, собствената ни държава трябва да отделя много повече пари.   Институтът за пазарна икономика е един от малкото, които сериозно мислят по темата (въпреки иначе неолибералните си нагласи). Поставят под въпрос например делението на шест планови региона, като предлагат регионите да се сведат до четири - западен, дунавски, черноморски и тракийско-родопски. Така се избягва опасността два от сегашните региони да паднат под изисквания минимум от 800 000 жители, а други два да надхвърлят процентите за получаване на фондове.    С други думи: богатата и многолюдна София ще се озове заедно с бедния Видин. Вероятно в това има икономическа логика, но веднага си представям как мощната Софийска администрация построява нови заводи за боклук и още линии на метрото си, докато Видинската търси кой да им преведе проектите. Каква задача решава този кохезионен джеримандъринг - да хармонизираме териториите или да усвояваме повече? Питам се дали изобщо тази работа с фондовете трябва да се децентрализира чак толкова и дали отделните места трябва да се поставят в конкуренция. Кохезията, както я разбирам аз, не е конкуренция, а подготвя условията за нея. В свое изследване от 2017 Световната банка констатира, че докъм 1990-те години ЕС е играл роля на прекрасна машина за конвергенция.    Днес страните продължават да се сближават, но (поради различни фактори) отделни места започнаха да изостават, покрай което неравенствата се увеличават. Дали политиците не се уповават твърде много на ЕС и поради това забравят, че националната хомогенизация е основно тяхна отговорност?", "date": "2018.06.26", "title": "Европейски заплати в България: как да стане?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383404-%D0%BF%D0%BE%D1%80%D0%B5%D0%B4%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%BA%D0%BE%D0%BF%D0%B8%D0%B5-%D0%B4%D0%B0-%D0%B8%D0%B7%D1%82%D1%80%D0%B8%D0%B5-%D0%BA%D1%83%D0%BA%D1%83%D1%88,-%D0%BB%D0%B5%D1%80%D0%B8%D0%BD-%D0%B8-%D1%81%D0%BE%D0%BB%D1%83%D0%BD,-%D0%BA%D0%BE%D0%B9%D1%82%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B3%D1%8A%D1%80%D1%86%D0%B8%D1%8F-%D1%81%D0%B8-%D0%BE%D1%81%D1%82%D0%B0%D0%B2%D0%B0%E2%80%A6", "text": "ВМРО-ДПМНЕ излезе с поредна остра декларация във връзка с договора за името между Македония и Гърция, подписан край Преспанското езеро на 17 юни, чието съдържане е предадено изцяло без редакторска намеса от македонското електронно издание „A1 On\". „СДСМ се отказа от собствения си народ. Само за една година правителството на СДСМ (Социалдемократическия съюз на Македония) начело със Зоран Коте Заев почти изтри вековната македонска история, но и застрашава бъдещето на цяла една нация.      Със само един подпис правителството на СДСМ се отказа от всичко македонско. Заев се отказа от македонското име, идентичност и език, за които се кълнеше, че ще останат непроменени в своите предци и деца. Македонската връзка на Заев явно е била от коприна, ако въобще някога е съществувала, защото той подписа досега невиждана капитулация на един народ в световната история. Когато договорът влезе в сила, македонските учебници по история, ако въобще тогава можем да ги наречем така, ще ги пише и рецензира Гърция.    Македонците повече няма да учат македонска, а история одобрена от гръцки комисии. Този договор за капитулация под покровителството на Заев и Димитров атакува македонското културно наследство, държавност и суверенитет, представяйки Македония като изцяло ново изкуствено измислено творение. Независимо, че това не беше част от преговорите, сега по волята на Коте Заев, от македонската памет ще трябва да бъдат изтрити Солун, Кукуш и Лерин.    Те ще изчезнат от македонските учебници, македонските карти и от всички документи. Македония ще бъде задължена да използва гръцките топоними, които бяха насилствено привнесени в договора. Отказът от географските наименования означава изтриване на част от културата и историята на един народ. Македония ще бъде единствената страна, която се отказва от своите екзоними.    Солун ще остане Солун и за Сърбия, и за България, но македонците ще трябва да му казват Тесалоники. Кукуш, родният град на македонския великан Гоце Делчев, за учениците от Северна Македония ще бъде Килкис. Воден – Едеса. Кутлеш – става Вергина. Костур – Кастория. Сер – Серес! С този договор се върши изтриване на културното наследство на Македония, което е неразделна част от нашата идентичност. Заев отчаяно се опитва да изпълни концесиите във всяка сфера, дори на цената на изтриването на собствения си народ.    Македонските национални и държавни интереси бяха обявени за продажба от Коте Заев. Коте Заев помогна за сбъдването на вековния сън на Гърция, а това е изтриването на македонската нация. Коте Заев се опитва да пречупи македонската непокорност. Много са опитвали, но не са успявали, а няма да успее и Зоран Заев. Народът си иска Македония повече, отколкото потомците на Коте от село Руля могат да си представят. Любовта на народа към Македония ще спре антудържавните политики на Коте Заев\", се казва в съобщението на ВМРО-ДПМНЕ, цитирано от Фокус.", "date": "2018.06.26", "title": "Пореден скандал заради Македония! Скопие да изтрие Кукуш, Лерин и Солун, който за България и Гърция си остава…"}
{"url": "http://www.classa.bg/%D1%81%D0%B2%D1%8F%D1%82/item/383395-%D1%82%D1%80%D1%83%D1%81%D0%BE%D0%B2%D0%B5-%D0%B8-%D1%86%D0%B8%D0%BA%D0%BB%D0%BE%D0%BD%D0%B8-%D0%B2-%D0%B3%D1%8A%D1%80%D1%86%D0%B8%D1%8F", "text": "    Три поредни земетресения разлюляха Гърция в понеделник сутринта, като две от тях са в райони с притеснителна сеизмична дейност. Първият трус бе регистриран на Пелопонес с дълбочина от 7 км и магнитуд от 5,2. Малко по-късно на 49 км североизточно от Солун е регистриран трус от 4,2, а трети разтърси района на Самотраки със сила 3,1.   Земетресението край Солун причини относителна тревога сред сеизмолозите на Геофизичния институт на Аристотеловия университет в града, тъй като е предизвикано от разлома Волви край Халкидики. “Естествено е да мобилизираме специалистите, тъй като вибрацията е станала по разлома Волви, който има историческа хронология и документиран риск и го наблюдаваме отблизо”, каза директорът на Института по геодинамика в Атина Герасимос Хулиарас.   Именно по този разлом бе предизвикано голямото солунско земетресение на 20 юни 1978 г., което предизвиква големи щети във втория гръцки град и взе 50 жертви. Земетресението бе с магнитуд 6,2 и усетено в цяла Северна Гърция и България. Солунското земетресение е с най-голямата сеизмична активност в района след Йерисовското от 1932 г.   Районът на Самотраки също е под непрекъснато наблюдение в широки граници в североизточната част на Егейско море, тъй като е свързан с пропастта под Босфора, която притеснява световната научна общност.   “Всяка седмица в гръцкото пространство има земетресение с магнитуд 4. Всеки месец има трус със сила 5, а всяка година – с мощност 6. Такава величина все още не е записана за 2018 г.”, анализира Герасимос Хулиарас.   В същото време гръцките синоптици бият тревога, че над Средиземно море се заражда мощен циклон, който ще помете най-южните части на Италия, след това Гърция и Македония.  Дъжд, гръмотевични бури и градушка ще ударят Гърция. Рязката промяна ще настъпи във вторник, като лошото време постепенно ще обхване островите, западната и централната част на Гърция и постепенно Тесалия, Западна и Централна Македония.   Циклонът Нефели вече удря Гърция от запад със силни дъждове и бури. Очаква се да се разпространи на запад с много интензивни климатични явления.    ", "date": "2018.06.26", "title": "Трусове и циклони в Гърция"}
{"url": "http://www.classa.bg/%D1%81%D0%B2%D1%8F%D1%82/item/383396-%C2%AB%D1%81%D1%8A%D0%B4%D0%BD%D0%B8%D1%8F%D1%82-%D0%B4%D0%B5%D0%BD-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82%C2%BB", "text": "АКО ВЕЛИКОБРИТАНИЯ ИЗЛЕЗЕ ОТ ЕС, Я ОЧАКВА ОСТЪР НЕДОСТИГ ОТ ЛЕКАРСТВА, ГОРИВО И ХРАНИТЕЛНИ ПРОДУКТИ   Секретни подробности за БРЕКЗИТ, публикувани във вестник Th   „Британия ще се сблъска с недостиг на лекарства, гориво и хранителни продукти, две седмици след като напусне Европейския съюз без съответния договор…“ За това става дума в сценария „Съдният ден на Брекзит“, изработен от висши държавни служители за Дейвид Дейвис – министъра по излизането на Великобритания от ЕС.     The Times пише, че пристанището Дувър ще прекрати работата си „в първия ден“, ако Великобритания излезе от ЕС, което ще доведе до дефицит на най-различни стоки в страната. Това е един от трите сценария , които рисуват висши чиновници. Най-лошият от тях не е описан, защото според тях е по-добре подробностите от него да не се знаят.   В статията пише, че за да се осигури превозването на товари в цялата страна, ще се наложи да се използват услугите на ВВС. Лекарствата ще се разпространяват от военни вертолети и още на втората седмица ще се появи остър недостиг от гориво.   Във Великобритания твърдят, че юнската среща на високо ниво, която ще се състои на 28 юни, едва ли ще реши нещо, тъй като няма никакъв прогрес по въпросите за дългосрочното съглашение по Брекзит още от март.   В момента никой не знае как ще завърши всичко, тъй като подобен прецедент никога не е имало.   Един от британските чиновници заяви, че възможните сценарии са толкова екстремални, че за тях знае само една шепа министри, а документите с тях се съхраняват в сейфове.   Брекзит се оказа „целувка за труп“. Привържениците за излизането от ЕС надигат глас, че правителството трябва веднага да се заеме с него. Макар че нито привържениците на Брекзит, нито правителството знаят в какво се заключава това.   Британците могат да се утешат с факта, че имат „специални отношения“ със САЩ. 19% от общия обем от експорта във Великобритания е за САЩ. Но ако се погледне истината в очите, става ясно, че тези отношения вече не са „специални“, тъй като между страните назрява търговска война, в която Великобритания ще застане на страната на ЕС.   Канада, Франция, Германия, Италия, Япония, Обединеното Кралство и САЩ са членове на Голямата седморка, или Г-7. Този малък клуб вече наричат Г-6 плюс един, където едно означава САЩ. Останалите шест страни са възмутени от това, че САЩ ги наричат заплаха за националната им сигурност по такива обикновени въпроси като продажбата на метали.   Авторът на статията препоръчва на читателите да не се тревожат от факта, че Китай, Русия, Индия и една четвърт от Африка вече не използват долара в нефтените сделки. Останалата част на света се опълчи на Америка заради политиката й на протекционизъм. Той води читателя до главната мисъл на чия страна ще бъде Великобритания. Както се знае тя винаги е на страната на победителите.   Лиам Фокс, министърът на международната търговия във Великобритания, обеща през март следващата година да подпише 40 търговски сделки. До днес нито една не е подписана. Преди това Фокс твърдеше, че осигуряването на търговска сделка с ЕС след Брекзит ще бъде „най-простото нещо в историята на човечеството“. Не беше прав.   Великобритания има алианс „Петте очи“ – глобална шпионска и комуникационна мрежа, който включва САЩ, Великобритания, Нова Зеландия, Канада и Австралия.   Авторът на статията твърди, че Великобритания вече е преуспяла в областта на нарушаването на международните закони в частта за незаконната разузнавателна дейност. Този алианс обаче е пред разпад, тъй като САЩ са много недоволни от работата на Нова Зеландия, която тясно сътрудничи на Китай по много проекти.   Всичко, което й остава на Великобритания, е да измисля фантастични истории за руски шпиони, които търчат из графството със смъртоносни отравящи вещества, докато британското правителство гони от тези графства руските мултимилионери, които влагаха в страната огромни средства в продължение на десетилетия. Така Британия загърби фарса и стигна до трагедията.    ", "date": "2018.06.26", "title": "«Съдният ден на Брекзит»"}
{"url": "http://www.classa.bg/%D1%81%D0%B2%D1%8F%D1%82/item/383397-%D1%88%D0%BE%D0%BA-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "        Канцлерът досега имаше зад себе си многобройната \"европейска солидарност\". Под натиска на Меркел ЕС мълчаливо се съгласяваше да приема бежанци. Но от есента на 2015 г., тя все по-малко може да разчита на \"европейската солидарност\"   Кореспондент на немската обществено-правна телевизия АРД в Брюксел съобщи, че телевизията е поискала оставката на германския канцлер Ангела Меркел. Това се случва за първи път в историята на германска обществено-правна телевизия.   Новината е публикувана и на официалния сайт на телевизията, съобщават vesti.bg. До това се стигна след коментар на недоволство и яростни нападки към германския канцлер.   Ето и част от него:   „ЕС се приближава към разпад: в една от най-важните области на политиката на нашето време – въпросите, свързани с имиграцията - нищо не работи. Освен отправяне на евтини изявления като \"външните граници трябва наистина да бъдат защитени\", държавните и правителствените ръководители не правят нищо. Със сигурност това се отнася и за германския канцлер.“   „От 2011 и 2012 г. броят на хората, които търсят убежище в Европа, бавно, но стабилно нараства.  Канцлерът досега имаше зад себе си многобройната \"европейска солидарност\". Под натиска на Меркел ЕС мълчаливо се съгласяваше да приема бежанци. Но от есента на 2015 г., тя все по-малко може да разчита на \"европейската солидарност\".   „ След 13-годишното канцлерство на Ангела Меркел, сега е необходимо ново начало за ЕС . Общи, европейски решения, без които няма да се справим с миграционния проблем.  Трябва да се спре неизбежната тенденция на европейското разделение!  Управлението трябва да се поеме от наследник, чието име все още се чува в Европа. Който се осмелява да следва наистина интересите на всички!  Нека дръзнем за ново начало!“        ", "date": "2018.06.26", "title": "Шок в Германия!"}
{"url": "http://www.classa.bg/%D1%81%D0%B2%D1%8F%D1%82/item/383398-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BB%D0%BE%D0%B2%D0%BD%D0%BE%D1%82%D0%BE-%D0%BC%D1%83-%D0%BF%D0%BE%D0%BB%D0%B5", "text": "Трябва да отчетем вота на турския народ, но не бих казал, че различните кандидати имаха еднакъв шанс с оглед на даденото им медийно време, което бе в пъти повече в полза на Ердоган. Това каза в предаването \"Лице в лице\" по БТВ геополитическият анализатор Боян Чуков по повод вчерашните предсрочни президентски и парламентарни избори в Турция.   Обикновеният турчин е горд, че Ердоган е върнал гордостта на турската държава, че Турция вече може да взема решенията си самостоятелно. Новата турска конституция е \"ушита\" за Ердоган. Ако не се случи нещо съвсем неочаквано, до 2023 г. в нашата югоизточна съседка ще имаме за президент Реджеп Ердоган, заяви Чуков.   Според бившия представител на България в ООН Стефан Тафров изборната победа на Ердоган е обезпокоителен знак за България. Всяко отстъпление от демокрацията е лош знак за страната ни. Имаше много манипулации на изборите, но това все пак е демократичен вот и нарушенията едва ли са имали решаващо значение за крайния резултат.   България трябва да продължи да работи с Турция и с Ердоган, но се надявам това да не бъде на всяка цена. Има цена, която страна членка на Европейския съюз не може да плати. Не може да стигаме в угодничеството си дотам да експулсираме в Турция политически противници на Ердоган. Гърция например не го прави. Трябва да спрем и ние, трябва да пазим достойнството си, подчерта Тафров.   По думите на Чуков милионите сирийски бежанци са силен коз в ръцете на турския президент и той може да ги насочи в различни посоки извън Турция в зависимост от интересите на страната. Гърция е в по-остър конфликт с Анкара, на България Ердоган гледа като на свое ловно поле – страна, в която завладява позиции, каза още Боян Чуков.   Тафров заяви, че на вчерашната минисреща на върха за миграцията в Брюксел не е постигнат пробив.", "date": "2018.06.26", "title": "За Ердоган България е ловното му поле"}
{"url": "http://www.classa.bg/%D1%81%D0%B2%D1%8F%D1%82/item/383389-%D0%BA%D0%BB%D1%83%D0%B1%D1%8A%D1%82-%D0%BD%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D1%82%D0%B5-%D0%B4%D0%B8%D0%BA%D1%82%D0%B0%D1%82%D0%BE%D1%80%D0%B8", "text": "Малко след изборите за президент в САЩ през 2016 г. срещнах американец, идващ за пръв път в България. След като ни запознаха, още при стискането на ръцете ни и без да сме разменили повече от имената си, той ми отправи изненадващ въпрос: \"В България мислите ли, че сме луди, заради това, че избрахме Тръмп за президент?\".   Отговорих му с едно уклончиво \"не\" - за това как Тръмп говори нещата, които много американци искат да чуят; че популизмът работи; и т.н.   Ако разговорът се беше провел година и половина по-късно, отговорът щеше да е малко по-различен - не американците са луди, че избраха Тръмп - просто целият свят леко се е побъркал. Няма друг начин да се обясни как демокрацията помага за надигането на нова вълна модерни диктатори.     Самият Реджеп Тайип Ердоган го каза в нощта след президентския вот в съседна Турция - \"Победителят на тези избори е демокрацията, волята на народа...\". В някаква степен е прав. Победа на първи тур с над 20 процента преднина не е нещо, което се постига (само) чрез изборни измами. Тук, изглежда, наистина е налице подкрепата на голяма част от гласоподавателите, за които Ердоган е правилният избор.   За тях няма нищо нередно в това как в рамките на 2 години той преживя опит за \"преврат\", използва го, за да разкара \"проблемните елементи\" на пътя си, смени системата на управление в страната, даде си повече власт и насрочи предсрочни избори, за да се възползва от тази нова власт.   Напротив, именно \"превратът\" и идеята за враговете на Турция отвъд граница позволиха на Ердоган да изпълни целите си. Той не е нито първият, нито последният, който се възползва от страховете на мнозинството граждани, влиза в ролята на \"един от тях\" и се превръща не в един от много варианти в бюлетината, а в единствения.   Всичко това без преврати и революции, а чрез избирателната урна.   Ердоган има своето запазено място в онзи специален клуб на държавни лидери, които трупат все повече от плодовете на властта само в своята кошница, стъпили върху гърба на това чудо \"демокрацията\". Тяхното въздигане бива легитимирано от изборните им победи. \"Такава е волята на народа\" обаче няма как да звучи убедително, когато тази воля бива оформяна месеци, ако не и години наред.   Така процедира модерният диктатор. До проява на сила срещу опозицията се стига само в крайни случаи. Кой има нужда да бие и стреля, когато има на разположение напълно законни начини да смаже всяка съпротива срещу себе си?    Натиск и проверки на медиите, които критикуват властта; полицейско и съдебно преследване срещу лидерите на опозицията, която да им попречи да направят смислена кампания (Навални знае); армия не от войници, а от интернет тролове; забрана на социални мрежи. Бонус, разбира се, е и един класически подход - създаването на образа на врага, от когото \"само Нашият смел лидер (ТМ) може да предпази интересите ни\". Дали този враг ще са бежанците, Европейският съюз, НАТО и или международното положение,  е въпрос на избор.   В този ред на мисли модерните диктатори са просто чийтъри, които надцакват демокрацията в собствената й игра.    Веднъж заели властови пост, те постепенно използват структурите на демократичната системата, за да натрупат още повече власт и да се окупират в своите тронове. Тронове, на които в един момент ги слагат самите избиратели, убедени, че това е \"правилният избор\".   Тези модерни диктатори бавно събличат разсъбличат дрехите на демокрацията като тя дори им помага за това. Накрая, в правилния момент, просто се възползват от нея. Вот след вот - колкото пъти и в каквато поза пожелаят.   Но да не забравяме, че и Хитлер идва на власт с избори...   Популизмът също помага, макар това да е дума, която скоро ще трябва да пенсионираме заради прекомерното й ползване. Но е факт, че проблеми като миграцията, позволяват на хора с по-крайни и шумно изразени позиции да се сдобият с властта (Италия) или да я задържат (Унгария). Европейският съюз и умерените в действията си политици не съумяват да намерят решение на тези проблеми (а понякога дори ги засилват с призиви като \"Refugees, welcome!\").   Когато някой предложи лекарството, дори и фалшиво, много гласоподаватели смело протягат ръка.   Няма значение дали това лекарство е прокуждането на мигранти или просто издигането на стена.   А гледната точка оправдава всяка позиция - едни казват, че Италия е потънала под вълната на популизма, опитваща се да залее Европа; други се противопоставят, че на италианците просто им е писнало от ЕС и мигранти и са казали \"Баста!\".   Някъде в този сбъркан свят на ердоганци, путинци, орбанци и пр. го има и явлението \"Доналд Тръмп\". Човек, който чрез Twitter се скара с демократично избраните лидери на дългогодишни партньори на САЩ, а дни по-късно легитимира диктатор като Ким Чен-ун, засипвайки го с похвали при срещата си с него. Президент, който твърди, че е постигнал повече от всичките си предшественици за отношенията със Северна Корея, като същевременно оставя настрана проблема с човешките права в азиатската страна, за да показва на Ким плановете си за хотели по севернокорейското крайбрежие.   Същият Тръмп, който скоро ще опрости в очите на международната общност и всички грехове на Русия, когато се срещне с Владимир Путин.    За руския президент това е добре дошло - Тръмп, четвъртият му американски колега откакто Путин за пръв път пое властта в Русия, е импулсивен и експресивен. Вече се застъпи за приемането на Русия на срещите на Г-7, а вероятно ще последват и още отстъпки и необмислени обещания. Защото Путин отдавна вече е част от клуба, на който Тръмп може само да мечтае да е член.   Клубът на онези държавни лидери с развързаните ръце, които са префасонирали страните си така, че да могат да правят каквото пожелаят, просто защото системата им го е позволила.   Все пак Тръмп също иска \"неговите хора\" да \"стоят прави и да слушат\", когато той говори, както правят севернокорейците с Ким Чен-ун. Това вероятно е мръсното тайно желание на всеки човек с власт. По-лошото е, че за разлика от много свои предшественици, Тръмп не се страхува да го признае, макар да прикрива твърдението си под формата на шега.   Да се надяваме поне, че \"лудостта\" на американците ще се ограничи до избирането му, но не и до това да му развържат ръцете. Защото вкарването му в клуба на модерните диктатори вече ще е \"too f'n much\".    ", "date": "2018.06.26", "title": "Клубът на модерните диктатори"}
{"url": "http://www.classa.bg/%D1%81%D0%B2%D1%8F%D1%82/item/383390-%D1%81%D0%B2%D0%B5%D1%82%D1%8A%D1%82-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B1%D0%B5%D0%B7%D0%B6%D0%B0%D0%BB%D0%BE%D1%81%D1%82%D0%B5%D0%BD-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "Светът става все по-безжалостен за тези, които търсят по-добър живот в богатите страни. Имигрантите не са добре дошли в повечето държави, дори там, където демографските тенденции показват нужда от увеличаване на работната ръка до нива, които да издържат застаряващото население.   Въпреки че и Европа, и Съединените щати ще имат нужда от млади работници през следващите десетилетия, гражданите в богатите страни, без значение от етническите им корени, не харесват масовата имиграция и наказват политиците, които я допускат.   Особено в Европа имиграцията е основна движеща сила на национализма, на възхода на популистки партии и на упадъка на център-лявото. Има изключения. Испания, която отчита относително слаб имиграционен поток от Северна Африка, прие над 600 мигранти от блокирания в Средиземно море кораб “Акуариус”, който Италия и Малта отпратиха. Ирландия се отнася с видимо по-голямо съчувствие към бремето на сирийските бежанци (въпреки че значителна част от населението там се тревожи за натоварването на здравната и социалната система). Регионалните власти в Шотландия, обезпокоени от застаряването на населението и намаляващата работна ръка, от няколко години се отнасят към имигрантите по-приветливо от правителството в Лондон.   Но тенденцията е към изключване. В Германия, водещата икономика и най-влиятелната държава в Европа, канцлерът Ангела Меркел има остри разногласия с вътрешния си министър Хорст Зеехофер по отношение на призива на бавареца да не бъдат допускани в страната вече регистрирани в други държави от ЕС мигранти. Зеехофер е председател на баварския Християнсоциален съюз, който винаги е в коалиция с християндемократите на Меркел.   ХСС даде на канцлерката краен срок до началото на юли да намери компромис. Повечето германци смятат, че тя няма да успее. Евентуален неуспех ще застраши коалиционното й правителство, но ХСС е притискан силно от антиимиграционната партия “Алтернатива за Германия” преди провинциалните избори в Бавария през октомври и не може да си позволи да се отметне от заканата едностранно да затвори границите на Германия.   Меркел се надява да постигне общоевропейско споразумение. “Неформална” среща между няколко лидери - в това число на Австрия, Франция, Германия и Италия, председателствана от шефа на Еврокомисията Жан-Клод Юнкер - се проведе вчера в опит да бъдат постигнати договорености преди Европейския съвет на 28 и 29 юни - признак, че това е най-наболелият политически въпрос за всички тях.   Най-близкият съюзник от ЕС на Меркел, президентът на Франция Еманюел Макрон, също втвърди позицията си към мигрантите. Той каза на италианския премиер Джузепе Конте, че с кандидатите за убежище трябва да се занимават центрове извън Европа. Макрон му придаде хуманитарно звучене и каза, че не е редно хората, които нямат шанс да получат убежище в Европа, да умират в Средиземно море или да живеят в “недостойни” условия. Предложението му обаче ще значи, че Франция ще последва примера на Италия и ще забрани достъпа на кораби с мигранти. Същевременно обаче Франция разкритикува решението на Италия да не позволи на “Акуариус” да акостира на нейна територия и прие някои от мигрантите.   Доколкото може да се говори за единодушие по миграцията, то съществува само сред антиимиграционното крило на ЕС. Миналата седмица среща между Зеехофер и австрийския канцлер Себастиан Курц доведе до споразумение за създаване на “ос”, включваща Германия, Италия и Австрия. Тя, както каза Курц, е не толкова ос “на желаещите”, колкото е ос на нежелаещите да приемат повече мигранти. Следователно Меркел среща отпор не само от Италия, чието ново популистко правителство смята за неприемливо настояването й за отворени граници, в съчетание с призивите за намаляване на италианските публични разходи. Тя среща съпротива и от страна на своя съюзник Макрон, съседа си Австрия и собствения си вътрешен министър.     Тази втвърдяваща се позиция започва да доближава западните членки на ЕС до централноевропейските - Чехия, Унгария, Полша и Словакия - които отказват да приемат квотите за мигранти, определени за тях от ЕС. Бранко Миланович, бивш икономист в Световната банка, написа във въздействащо есе, че тези държави, освободени от комунизма и контрола на Съветския съюз (а преди това и на Австро-Унгарската империя), се противопоставят категорично на миграцията, която ще размие етническата им еднородност и новата национална свобода. Миланович пише, че “етническата разнородност ще дойде от мигранти, хора от различна култура, религия и - най-страшното в очите на местните - от хора, чиято раждаемост значително изпреварва анемичния и често отрицателен естествен прираст на местното население. Миграцията изглежда като заплаха за трудно спечелената национална независимост”.     Според мнозина думата “заплаха” върви ръка за ръка с “мигрант”. Според противниците на миграцията новодошлите ще донесат престъпност, ще разводнят националната и етническа идентичност на местните и ще претендират за услуги, за които ще плати с данъците си местното население. Европейците са настроени особено срещу имиграцията на мюсюлмани, защото ги е страх, че сред новодошлите може да има екстремисти, планиращи терористични актове. Преимуществата от приемането на млади и обикновено трудолюбиви групи хора, които ще плащат данъци, ще работят неща, които вече не са привлекателни за местните, и ще внесат културно многообразие, вече или не се забелязват, или се пренебрегват. Във Франция малийският мигранти Мамуду Гасама, който се покатери до балкон на четвъртия етаж, за да спаси четиригодишно дете от падане, получи френско гражданство и среща с президента Макрон за смелата си постъпка. Такава възможност надали ще се отвори пред други, които искат да получат гражданство. Американският президент Доналд Тръмп е човек, който гледа на мигрантите изцяло през призмата на “заплахата”. Той е много рязък, използва думи като “паразити” и “животни” за опитващите се да влязат в Съединените щати без документи.     Налагането от негова страна на политика, довела до отделяне на деца от семействата им на американско-мексиканската граница, бе приета с масово отвращение, дори от хора в собствената му Републиканска партия. След като неоснователно обвини демократите, че били отговорни за тази политика, той подписа указ за прекратяването й. Натискът на бедните върху богатия свят е една от най-тъжните гледки през последните няколко години. Той няма да отмине; нито съпротивата срещу него. Африка и Близкият изток, особено огнищата на конфликти, ще продължат да бълват изтощени и бедни хорски маси, които ще продължат да бъдат отблъсквани. И либералните, и консервативните лидери няма да имат друг избор, освен да се присъединят към групата на отблъскващите, ако искат да останат на власт.     Тези лидери сега трябва да действат по-умно, а не по-реакционерски. Бедността и конфликтите, които разделят все повече света, трябва да бъдат третирани по-всеобхватно, отколкото досега. Последиците от нещастието на света вече не могат да бъдат удържани в границите на по-бедните страни; това става все повече и повече неотложен проблем и на богатия свят.", "date": "2018.06.26", "title": "Светът става все по-безжалостен към мигрантите"}
{"url": "http://www.classa.bg/%D1%81%D0%B2%D1%8F%D1%82/item/383391-%D1%84%D0%B0%D0%BB%D1%88%D0%B8%D0%B2%D0%B8%D1%8F%D1%82-%D0%B1%D0%B0%D0%BB%D0%BE%D0%BD-%E2%80%9E%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8%E2%80%9C", "text": "От близо една година на вниманието на българската общественост се натрапва оживената дипломатическа дейност на правителството Борисов 3, свързана не само с Европредседателството, но предимно с т.нар. „асоцииране на Западните Балкани“. Малцина грамотни хора в България разбираха  какво са това Западни Балкани и каква е целта на тяхното асоцииране. А накратко казано това е чрез приемане в НАТО и Европейския съюз (ЕС) на тези, или поне на част от тези страни, да се прекрати или съществено да се ограничи влиянието в този географски район на Русия и на Китай.      Що е то Западни Балкани?   Западни Балкани е неологизъм (новословие) за определена част от страните от Балканския полуостров. Балканите могат да бъдат поделяни по различни съществени признаци на различни части: зони, райони и области. Западни Балкани е понятие, въведено в употреба от брюкселските чиновници за определяне на група балкански страни, които не са членове на Европейския съюз (ЕС), и които са кандидатки за приемане в НАТО и в ЕС. Този неологизъм е подет от политици, дипломати и журналисти. Той няма нищо общо с която и да е наука. В обхвата на   включват група бивши страни от Югославия като Сърбия, Македония, Косово, Черна гора, Босна и Херцеговина (Босна и Херцеговина) и с добавка Албания.  От географска и историческа гледна точка Балканския полуостров е  пространство, което по определени важни признаци и критерии може да се подели на различни части. Още през античния период той е поделян на няколко историко-географски области – Елада, Тракия, Македония и Илирия. По-късно се обособява на север от Стара планина Мизия, а през римската епоха тя се поделя на Горна и Долна Мизия. През средните векове се използват и наименования на историко-географски области като Румелия (за Тракия), Далмация (за балканското крайбрежие на Адриатическо море). В края на XVIII до средата на XX много често учените поделят полуострова на две части – крайморска медитеранска (средиземноморска) и континентална (северна и централна) част, а по природа на зони на: степи и лесостепи (североизточна и северна част); широколистни гори; средиземноморие и планинска.    Големият сръбски географ   поделя полуострова на основата на морфоложките особености, климата и растителността на две части: Егейска (Гърция, Егейските острови и тракийско-македонското крайбрежие на Егейско море) и Континентална. Континенталният блок той поделя на три:  Източна (Балканска; Северна България и Маришки басейн); Централна (Моравско-Вардарска), включваща Моравска (Шумадия), Централна (Рашка) и Вардарска (Македонска) подобалсти; Пиндско-Динарска област. До Първата световна война Сърбия е определяна от повечето географи като централно-балканска (Вардарско-Моравска) държава. А след Първата световна война новосъздадената голяма държава Югославия е определяна като западно-балканска и централно-балканска държава.   (1926) разделя полуострова на Мизия, Тракия, Балкански четириъгълник (Висока България), Македония, Адриатико-Динарска и Динаро-Егейска област.  Много географи, включително и проф.   (1990), поделят Балканския полуостров по долините на реките Вардар и Морава – Велика и Южна (Българска Морава) на две части – западна (по-висока) и източна (по-ниска). В   обхвата на неологизма   държави. От Брюксел пропускат да въведат и обратния неологизъм Източни Балкани. А къде са Южните Балкани? Огромен брой западноевропейски, руски, сръбски, български и др.  географи при районирането на Балканския полуостров почти винаги определят различни части, но винаги има една централна част. Като такава най-често се включва Македония. Историческата област Македония проф. Жеко Радев (1924) нарича „Средецътъ на Балканския полуостров“.  По същество неологизмът Западни Балкани е формално-логическо чиновническо-политическо и журналистическо новодумие с конкретна практическа цел. Понятието „Западни Балкани“ няма нищо общо с науката. По същество „Западните Балкани“  са западни само спрямо България. В тях изкуствено са включени централните части на полуострова. Сърбия и Македония са страни, разположени западно и източно от главната географска ос – Вардар и Морава. Характеристика на страните от Западните Балкани   Тази изкуствено създадена група от страни има твърде различна  . Страните са се развивали под различно влияние на други големи страни. В миналото те са имали твърди различен обхват на националните територии. Всички тези страни продължително време са били владяни от турците и това е наложило отпечатък в тяхната история, религия, етнически и религиозен състав, но и култура. С най-продължителна история като самостоятелни държави са Сърбия и Черна гора. Албания е самостоятелна държава от 1912 г., Босна и Херцеговина от 1992 г., а Косово от 2008 г, но все още е непризната от редица европейски държави. Това е група страни предимно със слаби държавни традиции и самостоятелно управление. В миналото той е арена на сблъсък на политически и икономически интереси от Османска Турция, Австро-Унгария, Германия, Италия и Русия.   По   страните от Западните Балкани са твърде различни. Те имат обща площ от 207 831 хил. км 2 . От тях 21.5 хил. км 2  са извън Балканския полуостров (Войводина). Преобладават планините и котловините между тях. Равнинно-низинни са частите от Панонската низина, Подунавието и Посавието в Сърбия и Босна и Херцеговина, долините на големите реки, Албанската низина. Тези страни са богати на руди (мед, хром, никел, молибден, боксити, злато и др.), на  въглища и др. Климатът по адриатическото крайбрежие е средиземноморски. В Сърбия, Босна и Косово климатът е умерен континентален, а в Македония и части от Албания е преходен, а във високите части – планински. Има разнообразни реки, езера и подземни води, особено карстови и минерални В тези страни има голямо почвено разнообразие, но с по-ниско плодородие. Растителността е от различен тип екосистеми – широколистни и смесени гори, планински пасища.  Населението от т.нар. Западни Балкани е с твърде различно. По данните на ЦРУ (CIA.gov The World factbook) към юли 2017 в тези страни живеят  18 656 713 души. Най-многобройно е населението в Сърбия (7.1 млн.), а най-малко в Черна гора (0.6 млн.). Миграцията и особено емиграцията е много голяма. Това особено се отнася за Косово и Албания, но и за Македония, Черна гора и Босна и Херцеговина. Само Сърбия има нулев коефициент (в ‰) между емиграция и имиграция.  Според някои прогнози (Population of the words countries) към 2030 г. населението в тези страни ще се увеличи и ще достигне около 21 500 хил. души. Най-значимо като брой се очаква увеличаване в Сърбия, Албания и Косово, а в Черна гора – намаление на населението.  В  има голямо разнообразие както общо за Западните Балкани, така и в отделни страни. Доминират  , но от различни народности и етнографски групи – сърби, черногорци, бошняци, македонци (македонски българи), хървати, горани, мюслимани. Преобладаващата част от тях са православни християни, но има и католици (хървати, буневци). Предимно мюсюлмани са бошняци, горани (помохамеданчени българи), мюслимани (помехамеданчени сърби от Санджак)  и др. Втората по-големина етническа група са  , населяващи Албания, Косово, значими части от Македония,  малки части от Южна Сърбия. В северните части на Сърбия (Войводина), северно от Дунав, живее компактна група от  . В Македония, отделни райони на Сърбия (Западните покрайнини) и Албания има българи.  . Освен двата основни етноса има и значими групи от турци, цигани, арумъни (власи, куцовласи, цинцари), бошняци, мюсюлмани и др. Подобно е етническото многообразие в Сърбия – сърби 83%, унгарци (3.81%), бошняци, цигани, югославяни, буневци (покатоличени сърби) и много други. В  доминират  , почти половината население от 9 261.9 хил. души  (49.6%). То обхваща предимно Сърбия, част от Босна и Херцеговина (Република Сръбска) и Македония. Почти няма православно население в Косово (само 28.5 хил. д.). Много бързо намалява относителния дял на православното население в Македония и Черна гора.  Характерна особеност е много високият относителен дял на   – 6 538.8 хил. души или 35.0% от цялото население във всички тези страни. Най-голям е броят на мюсюлманите в Босна и Херцеговина – почти 2 млн. души. С най-голям дял са мюсюлманите в Косово (95.6%), следвани от Албания (56.7%), Босна и Херцеговина (50.7%) и Македония (33.3%). Мюсюлманското население в тези страни е предимно от две етнически групи – албанци и помохамеданчени славяни (предимно сърби), но и роми, власи и др.). Те са в компактна силно доминираща маса в два географски района. Първият район е от албански мюсюлмани –Албания, крайграничните западни и северозападни райони на Македония, Косово и Метохия, североизточните райони на Черна гора и Южна Сърбия. Вторият район с доминиране на мюсюлманите са Централна Босна и Санджак (граничната област между Сърбия и Черна гора).  От останалите религиозни общности в тези страни най-значим е делът на  . Най-голям е броят им в Босна и Херцеговина (585.1 хил. души) почти изключително в Херцеговина (15.2%). Следват католиците (унгарци) в Сърбия с 355.5 хил. (5.0% от населението). Голям е броят на католиците и в Албания 304.8 хил. (10.0%).  Много важен показател е   на населението и най-вече делът на групата до 24 годишна възраст, както и равнището на раждаемост и смъртност. С най-младо население (до 24 г.) е Косово (42.23%), следвано от Албания (35.50%) и Македония (30.58%), т.е. страните с компактно албанско мюсюлманско население. Раждаемостта в тези страни общо и по етнически и религиозен състав е твърде различна. Няма надеждни статистически данни за раждаемостта сред различните етноси и конфесии. По експертна оценка в албанските семейства има по 3-4 деца, а в християнските семейства те са 1-2. Сред християните има и забавяне на възрастта за встъпване в брак и раждане на деца.  Високата раждаемост и ранното встъпване в брак ще доведе след едно поколение, ако няма някакви значително трусове, до рязка промяна на етническия и религиозния състав на населението. Доминираща религия в тях, с изключение на Сърбия и Черна гора, ще стане исляма. Албанските мюсюлмани ще бъдат доминиращи и в Македония. Ще се увеличи техният дял в съдените с Албания и Метохия части на Черна гора, Южна Сърбия и северозападна Гърция. Християнското население ще намалее по относителен дял и при македонци, черногорци, херцеговци и дори сърби.   Тези демографски процеси ще доведат до снижаване на възрастта на населението в тези страни и райони и формиране на голяма безработица. Например през 2017 г. в Косово средната възраст на населението е 29.1 г., а безработицата на младите хора във възрастта 15-24 г. е 57%. За сравнение в Сърбия средната възраст на населението е 42.6 г., а младежката безработица е 43.2%. От тези данни се натрапва изводът, че през следващите години, особено след евентуалното приемане в ЕС в Западните Балкани, ще се формира значимо ислямско ядро с албанско доминиране, както и засилване на емиграцията към Западна и Централна Европа.    В  . Сред най-важните показатели, по произведеният БВП на глава от населението (по CIA.gov The World factbook), те са много далеч от средното равнище в ЕС за 2017 г. (39 200 долара). Всички тези страни са под равнището на страната с най-нисък БВП на глава от населението в ЕС – България (21 600 долара). Косово и Босна и Херцеговина са с около 2 пъти по-ниско равнище от България и около 4 пъти по-ниско равнище от средното за ЕС. От тези 6 страни с най-висок БВП на глава от населението са Черна гора (17 400) и Сърбия и Македония по 5 200. Страните от Западните Балкани са с неразвита или унищожена и разграбена промишленост. Само в Сърбия индустрията има дял от 41% в произведения БВП. Останалите страни са между 22% (Косово 22.6%) и 30.0% (Македония). За да се изравнят със средните показатели на ЕС в тези страни трябва да има икономически растеж ежегодно над 11-12% в продължение на поне две десетилетия. А това поне засега не се вижда как ще стане. С тяхното приемане в ЕС може да се формира развитие на ЕС в икономически план на три или четири скорости.     Те се отличават и с високо равнище на безработицата. Тя е между 14 и 35% (Косово 34.8%, Македония 23.4%, Босна и Херцеговина 20.5%, Албания 14.0%). Но диференциацията на неравенството е сравнително малка спрямо страните от Източна и Централна Европа вече приети в ЕС. Неравенството в притежаваното богатство се илюстрира с коефициентът (индексът) Джини, при който 0 (нула) е липса на неравенство (т.е. почти пълно равенство), а 1 (единица) пълно неравенство. По него за 2010-2015 страните от Западните Балкани, с изключение на Македония, имат по-добри показатели от България. Става дума за: Албания 29.0; Сърбия 29.1; Черна Гора 31.9; Босна и Херцеговина 33.8; България 36.0 и Македония 44.1. Според Индекса на човешкото развитие (комплексен показател от очакваната средна продължителност на живота и равнището на доходите с максимум до 1.0) страните от Западните Балкани (без данни за Косово) са предимно в групата с високо равнище (от 0.800 до 0.750) – Сърбия, Албания и Босна и Херцеговина. В групата с много високо равнище (над 0.800) е само Черна гора – 0.807, а със средно равнище е само Македония (0.748). Като цяло по индекса на човешкото развитие страните от Западните Балкани са на приблизително еднакво равнище с България и средния за света в периода 1990-2015 г. (0.794).   В   Западните Балкани са нестабилен район. В тях има стари и нови междуетнически и религиозни конфликти като тези между: сърби и хървати; сърби и косовари; сърби, бошняци и хървати (в Босна и Херцеговина); между македонци и албанци и т.н. Има и междудържавни конфликти свързани предимно с отношенията към Косово. Вътрешната обстановка в отделните страни в политическо отношение се усложнява и от вътрешнопартийните борби и битката между мафиотските и олигархически кланове и свързаните с тях политически партии, най-вече в Косово.    Балканските мераците на големите геополитически играчи   Балканите от началото на XIX век са арена на интереси и сблъсъци на „големите играчи“ в международната политика, тогава наричани Великите сили. Предпоставка за това е било военното и политическо отслабване на „болния човек“ в Европа и свързаното с него появяване на „Восточний вопрос“. Преди около 200 години на този терен „кръстосват шпагите“ Австро-Унгария, Германия, Великобритания, Франция и Русия. Австро-Унгария се интересува предимно от Босна и Херцеговина и Далмация. Русия налага своето влияние в новоосвободените Сърбия и Черна гора и все още поробената България. Великобритания и Франция имат интереси и влияят предимно в Гърция и самата Турция. А Италия – предимно в Албания и Далмация. Всяка от тези държави търси своето разширение и прокарване на нейните интереси, без значение на интересите на балканските народи. А и самите първи освободили се балкански страни (Румъния, Сърбия и Гърция)  се стремят към създаване на все по-големи свои държави, разбира се за сметка на териториите, останали в състава на Европейска Турция и населени предимно с друго население, най-вече българско. Берлинският конгрес със своите неадекватни за ситуацията в полуострова решения формира нови проблеми и предпоставки за дълготрайни конфронтации.    И се започват въстания, чети, войни, включително двете балкански войни и Първата световна война. Виновните за напреженията и сблъсъците Велики сили обвиняват самите балканци и наричат района „Барутният погреб на Европа“. В края на XX век и особено след разпадането на Югославия се появиха нови междуетнически проблеми. В Славония хърватите извършиха геноцид на сърбите. Промени се езиковата ситуация. Освен създаването на изкуственият македонски език, сърбохърватският език се разпадна на сръбски, хърватски, бошняшки, черногорски.    В началото на XXI век геополитическата картина е твърде различна. Членството в ЕС раздели балканските страни на две групи. Държавите членки на ЕС, независимо от по-слабото си икономическо развитие и социално равнище, се отличават с по-голяма стабилност. В т.нар. Западни Балкани, в страните и между тях, има значими конфликти на етническа, религиозна и политическа основа.  Това с особена сила важи за Косово и Босна и Херцеговина.    Акцията за привличане на тези 6 страни в ЕС много приличат на използването на моркова, чрез който да ги съблазнят вкупом първо да влязат в НАТО и след това, ако даде Бог и в Европейския съюз. Целите на дипломатическата акция за Западните Балкани има за различните „големи играчи“ специфични цели. Някои от тях се преплитат, близки са или са конфронтационни.    Главните играчи са САЩ и Европейския съюз. Тяхната  , простиращо се предимно в Сърбия, Македония и Република Сръбска от Босна и Херцеговина. А Русия, макар, че няма икономическата мощ на другите страни, се опира на културно-историческото наследство, традиционните православни връзки. Тя  се опитва да влияе предимно чрез политически и дипломатически средства, култура и продажба на оръжие на тези страни.  А добре известно е, че тази организация е параван на САЩ за постигане на световно господство. Приемането в ЕС е само примамка за повечето страни от Западните Балкани, които на първо място поставят приема в Европейския съюз, а не предимно в НАТО. В действителност повечето страни от ЕС нямат никакво желание да примат нова група още по-бедни страни, но и страни с нестабилна политическа обстановка и различни конфликти.  Вторичната цел на САЩ и ЕС е   от Средиземно море към Централна Европа чрез създаването на икономически коридор от китайското пристанище Пирея (в Гърция) и пристанището в Солун до Будапеща. Китайските инвестиции са предимно в инфраструктура за пътни комуникации, включително високоскоростни влакове, автомагистрали, а в по-далечна перспектива и воден канал от Белград до Солун по трасето на Морава и Вардар, през ниския вододел между тези две реки. Чрез прием в НАТО се дава възможност на САЩ чрез военно-политически натиск да влияе върху ограничаването на китайската икономическа инвазия предимно в централнобалканските страни Сърбия, Косово и Македония. САЩ, и без членство в НАТО на тези страни, имат една от най-мощните си военни бази в сърцето на Балканския полуостров (Косово). А чрез НАТО получават и възможност за непряко военно влияние чрез „атлантическите ценности“, чрез политически и дипломатически натиск.  . В икономиката на най-развитите западноевропейски страни има недостиг от човешки ресурси, предимно за сферата на обслужването, строителството, транспорта и т.н. Разгърнатото масово обществено недоволство срещу приема на бежанци (Меркелова политика) намалява възможностите за ползването на този ресурс. И той може да бъде заменен от естествения ресурс на балканските страни, предимно от мохамеданското население, отличаващо се с по-висока раждаемост и повече млади хора. Този човешки ресурс и сега се използва, но след влизането в ЕС и свободата на движение, възможностите се увеличават.  Приемането в ЕС на тези страни разширява пазарните възможности на западните компании. За този аспект българските политици, коментатори, журналисти мълчат. Силно  . Това е геополитика на възвръщане на мощта на някогашната Османска империя. Влиянието на Балканите е едни от центровете на теорията на неоосманизма, разработена от Давутоглу – Стратегическата дълбочина. Напъните на българското правителство и лично на Борисов да подпомогне Турция в отношенията ѝ с ЕС се оказаха пореден надут от протурска пропаганда балон. Турция се отдалечава от ЕС, засилват се противоречията и предимно с най-силната държава в него – Германия. На Турция ѝ трябва, освен българската и подкрепата на други страни при вземането на решения в ЕС. Тя има още едно силно оръжие – турските преселници в Германия, Нидерландия, Белгия и други страни. В перспектива в интерес на Турция е на Балканите да има един силен мюсюлмански център. Не е случайно, че по време на българското европредседателство Ердоган посети Сараево, проведе огромен митинг. Приемането в ЕС улеснява в значима степен постигането на желаното от албанците за „Велика Албания“, а отношенията на албанците с турците са твърде сърдечни.  Между намерения и реални резултати   В политиката твърде често целите и намеренията жестоко се разминават с реалната действителност и реалните ползи. Ивайло Калфин се натегна и отсече: „кампанията на Българското европредседателство за присъединяване на Западните Балкани към ЕС е успешна.“ Много му се иска на него, както и на неговия ментор Борисов, това да е вярно, но не е. Тъй широко и пропагандистки рекламираните цели и особено прословутата „Интеграция на Западните Балкани“, станала център на българската външна политика, не е реално осъществима.     Не че няма някакви  . Например: някакво леко повишаване на интереса на ЕС към Западните Балкани; започване на някакви срамежливи и променливи контакти между Сърбия и Косово; двустранни преговори и договори между България и Македония, Македония и Гърция, Гърция и Албания и т.н.; признаване на българското малцинство в Албания; някои положително промени в положението на българското малцинство в Сърбия; намерения и първи стъпки за раздвижване на инфраструктурните проекти по трасетата на транспортните коридори № 8 и № 10. Но спрямо пропагандираните очаквания, това е твърде скромно. От проведената разширена дипломатическа дейност, множеството срещи в най-различни състав и формат и на слепците им стана ясно, че  . Още повече в условия на напрежение между водещи страни от ЕС и САЩ за митата, както вътрешни междудържавни напрежения ЕС поради различни позиции по актуални политически въпроси. Френският президент Макрон бе безкрайно ясен за бъдещото в ЕС на страните от Западните Балкани. Освен това декларацията от София не бе подписана и бе с със силно обтекаеми текстове.  Още повече, че: Косово не е призната държава от редица страни от ЕС, Сърбия никога няма да признае Косово, босненските сърби (Република Сръбска) реално искат да напуснат Босна и Херцеговина и преговарят пряко с ЕС.  Огромната част от хората, независимо от фанфарите за „успешната“ външна политика на България за „успешното Председателство“, въпреки целувките на Борисов с Юнкер и др., са наясно, че кампанията за Западните Балкани и инспирира от САЩ поради техни военно-политически интереси, а не от някакво огромно желание на балканските народи техните страни да са непременно членки на НАТО. Парадните срещи и неподписаните декларации не решават практически почти нищо съществено в реалния живот и политика. Много вероятно след подписването на договорите на Македония с Гърция и на Албания с Гърция, тези две страни да бъдат приети в НАТО. И толкова. А Борисов, без неговите венцехвалители, реално се възприемат като изпълнител на задокеанските указания на новия господар.   Медийният шум около Западните Балкани, произволните оптимистични фрази не могат да скрият истинската картина. Тя ни се представа по различен начин. Президентът на Сърбия твърди една неистина: „Няма нито едни сърбин, който да не обича българите“. Борисов изрича друга неистина: „Егоизмът на Балканите изчезна“. От своя страна Заев твърди трета неистина: „Македония, България и Гърция имат готовност да са двигателят на Балканите“. А пък гръцкият премиер Ципрас неотдавна произнесе: „Дойде време да пеем щастливи песни за Балканите“.   Няма щастливи песни за Балканите. Егоизмът между балканските страни и народи си го има. Никой никого не обича от своите съседи. Има само различни политически интереси и пропаганден шум.     Да, приповдигнатия, яко напомпаният от Борисов политически балон за Западните Балкани издиша. Колкото и да се напъват да го надуват – продължава да издиша. И то издиша, защото е дефектно произведен от чиновниците в Брюксел. В кампанията за Западните Балкани България не защити своя национален интерес в отношенията с Македония, не използва политическата конюнктура за да започне реално да защитава българските национални интереси. Прислугвайки на САЩ, ЕС и Ердоган, позволихме чрез Договора за дружба и сътрудничество, чрез Договора между Сърбия и Гърция по същество официално да се признае съществуването на отделна самостоятелна македонска нация и македонски език. Заев нагло и точно ни го каза. В речта си по повод подписаният с Гърция договор той заяви, че  Това е реалният резултат от напъните на Борисов и Захариева да асоциират Западните Балкани. Къде го чукаш, къде се пука? Нерде ЕС и НАТО за Западните Балкани и Македония, нерде върл македонизъм и антибългаризъм?   ", "date": "2018.06.26", "title": "Фалшивият балон „Западни Балкани“"}
{"url": "http://www.classa.bg/%D1%81%D0%B2%D1%8F%D1%82/item/383392-%D0%BD%D0%B0%D0%B9-%D1%82%D1%80%D1%83%D0%B4%D0%BD%D0%B0%D1%82%D0%B0-%D0%B7%D0%B0%D0%B4%D0%B0%D1%87%D0%B0-%D0%BF%D1%80%D0%B5%D0%B4-%D0%B5%D1%80%D0%B4%D0%BE%D0%B3%D0%B0%D0%BD", "text": "Трудното за Ердоган тепърва започва. Да победиш на избори е едно, а съвсем друго е да овладееш една икономическа криза. Това ще е основното предизвикателство пред него, независимо от огромната власт, която притежава.             Това е началото на нова ера за Турция: президентът Ердоган циментира властта си за поне още 5 години. Новата система на управление в страната му позволява пряко да назначава министрите, да управлява с декрети и дори да номинира членовете на Конституционния съд.   По всичко личи, че Ердоган е успял да спечели президентските избори с абсолютно мнозинство, макар че неговата Партия на справедливостта и развитието (ПСР) отбеляза загуби от около 7% спрямо предишните парламентарни избори от 2015 година.   Турското дежавю   Да, това е огромен успех за Ердоган. Но успех в една силно поляризирана страна: Докато привържениците на управляващата ПСР празнуват, другата половина от турското население е безкрайно разочарована. За нея този изборен резултат означава край на демокрацията.   Опозицията се представи силно, но това не се оказа достатъчно. Турците преживяват нещо като дежавю: На референдума за промяна на конституцията през миналата година лагерът на привържениците на Ердоган успя да извоюва победа с минимално мнозинство. Проведените вчера (24.6) избори в Турция бяха последният шанс да бъде спряна въпросната конституционна реформа. Опозицията и нейните привърженици сега ще трябва да си намерят място в новата политическа система на страната.   Западният свят дълго време беше безучастен наблюдател на онова, което се случва в Турция. И ще си остане такъв и занапред, защото Турция е съюзник, от когото той не може да се откаже просто така. Но отношенията на Турция със Запада, и най-вече с Европа, стават все по-обтегнати. Защото турският президент вече си осигури и юридическа легитимация да упражнява силно разширените си правомощия. Досега той правеше това чрез извънредното положение, въведено в страната след неуспешния опит за преврат през 2016 година, което е в сила и до днес.     Ако ЕС сега прекрати преговорите за членството на Турция в общността, той ще отблъсне онази половина от турското население, която продължава да се бори в защита на демокрацията. Ако ли продължи да преговаря с Анкара, ЕС ще трябва да намери начин да си взаимодейства с една страна, която потъпква тъкмо онези ценности, около които е изграден ЕС. Досегашното мълчание на европейските лидери издава, че смятат да проявяват особена предпазливост в отношенията с Турция.   Безсилната опозиция   Привържениците на турската опозиция са особено разочаровани от мълчанието на европейците. На фона на многобройните съобщения за изборни измами преди и по време на изборния ден става лесно разбираемо защо лидерите на опозицията са толкова фрустрирани.   Но трудното за Ердоган тепърва започва. Оттук нататък президентът ще трябва да запретне ръкави и да се концентрира над мерките за подобряване икономическата ситуация в страната. Защото да победиш на избори е едно, а да овладееш една икономическа криза – нещо съвсем различно. За нейното прекратяване ще са необходими далеч по-големи усилия. И тъкмо това ще е най-голямото предизвикателство пред Ердоган – независимо от огромната власт, която старият и нов президент на Турция вече притежава.", "date": "2018.06.26", "title": "Най-трудната задача пред Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383393-%D0%B1%D0%BE%D0%B9%D0%BA%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%B2%D0%B0%D1%80%D0%B2%D0%B0%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%87%D0%BE%D1%80%D0%B1%D0%B0%D0%B4%D0%B6%D0%B8%D0%B8%D1%82%D0%B5-%D1%81%D0%B8", "text": "    Бойко предизвика голям смут сред противниците си.   Досега те твърдяха, че е чел само книги за приключенията на Винету – и здраво го поднасяха заради това.  Сега обаче изведнъж се оказа, че познава добре и Конфуций – лично, при това.  Успокойте се – не става дума за онзи Конфуций, а за Иван Кръстев – него Бойко нарекъл „Българският Конфуций“.  Тъкмо него.   Това е същият Конфуций, който веднъж нарече същият Бойко „агресивно парвеню“.   Това е същият Конфуций, който съчини и накара Бойко да направи заверата срещу Ирина Бокова при избора на нов шеф на ООН.  Сигурно му е шепнел, че тя не е подходяща заради произхода си – въпреки че самият Конфуций е виден комунистически изтърсак.  Въпросната афера винаги ще припомня, че сме дива държава, в която властват отвратителни козни.   Конфуций на Бойко трябва да се чете само веднъж – и никога повече човек да не се връща към мъдростите му.  Конфуций на Бойко навремето твърдеше, че от провала на „Южен поток“ България само печели.  Тогава, защо съвсем наскоро Бойко ходи да бие тъпана в Москва – и да се унижава като зарязан годеник?   Бойко тия дни рече, че СМЕ /ние?!/ направили грешка с „износа на демокрация“ – който създаде нерешимия вече проблем с бежанците.  Но Конфуций на Бойко една думичка не е обелил досега, няма и да обели, за въпросния „износ“ – защото иначе трябва да признае Варварството на чорбаджиите си, което отприщи Злото /в Ирак, Либия и пр./ – и го насочи право в Европа.   Конфуций на Бойко писа преди три години, че „Източна Европа страда от дефицит на състрадание“ – по отношение на бежанците.  Днес, тази глупост не си струва да бъде коментирана, тя е очевидна дори за неговите ученици.   Конфуций на Бойко пророкуваше, че Студената война не се завръща – и позна, разбира се.  Днес тя е в разгара си и е необичайно яростна.   След дори само тези „пророчества“ на Конфуций, какво трябва да ти се е случило, за да му вярваш?   Уникални сме във всяко отношение: другаде обикновено съветниците кадят тамян на Вождовете, тук – Вожда направо ги произвежда в Конфуций.   Чърчил казваше, че на война можеш да бъдеш убит веднъж, а в политиката – много пъти.  Нашите политици лесно постигат второто – като убийствата, разбира се, са за сметка на България.  Припомням тия думи на Чърчил – в случай, че Бойко се готви да произведе някой в „Българския Чърчил“.   Мътните да ни вземат – Винету ли е по-опасен или Конфуций?  ", "date": "2018.06.26", "title": "Бойко трябва да признае Варварството на чорбаджиите си"}
{"url": "http://www.classa.bg/%D1%81%D0%B2%D1%8F%D1%82/item/383394-%D0%B4%D0%BE%D0%BA%D1%8A%D0%B4%D0%B5-%D1%81%D1%82%D0%B8%D0%B3%D0%BD%D0%B0%D1%85%D0%B0-%D1%81%D0%B0%D1%89", "text": "През 1989 г. българите се отказаха от „комунизма“ като бъдеще на човечеството и от СССР като водач към това бъдеще и прегърнаха американския капитализъм като ново светло бъдеще, следвайки водачеството на САЩ като негов образец. Докъде стигнаха САЩ за изминалите близо три десетилетия и до къде ние, хукналите да ги гоним, наричайки тази гонитба „преход към демокрация“?   САЩ са страната с номинално най-голям  БВП в света и с най-голям бюджет за въоръжаване – по-голям от този на Китай, Саудитска Арабия, Русия, Великобритания, Индия, Франция и Япония, взети заедно. В същото време трещят от противоречия и конфликти; собственият им президент признава, че са губещи в световната надпревара и се напъва да направи „Америка отново велика“. Дали това е възможно?     Дали е възможно като се има предвид нищетата на реалностите, родени от близо четири десетилетия неолиберален капитализъм? Америка претендираше да разнася с бомби и цветни революции „свобода“ и „демокрация“ по света, да защитава любимите си „права на човека“ по всяко ъгълче на планетата, но това е единствената между развитите страни, която не включва сред тях правото на защита да не умреш от глад и да не умреш от липса на здравеопазване. Резултатите от това са налице.   0.1 % от най-богатите в страната на Тръмп владеят богатство равно на това, което има 90 % от по-бедната част от населението. САЩ са с най-високия коефициент на неравенство Джини сред всички западни държави.   През септември 2017 приблизително 1 от всеки 8 американци живее в бедност – общо около 40 милиона или 12.7 % от населението. Почти половината от тях – 18.5 милиона – живеят в дълбока бедност с доходи на домакинство под половината от равнището на бедност.  При това този процент непрекъснато нараства.   По официални статистически данни броят на бездомниците в САЩ пред декември 2017 г. е 553,742 човека, като 76,500 от тях са в Ню Йорк и 55,200 – в Лос Анжелис.   Младежката бедност в САЩ е най-високата сред всички страни от Организацията за икономическо сътрудничество и развитие (ОИСР) – една четвърт от младите американци живеят в бедност, докато средно за страните от ОИСР бедните млади хора са 14 %.   Детската смъртност в Америка е най-високата сред развитите страни.   Продължителността на живота на средния американец е по-малка отколкото във всяка друга развита страна.   Различни тропически болести от рода на Зика са нещо обичайно сред населението. Около 12 милиона американци живеят с някаква заразна болест.   В САЩ има най-голямо количество затлъстели хора от всички останали развити страни.   По достъп до питейна вода и канализация САЩ са на 36-то място в класацията в света.   Америка има най-голямото количество затворници в света, 5 пъти повече отколкото средно в страните от ОИСР.   Расовото социално-икономическо неравенство е гигантско и това води до нов възход на расовите дистанции. Разликата в богатството между бели и черни американци се е утроило между 1980 и 2009 г. Средно едно бяло домакинство има богатство от над 110 000 долара, а едно средно семейство на афро-американец – само 5000, т.е. средното черно семейство е 22 пъти по-бедно отколкото средното бяло. Това неравенство е по-голямо отколкото между българи и роми у нас. Затова пък основният контингент в американските затвори са черни американци. Един от всеки 15 афроамериканци е в затвора, докато сред белите – само един от 106. Тенденцията на влизане на черни американци в затвора нараства и ако тя продължи, едно от всеки три афроамерикански момчета, раждащи се в момента в САЩ, ще прекара своя живот зад решетките.   Всички тези разделения и негативни тенденции нарастват и ще растат тепърва като се има предвид, че в резултат от данъчната реформа на Тръмп допълнителни трилиони долари ще отидат в ръцете на най-богатите, а средствата за социални нужди ще намаляват. Прогнозите сочат, че както в резултат на данъчната реформа, така и на глобалната търговска война, започната от Тръмп неолибералният капитализъм тепърва ще тресе Америка с растящи противоречия и негативни тенденции.   В началото на прехода към капитализъм Тодор Колев ентусиазирано пееше „Как ще ги стигнем американците“. Като ги стигнем „преходът“ щеше да е свършил. Е, стигнахме ги и ги надминахме. Когато той пееше, първите бездомници и клошари у нас току що се бяха появили и тяхното увеличаване беше един от индикаторите на прехода към неолиберален капитализъм, маскиран като „преход към демокрация“. Сега сигурно са на човек от населението, колкото в Америка. А може и повече, защото никой у нас не може точно да да каже колко са. НПО-тата вземат европейски пари да броят комарите по Дунава, телевизиите направиха драматична сага за кравата Пенка, но клошарите и бездомниците никой не се заема да преброи с достатъчна достоверност. За НПО-тата комарите са по-важни, а за водещите телевизии Пенка е по-драматичен персонаж. Погледнах в Гугъл колко пъти се повтаря фразата „кравата Пенка“ – общо 447 000 пъти, докато „бездомник“ – само 336 000. А нали увеличаването на бездомниците бележеше всяка поредна стъпка по посока на това, което се наричаше „преход към демокрация“?   Надминахме американците обаче по равнище на бедност – бедните у нас са процентно два пъти повече. Още има да ги гоним по брой на затворници на човек от населението – при тях са 605 човека на 100 000 души, а у нас едва 125. Малко трудно ще ги стигнем, защото и тези, които ги имаме непрекъснато бягат. И по някои други показатели имаме да ги гоним, но скоро можем да ги настигнем и изпреварим. Нали прегърнахме ентусиазирано техния неолиберален капитализъм и ревяхме от радост „демокрация“ и „Времето е наше“?                    ", "date": "2018.06.26", "title": "Докъде стигнаха САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383385-%D1%80%D1%83%D1%81%D0%BA%D0%B0-%D0%BF%D0%B5%D0%B2%D0%B8%D1%86%D0%B0%D1%81%D0%B5-%D1%80%D0%B0%D0%B7%D1%85%D0%BE%D0%B4%D0%B8", "text": "Милионите последователи на руската певица и телевизионна водеща Олга Бузова бяха изненадани приятно от кратко видео, което красавицата публикува на страницата си в \"Инстаграм\". Звездата на руската естрада демонстрира походка в полупрозрачно боди, с което привлече вниманието на феновете си.      Повечето коментиращи в Инстаграм харесаха видяното, но имаше и една част, която отправи критика към фигурата на певицата.      \"Къде раздават тези криви крака?\" - Попита един от посетителите на страницата на Бузова.      Други пък не харесаха гърдите на певицата. Обаче, повечето са съгласни, че тя трябва да повтори напълно гола тази разходка.              ", "date": "2018.06.26", "title": "Руска певицасе разходи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383386-%D0%B7%D0%BE%D1%83%D0%B8-%D0%B4%D0%BE%D0%B9%D1%87-%D0%BE%D1%82%D0%B2%D1%80%D0%B0%D1%82%D0%B5%D0%BD%D0%B0-%D0%BE%D1%82,,,", "text": "Зоуи Дойч сподели неприятен момент със своя екранен партньор от 2016 година по време на участи в предаването Watch What Happens Live с Анди Коен. Според актрисата, целувка между двамата на снимачната площадка е по-скоро неприятен момент, отколкото страхотно изживяване.      Самата тя определи интимният момент като „не особено запомнящ се\", а на въпрос на Анди Коен за дъха на Джеймс Франко, Зоуи отговори: „Всъщност не беше особено добър\". За щастие на Зоуи, не всичките интимни моменти пред камера са били с неприятен спомен, както с Джеймс.      В същото интервю тя коментира новия си филм и не спря да споделя комплименти за своя екранен партньор – Глен Пауъл. Макар преживяването на Зоуи Дойч да е било изцяло професионално, това далеч не е най-лошата история за контакт с Джеймс Франко.      През 2017 година актьорът бе обвинен в сексуално нарушение и така стана един от многото известни мъже, дали старт на движението #MeToo.", "date": "2018.06.26", "title": "Зоуи Дойч отвратена от,,,"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383387-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8%D1%8F-%D0%B5%D1%82%D0%B0%D0%B6", "text": "Мнозина са на мнение, че именно посещение до скрития пети етаж на хотел \"Янггакдо\" в Пхенян е причината за задържането и последвалата смърт на американския студент Ото Вармбиер. Американецът Калвин Сън също е бил там и съветва всички останали да стоят далеч от там. Сън е роден и израснал в Ню Йорк в семейство на китайски емигранти. Преди да отпразнува 20-тата си годишнина, той няма навика да пътува много и почти не е напускал щата. Предпочита да стои в зоната си на комфорт. Спонтанно пътуване до Египет променя нещата и така започва страстта му към пътешествията.    Калвин започва свой блог за пътувания и бързо си печели фенове. Използва всяка ваканция и всеки уикенд, за да посещава нови и нови места, а условието е само едно - никога да не бъде на едно и също място два пъти. Преди да започне втората си година в университета, Сън решава да използва лятната си ваканция, за да обиколи Близкия Изток и Азия, пише \"Би Би Си\". Той няма навика да има предварително начертан маршрут и винаги оставя част от изживяванията си на случайността. Северна Корея също не е част от плана. Нито секретният пети етаж на \"Янггакдо\". През 2011-а западните туристи, които искат да посетят КНДР, трябва задължително да използват услугите на туроператори.    Половин дузина агенции предлагат организирани екскурзии до Северна Корея през Китай. Правилата за тези визити стават далеч по-стриктни през 2017-а, според мнозина - заради посещение на забранения пети етаж на въпросния хотел. Докато е в Пекин, Калвин се отбива от любопитство при един туроператор и офертата да отскочи до мистериозната Северна Корея е твърде примамлива, за да я пропусне. Сън е в група заедно с 20 американци, европейци и китайци, повечето на възраст между 20 и 30 години. По време на инструктажа им в Пекин им е обяснено да слушат и изпълняват всичко, което гидовете им кажат и винаги да показват уважение към севернокорейската култура.    При кацането си в Пекин Калвин първо е поразен от контраста с Китай. Всичко му изглежда черно-бяло на фона на пъстрата китайска столица. Сградите, билбордовете и дори дрехите - всичко е в бяло, черно и малко червено. Групата има трима гидове на възраст около 40 години. И тримата казват, че са бивши военнослужещи от народната армия на КНДР. Отначало са стриктни с групата - на никого не е позволено да пресича без придружител или да снима без предупреждение.      Въпреки това гидовете са общителни и непрекъснато разговарят с туристите. Калвин стреля за първи път с огнестрелно оръжие по време на престоя си в Пхенян, а на стрелбището американците отнасят много шеги колко лоши стрелци са, при положение, че идват от страна, в която почти всеки носи пистолет. С напредване на времето гидовете стават все по-небрежни към правилата, а Сън си е спечелил доста нови приятели.    В края на престоя екскурзоводите оставят туристическата група без надзор в хотела. Те са уморени и се оттеглят да си починат от дългата седмица. Тогава някой от туристите предлага да разучат хотела. Със своите 47 етажа \"Янггакдо\" е една от най-високите сгради в Пхенян.      Има четири ресторанта, салони, СПА. Телевизорите в стаите дори предават и чуждестранни канали. Това е и най-популярното място за отсядане в страната. Според севернокорейските стандарти хотелът е петзвезден, въпреки че според туристите е по-близо до тризвезден. Групата първо посещава панорамния ресторант на покрива на хотела.    В асансьора обратно към вътрешността на \"Янггакдо\" някой забелязва, че няма бутон за петия етаж. Цифрите на панела са 4 и след нея - директно 6. Затова посетителите решават да проверят дали етажът наистина съществува и дали го няма от суеверие.      Мистерията на петия етаж не е нещо ново - тя се споменава в редица блогове за пътувания. Някои от групата на Сън също са чували за това, но самият той не е. Дотогава туристи не са били задържани в КНДР и групата не осъзнава сериозността на положението.   В момента в сайта на туроператора, който Сън е ползвал, е изрично посочено, че етажът е строго забранен за посетители. Но Калвин и приятелите му не са били предупредени за каквото и да било. Групата слиза на четвъртия етаж и се изкачва по стълбите етаж нагоре. Настроението привидно е весело, но повечето туристи всъщност са напрегнати и нервни. Един от тях твърди, че отнякъде се чуват викове - нещо, което Сън не потвърждава. Изненадващо, вратата към петия етаж няма никакви надписи и табели.    Освен това не е заключена. Всички вадят фотоапартите и пристъпват напред. Първото, което прави впечатление, е, че таванът е значително по-нисък от този на останалите етажи. Решени да изследват мястото, туристите се разделят на по-малки групи. Етажът е слабо осветен и напомня повече на бункер, отколкото на хотелски коридор. Повечето стаи са заключени, но една е с открехната врата. Вън до отворената врата има чифт обувки.    Вътре обаче няма никого, но има множество екрани, които изглежда показват хотелските спални. Затова Калвин решава, че това са помещенията за охраната на хотела, в които те следят посетителите. Стените са покрити с ярки плакати с анти-американска и анти-японска пропаганда.      След няколко минути отнякъде идва непознат мъж и на ясен английски пита групата дали не се е загубила. Някой отговаря \"Да\". Въпреки че не изглежда ядосан или раздразнен, мъжът веднага ги ескортира до най-близкия асансьор. Но част от групата решава да се върне отново и да проучи още от етажа. Оказва се, че зад някои врати има само тухлени стени, само че една от тях води към стълби към друг етаж.    Там има още повече пропаганда и още повече заключени врати. И още веднъж мъж, който изглежда да е от персонала на хотела, ги моли учтиво да се отправят към най-близкия асансьор. Най-смелите от туристическата група се връщат за трети път.    В крайна сметка те са само на по 20-и-няколко - млади, смели и до огромна степен безразсъдни. А тайните им обиколки из петия етаж на \"Янггакдо\" им изглеждат напълно безобидни. Всичко, което се случва оттам нататък, показва точно обратното.      В 5:00 сутринта Сън и приятелите му се прибират по стаите си и започват да приготвят багажа си. Микробусът, който ще ги откара до летището на Пхенян, трябва да пристигне след по-малко от два часа. В 7:00 сутринта групата е в микробуса и все още е в много добро настроение, докато не се качва служител на хотела и не ги моли да слязат. Гидовете казват, че знаят какво е направил един от туристите и ще е по-добре да си признае сега. Никой не проговаря.    Според служителя някой е взел без разрешение бродираните кърпи на \"Янггакдо\" и ако чужденците искат да се приберат по домовете си - откраднатото трябва да бъде върнато. Никой не признава да е виновен. Тогава гидовете сключват своеобразна сделка със служителите на хотела. Всички ще се обърнат с гръб, а крадецът ще остави кърпите на земята. Така неговата анонимност ще бъде запазена. В крайна сметка всички се прибират по домовете си.    Сън започва втората си година като студент по медицина и рядко се сеща за преживяното в Северна Корея. Четири години по-късно това се променя. През 2015-а американецът Ото Вармбиер попада в КНДР по почти същия начин, по който и Калвин и то със същия туроператор. Вармбиер също е в \"Янггакдо\".    Той обаче е обвинен от севернокорейските власти, че се е опитал да открадне пропаганден постер. Минава през скалъпено съдебно дело и е принуден със сила да направи самопризнания по телевизията. Осъден е на 15 години тежък труд. Заради насилието в ареста изпада в кома, а смъртта му през 2017-а е новина номер едно във всички западни медии.    Камерите за наблюдение показват, че той е бил в част на хотела, която не е публично достъпна. Според тези, които са отсядали в този хотел, Вармбиер е бил именно на петия етаж, където се е опитал да свали пропаганден плакат - нещо, което нито севернокорейските власти, нито персоналът на хотела потвърждава. Те също така отказват да кажат дали петият етаж въобще съществува.      Според Сън обаче плакатите там не могат да бъдат свалени - те са заковани здраво за стените, и всъщност нищо от етажа не може да бъде откраднато. Смъртта на Вармбиер промени туризма на Северна Корея. Редица туроператорски фирми вече отказват да предлагат пътувания до там. А Сън осъзнава какви сериозни последици са можели да имат малките им среднощни пътешествия из дебрите на \"Янггакдо\"...", "date": "2018.06.26", "title": "Мистерията на \"Забранения етаж\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383388-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8E%D0%BD%D0%B8", "text": "ОВЕН ( 21 март - 20 април ) Дръжте твърдо на финансовите си позиции. Именно тези интереси трябва да ви бъдат приоритет, за да не попаднете в лапите на кризата. Един добър ден за получаване на нови знания, работа с документи и бизнес срещи. Трябва твърдо да защитавате своите професионални принципи, дори ако конкуренцията е жестока. ТЕЛЕЦ ( 21 април - 21 май )  В работата ви, всичко ще върви равномерно, освен ако сами не се отклоните от пътя. Необходимо е да бъдете изключително предпазливи и систематични, за да изпълните всичките си планове. Възможна е изгодна сделка и подписване на дългосрочен договор. От командировка в чужбина, няма смисъл да се отказвате. Бъдете спокойни, семейството ще ви разбере. БЛИЗНАЦИ ( 22 май - 21 Юни ) Препоръчително е, да преминете от думи към действия, за да реализирате, замисленото в срок. Ако в личния си живот се държите твърде самоуверено, ще получите отпор от избраника си. Желателно е също, да не показвате своята амбициозност и самонадеяност. Вечерта може да получите, изгодно бизнес предложение.   РАК ( 22 юни - 23 юли ) Всичките ви очаквания, ще се изпълнят. Най-накрая, ще може да се успокоите и планирате следващите дела, без излишен шум. Късмет в любовта очаква тези, който отдавна мечтаят да срещнат, искрена обич. Вашите надежди и мечти, ще се реализират, което ще доведе до немислимо щастие и вдъхновение. Вечерната разходка, ще бъде многообещаваща. ЛЪВ ( 24 юли - 23 август ) Избягвайте рискови действия, в противен случай може да загубите много. Ако работите, правете го умерено и без иновации. Възможно е, несъгласие с колегите, особено ако заемате лидерска позиция. За да подобри финансовото положение, трябва спешно да потърсите допълнителен източник на доходи. ДЕВА ( 24-ти август - 23 септември ) Може неочаквано да срещнете, съпротива от околните. Затова, трябва да се държате сдържано, без агресия и претенции. Благоприятно ще бъде пътуването по лични въпроси, разходка сред природата и посещение на културни събития. Вечерта, творчески настроените от вас, може да демонстрират произведенията си. ВЕЗНИ( 24 септември - 23 октомври) Препоръчва се, да инвестирате енергията си в умствена работа, която до края на лятото ще донесе добри плодове. Не се притеснявайте, че на някой може да изглеждате натрапчиви, все пак, вие искате да вземете своето, а не чуждото. В любовта, също е добре да действате за собствените си интереси. Не се противопоставяйте на чувствата, в противен случай ще направите много грешки. А също, ще се сблъскате с болезнени разочарования.   СКОРПИОН ( 24 октомври - 22 Ноември ) Днес личният ви живот, ще се насочи в правилната посока, но във финансовия се очаква рязък спад. Бъдете изключително внимателни, за да не се окажете на ръба на кризата. За да избегнете горчивите разочарования в любовта, не преследвайте идеали. Просто трябва да се радвате на малките неща, които съдбата ви дава.   СТРЕЛЕЦ ( 23 Ноември - 21 Декември ) Днес не стройте никакви сърдечни планове. Ще е добре временно, да се превърнете в робот, нищо да не чувствате и за нищо да не се притеснявате. В бизнеса, са възможни сериозни конкуренти, така че не разказвайте на никого за вашите планове. Вечерта, ще трябва да решавате проблемите на своите възрастни роднини. КОЗИРОГ (22 Декември - 20 януари ) Ще ви осени толкова блестяща идея, че сериозно ще се замислите за започване на бизнес. Е, ако плана ви е печеливш, не трябва да се отказвате. Що се отнася до здравето, днес ще сте в отлична физическа форма. Но от активен спорт и отдих в екстремни условия е по-добре да се откажете.  ВОДОЛЕЙ ( 21 януари -  19  февруари ) Днес трябва да следвате вашите принципи, дори ако разговорът с шефа е твърде сериозен. Възможно е, да ви тестват за сила, а не за друго. По-малко се безпокойте за факта, че новият ви избраник, не се интересува много от вашия бизнес живот. Ако успеете да го настроите на откровеност, тогава връзката ви ще се укрепи значително.   РИБИ ( 20 февруари - 20 март ) Днес, ще се чувствате прекрасно, което ще ви позволи да започнете нещо интересно и да подобрите отношенията си с другите. Не бъдете твърде студени и сдържани в любовта. Дори ако вашият роман, е все още в самото начало, в стадии на проверка. Трябва да се въздържате от радикални промени, в имиджа си.", "date": "2018.06.26", "title": "Дневен хороскоп 26 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383384-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0", "text": "Бившата руска балерина Анастасия Волочкова продължава да намеква на абонатите си за своята нова връзка, чрез която \"светът наоколо сияе в най-ярките цветове.\" 42-годишната актриса качи откровена снимка, на която е само по дантелени бикини, и внимателно покри бюста си с букет цветя.      Но този път Волочкова реши да се отърве от мнението на абонатите й, които обичат да я критикуват, и затвори коментарите. Също така актрисата не разкри самоличността на новия си любовник, но по всякакъв начин намеква за него в подписите на снимките с нови букети и романтични слова.     Фото © Instagram/volochkova_art    По догадкам подписчиков, новым мужчиной Волочковой стал преподаватель по вокалу её дочери Юрий Гончар. Он всё чаще появляется на фотографиях артистки и даже был вместе с ней на отдыхе на Кипре.      Фото © Instagram/volochkova_art   \"Новите чувства диктуват нова радост, а без романтика животът е скучен. И когато сърцето е светло и душата е изпълнена с емоции, светът наоколо грее в най-ярките цветове\", написа тя. Според предположенията на абонатите, новият на Волочкова е вокалният учител на дъщеря й Юрий Гончар. Той все повече се появява в снимките на артистката и дори е бил с нея на почивка в Кипър.", "date": "2018.06.26", "title": "Волочкова се пусна гола"}
