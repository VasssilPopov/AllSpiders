{"url": "http://www.classa.bg/%D1%82%D0%B5%D1%85%D0%BD%D0%BE/item/374198-%D1%82%D0%B0%D0%B9%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%BD%D0%B0-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%BE%D1%82-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D0%BD%D0%B8%D0%BC%D0%BA%D0%B8", "text": "Той чака жертвата си напразно цели три дни. Едва около 10 ч. сутринта на 12 октомври 1957 г. висок гологлав мъж слиза от трамвая. Убиецът сваля предпазителя от оръжето си, скрито в сгънат вестник. След това се промъква в сградата на Карлплац в Мюнхен, в която работи и Лев Ребет - ръководителят на украинското национално движение и главен редактор на анти-съветски вестник.   Качва се по стълбищата, като изпреварва с бърз ход Ребет. Когато се озовава на втория етаж, се обръща наобратно и тръгва надолу, като се изправя лице в лице с украинеца. Точно преди да се разминат, убиецът натиска спусък. С тих, мигновен звук от скритото му оръжие се изстрелва тънка струя с течност, която пръска в лицето жертвата на покушението. Във вестника е скрита тристепенна конструкция от метални тръби, изработени от лека метална сплав, които могат да изстрелват цианид. Нападателят поема дъх за секунди, чупи ампула с противоотрова, изсипва я върху носната си кърпа и вдишва бързо изпаренията.   Лев Ребет умира на място, още на стълбищата. Когато го откриват, всичко изглежда така, сякаш е починал от сърдечен удар. С перфектното убийство Москва се отървава от поредния си противник.     Обясненията му са толкова фантастични, че приличат по-скоро на филмов сценарий. Убиецът се принуждава да докаже собствената си вина в детайли. При това - да убеди германците, че две години след ликвидирането на Лев Ребет е убил още един украински имигрант със специалния си пистолет, зареден с отрова.   Впечатляващите самопризнания на Сташински за пръв път хвърлят светлина върху практиките, които тайните служби използват. В пика на Студената война техническите екипи на КГБ и ЦРУ разработват най-разнообразни инструменти в помощ на агентите под прикрите.   Сред тях е и т.нар. български чадър - оръжието, с което се предполага, че е убит дисидентът Георги Марков в Лондон през септември 1978 г., скрит пневматичен механизъм, през който се изстрелват малки топчета с рицин.   Въображението на изобретателите-шпиони надминава далеч отвъд създаването на тайници в двойни подметки на обувките.   независимо, че изглеждат като реквизит от снимачната площадка на шпионски филм.   Сред тях има дори червило за устни, от което може да се изстреля сачма с диаметър 4.5 милиметра, предавател, маскиран като засъхнала тор, копчета за ръкавели с вграден компас. Привидно безобидна пътна чанта крие в дръжката си спусъка на скрит автомат. Помислено е дори за случаите, в които тайната мисия претърпи провал - съществуват рамки за очила, в чиито краища са скрити смъртоносни сачми с цианид, с които агентът да се самоубие, преди да го заловят.   Нерядко изобретателите и специалистите се оказват толкова въодушевени от собствените си творения, че ги превръщат в нещо като клоунада. С цялата си сериозност, ръководството на ЦРУ е планирало атентат срещу запаления гмуркач Фидел Кастро с помощта на огромен рапан, натъпкан с експлозиви.   За целта е трябвало миниподводница да закара рапана до Куба и да го постави в едно от местата, в които Кастро се гмурка. За да е сигурно, че лидерът на Революцията ще се доближи до точния рапан, е трябвало да го оцветят в необичайно ярки цветове. На фона на този \"коварен план\", опитите за взривяване на Кастро с пура-динамит или за ликвидирането му чрез неопрен, пропит с отрова от мухоморки, звучат почти реалистично.   Днес много от най-впечатляващите произведения на шпионското изкуство са изложени в специален музей във Вашингтон.                     .                              ", "date": "2017.10.22", "title": "Тайните оръжия на шпионите от Студената война (Снимки)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374194-%D1%88%D0%B5%D1%81%D1%82%D0%B0-%D0%BD%D0%B5%D0%B4%D0%B5%D0%BB%D1%8F-%D1%81%D0%BB%D0%B5%D0%B4-%D0%BD%D0%B5%D0%B4%D0%B5%D0%BB%D1%8F-%D0%BF%D0%BE%D0%B4%D0%B8%D1%80-%D0%B2%D1%8A%D0%B7%D0%B4%D0%B2%D0%B8%D0%B6%D0%B5%D0%BD%D0%B8%D0%B5", "text": "Новозаветният текст, който се чете във всички православни църкви по света на днешната неделна литургия, е взет от Евангелието на Лука, 8 глава. След като изрича притчата за сеяча, Иисус Христос се качва в ладията на Своите ученици и заспива. Избухва буря и апостолите отчаяно будят Спасителя, Който с една дума укротява вълнението на стихиите. Още съвсем неукрепнали във вярата, те се споглеждат и питат: „Кой ли е Тоя, че и на ветровете и на водата заповядва, и Му се покоряват?\" (Лук. 8:25).   Групата преплува Генисаретското езеро и стига до Гадаринската страна, която се намира срещу Галилея. От текста може да се получи впечатлението, че едва ли не Христос слиза в самия град. Всъщност Гадара (днес развалини до Ум Каис в Йордания) отстои на 10 км от брега на езерото, от което го отделя буйната река Ярмук. Той е полуавтономен виден град на Декаполис (Десетоградието), дал на елинистичния свят редица видни философи и писатели. По времето на Христос е владян от Ирод. Населението е предимно гръцко и езическо, което обяснява присъствието до езерото на стада свине - животни, смятани за „нечисти\" от юдеите.   На брега Богочовекът не е посрещнат от обичайните тълпи, а от един бесноват човек. Той „не обличаше дреха\" (ст. 27). Докато Адам е гол, но безгрешен, бесноватият е гол, но грешен. Той няма добродетели, липсва му одеждата на поканените на божествения пир. Този рошав, мръсен, покрит със запечена кръв и струпеи човек, който крещи и вие като звяр из пущинаците, е обладан от много бесове. На въпроса на Спасителя как се казва той отвръща, че името му е легион, защото е обладан от безброй тъмни духове.      Легион е името на най-голямата част в римската армия, която възлиза на между 4 000 и 6 000 души. Всъщност не говори самият човек, а демоните, които са го обладали. Той не живее в къща като нормалните хора, а в скални гробници - място на смърт и тление, което е синоним на царството на сатаната. Самите хора се гнусят и страхуват от него. Те се опитват да го укротят и ограничат, като го връзват във вериги, но бесноватият, получил дяволска сила, разкъсва железата като паяжина. Каква е причината за трагедията му не е известно, но самото присъствие на свинете говори за отпадане от Божия Закон. Друга известна личност от Евангелието - Мария Магдалина, е обладана от седем бяса (Марк. 16:9). Спасителят не само ги изгонва, но и я удостоява с великата чест да Го види първа след Възкресението.   Демоните молят Иисус да не ги мъчи и да изпраща в адската бездна преди време. Това не е страхът Божи, който е начало на премъдростта (Пс. 110:10), а страхът на онзи, който върши зло и се страхува от наказание. Бесовете имат известно, но непълно знание за Божия промисъл и съзнават, че Страшният съд ще означава тяхната окончателна гибел. Те молят Христос да им разреши да влязат в близкото стадо свине. Той им разрешава. Внезапно стадото пощръклява, втурва се по стръмнината и се издавя в езерото. От една страна Господ допуска това да стане, за да покаже, че бесовете не могат да владеят дори прасетата. Злите духове до такава степен озверяват и уплашват свинете, че те се хвърлят в бездната, от която именно бесовете се опасяват. Освен това, Христос отнема на гадаринците възможността да грешат, като отглеждат нечистите свине.   Пазачите бягат в града и разказват за станалото така, както самарянката прави след разговора с Иисус (Йоан 4:29). Но докато жителите на Сихем канят Спасителя и повярват след проповедта Му, жителите на Гадара молят Христос да спре със Своите чудеса и да се махне оттам. „Нормалните\" действат ненормално, а „ненормалният\" бивш бесноват постъпва нормално. Той покрива голотата си с дреха и моли Иисус да му разреши да стане Негов последовател. Но Христос му нарежда да проповядва, като се върне в града и да разкаже на всички за чудото, което Бог извършва с него. Така лудият става един от първите мисионери на християнството.   В този динамичен и пълен с напрежение разказ се сблъскват всемогъществото на Бога и безсилието на дявола, алчността на хората и идеализма на бившия пленник на легиона демони. Колцина от нас осъзнават и се борят срещу демоничните си страсти, злите си пороци, лошите си навици - срещу оня „легион\", който отнема свободата ни и ни прави слуги на греха? Православната църква ни предлага доказани и безплатни оръжия за провеждане на тази борба - причастието с Тялото и Кръвта на Спасителя, св. Евхаристия, другите шест тайнства и молитвата.", "date": "2017.10.22", "title": "Шеста неделя след Неделя подир Въздвижение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374196-10-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%BE-%D1%81%D0%B0-%D0%BD%D1%83%D0%B6%D0%BD%D0%B8-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%B8%D1%81%D0%BB%D1%8F%D0%BC%D0%B0-%D1%83-%D0%BD%D0%B0%D1%81-%D0%BA%D0%BE%D0%B9-%D0%B3%D0%B8-%D0%B4%D0%B0%D0%B2%D0%B0", "text": "„За цялостната поддръжка на ислямското вероизповедание у нас са необходими 10 милиона лева годишно\". Това заяви в интервю за предаването „Събуди се\" по Нова телевизия главният секретар на Главното мюфтийство Джелал Фаик.   Изказването му е по повод намерението на държавата да промени финансирането на вероизповеданията у нас и да сложи край на чуждестранните парични потоци в духовните ни училища. Според Патриотите, финансирането от чужди държави е начин да се внедри и радикален ислям в България.   „Не сме позволили да се прокара радикален ислям и Главното мюфтийство е една превенция за това\", увери Фаик.   Според него, изказванията на Патриотите „сеят раздор и омраза в обществото\". На въпрос, колко чужди имами е назначило Главното мюфтийство у нас, той отговори: „Съгласно договора от 1998-а между турския Дианет и мюсюлманското изповедание у нас, ние имаме периодично имами, които идват от Турция.   Те не надвишават в момента 10, на фона на 400 чужди проповедници в България. Те проповядват традиционния и познат ислям\". Фаик обаче не можа да представи статистика колко от българските имами са завършили в чужбина.", "date": "2017.10.22", "title": "10 милиона годишно са нужни за поддръжка на исляма у нас. Кой ги дава?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374197-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%BF%D0%BE%D1%81%D0%BA%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D0%B1%D1%80%D0%B0%D0%BD%D1%81%D1%8A%D0%BD", "text": "Милиардерът Ричард Брансън разкри, че измамник, представил се за британския министър на отбраната Майкъл Фалън, се опитал да го убеди да даде 5 милиона долара за предполагаемо тайно плащане на откуп, предаде Ройтерс. Брансън призова за информация, която да помогне за откриване на мошеника, и каза, че подозира, че същият човек по-късно се е представил за самия него, за да открадне 2 милиона долара от негов приятел, преструвайки се, че набира средства за хора, пострадали от урагана „Ирма\". \"Тази история звучи като излязла направо от книга на Джон льо Каре или филм за Джеймс Бонд, но за жалост е напълно вярна\", написа в своя блог Брансън, който е един от най-известните британски бизнесмени. Той заяви, че преди шест месеца разговарял по телефона с човек, представил се за Фалън. Мъжът му казал, че британски дипломат е отвлечен от терористи и държан с цел откуп. Измамникът казал, че правителството не плаща откупи, но има особено деликатна причина, поради която дипломатът трябва да бъде спасен, затова правителството тайно моли британски бизнесмени да се намесят. \"Бях помолен да допринеса с 5 милиона долара за плащане на откупа и той ме увери, че британското правителство ще намери начин да ми ги върне\", заяви Брансън. Милиардерът се усъмнил и направил проверка в правителството, при която му казали, че Фалън не е разговарял с него. Случаят бил съобщен на полицията. Шест месеца по-късно Брансън научил, че мошеник, представил се за него, се обадил на негов приятел, когото милиардерът описа като много успешен бизнесмен в САЩ. Измамникът, който по думите на милиардера много успешно се представил за него, излъгал, че се нуждае от заем в момент, когато Брансън се опитвал да събере помощ за Британските Вирджински острови. Милиардерът притежава малък остров в архипелага, който беше опустошен от урагана „Ирма\". Мошеникът се е възползвал от този контекст. Те твърдели, че не съм могъл да се добера до банката си във Великобритания, защото не съм имал никакви съобщителни връзки с Европа и едва съм успял да се обадя по сателитен телефон само на бизнесмена в Америка\", заяви Брансън. \"Бизнесменът бил невероятно благосклонен и дал 2 милиона долара, които бързо изчезнали\", написа милиардерът.", "date": "2017.10.22", "title": "Измамник поска милиони от Брансън"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374189-%D0%B7%D0%B0-%D0%BF%D1%80%D0%B5%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B0%D0%B2%D1%82%D0%BE%D1%80%D0%B8-%D0%B8-%D0%B7%D0%B0-%D0%BE%D1%89%D0%B5-%D0%BD%D0%B5%D1%89%D0%BE", "text": "От известно време започнаха да се преоткриват наши забравени писатели.  Няма лошо, напротив.   Но защо ли започва да ми се струва избирателно това преоткриване? И то преди всичко по отношение на преоткривателите…   Ето, сега започва да се шуми около преоткриването на Иван Хаджийски. Добре.  Но трябва ли да се забравя, че големият ценител, откривател и популяризатор на творчеството на Иван Хаджийски е академик Ефрем Каранфилов! Той обожаваше Хаджийски!   Ние с академика много години, още след 1983 година, когато излезе моята първа книга “Стълба от камък”, за която Ефрем Каранфилов написа рецензия в “Литературен фронт”, станахме много близки и той всеки ден почти ми говореше за Хаджийски. И навсякъде говореше за Хаджийски, с когото заедно са публикували във “Философски преглед”. Почти всеки ден той се чуваше с Маша Хаджийска, помагаше й…   Няма лошо и днес да се пише за Хаджийски, този голям писател,задължително е, аз сам непрекъснато правя това, но не трябва да се забравя и истината, нали? Защото не беше хич лесно в ония времена да се говори и пише за критични автори като Хаджийски.Какви неща ми е разказвал за Хаджийски академикът…   В началото на демокрацията, като възстановител и главен редактор на в.”Тракия”, на когото едно време е бил главен редактор и Петканов, аз бях близък с дъщерите му, помагах им в тези толкова трудни години. А и ги гонеха от къщата, в която живееха… И в знак на благодарност и приятелство те толкова неща ми разказаха за своя баща..Част от разказаното публикувах в доста броеве на”Тракия”. Голям писател!   Ами същото е и с Димитър Ангелов, аз пуснах в списание “Струма” част от последния му и недовършен роман… Взех го след дълго търсене от съпругата му.Към нея ме насочи Йордан Василев… Да, и ние, и то в онова време, сме правели нещо. Но никой дума не обелва, дори и хора, с които съм работил на едно бюро… И на никого не му пука!   Между другото, аз съм пускал, и то през онова време, в същото списание и част от нещата на Георги Божинов. Значи много години, около трийсетина, преди Енев да го “открие”… И колко още неща и автори… Но за стореното от хора като мен се мълчи… Всъщност аз съм правел това, което и десетки други са правели. Да, паметта трябва да се уважава, да не е избирателна…   Да не говоря за сега, когато в Париж се докосвах, а и докосвам до великите умове на човечеството като Умберто Еко, Стефан Хесел, Пол Остър, Салман Ружди, колко френски писатели и политици, с които имам уникални срещи и записки.  Но в България никой не проявява интерес, у нас трябва “правилните” хора да проявят интерес.   Сигурен съм, че ако един от тези “правилни” пишещи се е докоснал до един от тези световни умове, медиите у нас ще ревнат от възторг.   За сетен път се убеждавам, че някои хора у нас продължават да си играят на “наш” и “ваш”. Щом нещо е сторено от “нашия” човек, следва вой до небесата, венцехвалене… А за другите, които са сторили същото, че и повече, се мълчи… Нашенска работа, нали?   Ето, тези дни у нас се гърми за Шарл Азнавур! А никой знае, че аз още преди 11 г. описах моята среща с него в Париж в “Париж, моят Париж…”   Сега е лесно, но едно време за Димитър Ангелов някои ми викаха - как е възможно да публикуваш фашист… Но не винаги се успяваше. Така например, въпреки усилията ми, не можах да пусна чудесната статия на Петер Юхас за свещените крави в българската литература през онова време.  Да, паметта трябва да бъде безпристрастна…   Защото делото е общо, нали?", "date": "2017.10.22", "title": "За преоткриването на български автори и за още нещо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374190-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-%D1%81%D0%B5-%D1%81%D0%BA%D1%80%D0%B8-%D1%81%D0%BB%D0%B5%D0%B4-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE", "text": "Ани Цолова потъна вдън земя след уволнението си от сутрешния блок на Нова тв “Здравей, България”. Водещата повече от седмица е в неизвестност и не отговаря на телефонните повиквания и съобщенията на колегите си. Фотографите на ПИК и “Ретро” пък установиха, че липсва и в дома си – триетажната къща в баровския квартал “Драгалевци”, за чийто строеж прокуратурата проверява доходите є. Цолова и мъжът є сякаш са напуснали жилището и комшиите им твърдят, че отдавна не са ги мяркали.   “Ретро” разузна, че водещата се е махнала от София малко след падането є от ефир, тъй като изпаднала в жестока депресия. Едва вчера тя се завърна от Плевен след двуседмично отсъствие, водейки със себе си и майка си, която є помага в отглеждането на малкия є син Калоян, видяха фотографите на ПИК и \"Ретро\".   Тя била съсипана не толкова от решението на ръководството, колкото от реакцията на колегите, тъй като никой от тях не я защитил. Най-обидно є било държанието на партньора є Виктор Николаев, с когото вкупом се трансферираха преди две години от Би Ти Ви и когото смята за много близък приятел. Той обаче по никакъв начин не издава, че Ани му липсва, и дори не отрони дума около задкулисието при премахването .   Това била и причината Цолова на свой ред да го зареже и да не отиде да подкрепи своя колега и на импровизирания протест пред Министерския съвет миналата седмица покрай екшъна с Антон Тодоров. Водещата още преди две седмици се изнесла със сина си за родния Плевен, а по-късно към тях се присъединил и мъжът є, който си взел отпуска като оператор в Нова тв.   Цолова избягала и за да не се налага да отговаря на неудобни въпроси на колеги и близки в София, които, както и зрителите, били силно озадачени след уволнението є от сутрешния блок. А въпросите са много. Първият е защо свалиха от екран уж най-рейтинговия си водещ? Дали причината не са подадените сигнали от страна на евродепутата Николай Бареков, след които стана ясно, че Цолова е взимала огромни суми от бонуси, декларирала ли ги е и какъв е произходът на имотите й?   Данъчните започнаха да ровят и за това как една водеща е успяла да си купи къща в “Драгалевци” на стойност 200 хиляди евро, при положение че на хартия заплатата є е нищожна за подобни харчове. Дори нейните колеги, които бяха поставили празен стол на протеста си, очакваха да я видят там рамо до рамо до Виктор Николаев. Но Цолова е предпочела да се скатава в Плевен и да не се появява, докато нещата около нея не отшумят.   Иначе от години не е прекарвала дори уикенд там и предпочитала да ходи на екскурзии и скъпи курорти у нас. В родния є град се коментираше, че именно славата и парите са замаяли главата на бившата водеща. Оказва се обаче, че май именно те са я върнали обратно в Плевен, където Ани се утешава, откакто я свалиха от екран.   Темата за Цолова не се коментирала много в Нова телевизия, тъй като дори колегите є не знаят какво се случва с нея. Тези, които предполагат къде се крие истината, предпочитат да си мълчат, тъй като им е неприятно.   Официално от медията обявиха, че Цолова не напуска телевизията, а ще води лайфстайл предаване. Оказва се обаче, че такова не е планирано в програмата и по него не се работи.   “Ако ще се прави един проект на телевизията, той изисква месеци работа, търсене на екип, студио, концепция и още куп други неща. При нас такова нещо не се прави. Това за ново предаване на Ани е пълна измишльотина, можеха да измислят нещо по-оригинално, за да замажат очите на хората.   Ако не сте забелязали, дори я махнаха от шапките, които така усърдно се направиха за новия сезон, лицето є не присъства никъде, само и само ако може хората да забравят. Такъв позор обаче не се забравя”, споделят колеги.", "date": "2017.10.22", "title": "Ани Цолова се скри след уволнението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374193-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B1%D1%81%D0%BF", "text": "Не мисля, че ЕС ще се разпадне. Защото ЕС и демокрацията не са необратим процес, но ние трябва ежедневно да се борим за тях. Ние забравихме какво беше преди 10 години. Това заяви пред \"Събуди се...\" външният министър Екатерина Захариева.   \"Ние сме в Европа, в ЕС и съвсем не се чувстваме в периферията... В крайна сметка ние имаме доста сериозен напредък за \"Шенген\". Доверието в България се повишава\", посочи още Захариева.     Запитана дали президентът се поддава на влиянието на БСП, тя отговори: \"Фактът е, че само президентът и госпожа Нинова подкрепиха предложенията за становище на Консултативния съвет...    Не знам дали се поддава, но мнението му съвпада. Единствените, които гласуваха и подкрепиха тези точки, бяха само двамата... Не бих казала, че има война между институциите. Аз не се чувствам във война с президентската институция. Но от време на време се усеща някакво напрежение. Но си мисля, че в разговор и диалог нещата могат да се изчистят.    И ние поддържаме диалог, премиерът също с президента. Факт е, че по време на заседанието на Консултативния съвет наистина имаше едно много нормално отношение и много нормален разговор. Повярвайте ми, при предишен президент, когато бях част от администрацията, доста по-невъзпитани и груби реплики съм чувала\", коментира министърът.   Относно коментарите на Елена Йончева, че оградата ни с Турция е разрушена и има опасност от нахлуване на бежанци, тя заяви: \"Факт е, че България се справи най-добре с опазването на външната граница, въпреки че не сме в Шенген. Аз много добре си спомням какво беше 2013-2014 г. какъв беше натискът. Влизаха по няколкостотин души по времето на кабинета \"Орешарски\".", "date": "2017.10.22", "title": "Екатерина Захариева с горещ коментар за топлата връзка Румен Радев - БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374191-%D0%BC%D0%B5%D1%81%D1%82%D0%B0%D0%BD-%D0%B4%D0%BE%D1%81%D1%82-%D0%BD%D0%B5-%D1%81%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0", "text": "Лидерът на партия ДОСТ Лютви Местан отрече партията му да има отношения с Асоциация \"Бату платформ\". В петък главният прокурор Сотир Цацаров поиска от съда в Кърджали организацията да бъде прекратена, тъй като има доказателства, че е получила 100 хил. евро от турска банка, с които са купувани хранителни продукти. Целта била пакетите да се раздават в замяна на гласове за ДОСТ на миналите парламентарни избори. \"Единствените хранителни пакети, които изначално бяха предвидени за подпомагане на социално слаби, бяха закупени със средства на партия ДОСТ, надлежно фактурирани, на стойност около 8 хил. лв. Нямаме никакво отношение към раздадени други хранителни пакети от други субекти било фондации, било нещо друго. Заявявам категорично, че нямаме отношение с тази фондация. Аз за първи път чух за съществуването на подобна фондация от съобщението на прокуратурата\", заяви Местан.", "date": "2017.10.22", "title": "Местан: ДОСТ не се финансира от чужбина"}
{"url": "http://www.classa.bg/%D1%81%D0%B2%D1%8F%D1%82/item/374192-%D1%82%D1%80%D0%B8%D1%82%D0%B5-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%BF%D0%BE%D0%BB%D1%88%D0%B0", "text": "На теория Полша си има и президент, и премиер. На практика има трети център на властта: Ярослав Качински, председателя на управляващата партия „Право и справедливост\", смятан от мнозина за реалния лидер на страната. След като дойде на власт през 2015 г., партията се опита да упражнява по-голям контрол върху съдилищата, обществените електронни медии и държавните предприятия. Европейската комисия я обвинява в подкопаване на правовата държава и заплаши да отнеме на Полша правото на глас. Най-новият проблем на партията със съдебните „реформи\" обаче не идва от представители на ЕС или от опозицията, а от президента Анджей Дуда. През юли след масови протести Дуда неочаквано използва правото си на вето върху два спорни проектозакона в съдебната власт. Миналия месец той представи алтернативни версии за обсъждане от парламента. Те тушират някои от най-проблемните предложения на „Право и справедливост\". Вместо да позволява на правителството да смени всеки съдия от Върховния съд, новият закон определя пенсионна възраст от 65 г. за тях. Това означава, че около 40% от сегашните над 80 съдии ще трябва да се оттеглят до края на годината. (С известно основание правителството казва, че съдебната власт е пълна с хора от комунистическата ера, че е раздута и неефективна.) Самите членове на Националния съдебен съвет, който номинира всички съдии, ще трябва да бъдат одобрени с 3/5 мнозинство от парламента вместо с обикновено мнозинство, каквото бе първоначалното предложение. Това ще затрудни партията, която има минимално мнозинство в Сейма (долната камара), да го напълни с лоялни на нея хора. Качински се опитва да принуди Дуда да отстъпи и отложи гласуването по двата проекта. Ветото е част от колебливия опит на Дуда за автономия. Неизвестният дотогава 43-годишен депутат от Европейския парламент бе избран за президент през 2015 г. като умерен консерватор. Въпреки че официално напусна „Право и справедливост\", поне доскоро ѝ бе лоялен. Това лято обаче той блокира назначението на редица генерали в армията, което бе удар по близкия до Качински военен министър. След налагането на ветото критиките срещу него нараснаха, по-специално от правосъдния министър, който ще загуби от промените. „С нас ли е президентът?\", питаше на неотдавнашна корица пропартийният седмичник „Шечи правди\". В интервю в този брой Качински спомена за „широки разногласия\" с Дуда. По средата на парламентарния мандат партията все още поръчва музиката, подкрепяна заради социалната си политика, включваща нова субсидия за всички деца в семейството след първото, както и заради отказа ѝ да приеме бежанци от Близкия изток като част от схемата на ЕС за пренасочването им. Подкрепата за „Право и справедливост\" е 40% в сравнение с 21% за дясноцентристката Гражданска платформа и 9% за либералната „Новочесна\". Но Дуда е още по-популярен. След наложеното вето одобрението за него скочи на около 2/3 от анкетираните. Сблъсъкът за съдебната власт „е спор за бъдещето на страната\", заяви Дуда пред десния седмичник „До Жечи\". Ако той принуди хардлайнерите да направят компромис, последиците ще се почувстват далеч извън границите на Полша", "date": "2017.10.22", "title": "Трите центъра на властта в Полша"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374195-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D1%80%D0%BE%D0%B1%D0%BE%D1%82%D0%B8", "text": "САЩ победиха Япония в първия сблъсък между гигантски роботи, съобщи PC Mag. Американската компания MegaBots и японския ѝ съперник Suidobashi Heavy Industries изправиха своите машини в пряк двубой, който беше излъчван на живо онлайн във вторник. В случая \"роботи\" звучи малко подвеждащо. Въпреки, че металните чудовища изглеждат сякаш излезли от \"Трансформърс\", те се управляват от хора, които седят вътре в тях. В първия рунд роботът \"Курата\" на Suidobashi's безпроблемно нокаутира по-старата версия на машината на MegaBot. Но при основния двубой новият \"Игъл прайм\" на MegaBots надделя над \"Курата\". Значително по-големият и по-тежък \"Игъл Прайм\" извади от играта \"Курата\" със своя верижен трион, с който успя да \"разчасти\" съперника си. След мача екипът на MegaBots изрази надежда, че някога ще бъде създадена официална лига за състезания между гигантски машини. До срещата между гигантските роботи се стигна след двегодишна подготовка. През 2015 г. MegaBots предизвика Suidobashi Heavy Industries на дуел между техните машини. Японците приеха, но поискаха това да стане с пряк сблъсък. За да подготви своя \"звяр\", MegaBots организира кампания за събиране на средства в Kickstarter за надграждане на своя робот Mk.II, който е създаден специално за пейнтбол битки на далечно разстояние. От около 8000 поддръжници компанията набра $554 600. Машината беше представена през август. Тя тежи 12 тона, висока е 4,5 м и в нея се разполагат двама пиботи. Захранвана е от 8-цилиндров двигател с мощност 430 к.с. и цената за нейното изграждане е $2,5 млн. Съперникът \"Курата\" тежи 6,5 тона и е висок 4 метра. Когато отвърна на предизвикателството на MegaBots преди две години, шефът и създател на Suidobashi Когоро Курата каза, че екипът му няма да позволи да бъде победен, защото гигантските роботи са част от японската култура.", "date": "2017.10.22", "title": "Битката на гигантски роботи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374186-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще решите да направите нещо наистина полезно, което ще ви донесе морално удоволствие. Това може да е хоби, за което отдавна сте мечтали. В любовта, е време за реванш, затова не се противете на съдбата. От пътуване в чужбина, не трябва да се отказвате, но със сключването на договор, по условията на партньорите не бързайте. Пазете работното си място, в противен случай, то ще се обезцени и ще стане ненужно. Разбира се, в колектива ви ценят и уважават, но на шефовете нищо не им пречи, да дадат работа ви на по-активен и обещаващ служител. Съотношението, между приходите и разходите ви, днес ще е еднакво, така че няма за какво да се притеснявате. Днес ще се борите толкова отчаяно за независимостта си, че самите няма да разберете защо се нуждаете от нея. Ако е в любовта, то определено няма смисъл. Вие обичате човека до вас с цялото си сърце, така че смело говорете с него. Също трябва да уредите спорове с роднини. Нервното напрежение към вечерта, ще отшуми, благодарение на релакса. Не се препоръчва да гадаете, дали ще имате пари в бъдеще. За да се появят пари, трябва да работите упорито - не знаете ли тази проста истина. Така че станете от дивана и си потърсете работа на непълно работно време. Вечерта може да се срещнете с човек, с когото ви свързват много неща. Не може да изоставите тези събития, организаторът, на които сте самите вие. Толкова сте се старали, договаряли сте се с хора и дори сте написали сценарий, така че не мислете да се оттегляте. За финансови авантюри, времето не дошло, но с празни ръце няма да останете. Вечерта, ще ви върнат стар дълг. Очаква ви весел ден, когато и в работата, така и в любовта. Най-малкото, ще имате надежда, че всичко ще върви в правилната посока. Е, ако мислите положително, мечтите ви ще се сбъднат. Добре е да се заемете с благотворителност, реклама и дизайн. Ако отдавна планирате ремонт в дома си, тогава времето е дошло. Сами няма да разберете колко бързо и професионално, ще се справите с проблемите. Мощно, ще давате насоки и указания в работата. Въпреки, че би било по-добре да си починете и да съхраните силите си за нови постижения. Особено, ако отдавна мечтаете да усвоите друга специалност.   Прибегнете до компромисно решение, особено ако има спор между роднини. Ако в личния ви живот, не всичко е така, както искате, тогава погледнете настрани. Във финансовата сфера се очаква печалбата да бъде грандиозна. Вечерта ви чакат новини от приятел от училищните ви години.   Днес, ще бъдете весели и щастливи, както никога. Възможно е времето така да ви действа или наближаващата ваканция. Основното нещо е, да запазите това настроение до вечерта, когато трябва сериозно да разговаряте с партньора си в брака. Ако гледате на повечето неща с хумор, ще решавате и по-лесно проблемите. Наблегнете на своите най-добри качества, за да привлечете надеждни хора. През деня, ще трябва многократно да давате пари, но не съжалявайте за нищо. В края на краищата, парите ще отидат за нуждите на семейството, децата и дома. В любовните отношения, за необвързаните ще има интересни промени. Вечерта прекарайте сред природата. Най-накрая, ще осъзнаете, че сте в отпуска. Ако сте планирали пътуване, бързо пригответе багажа. Въпреки че в родния ви град, също може да си прекарате прекрасно. Приходите ви, ще се увеличат, но част от средствата ще отидат за необходими покупки. Вечерта, ще се почувствате много уморени, така че не планирайте нищо мащабно. Заявете за себе си, с пълен глас. Просто избягвайте агресивното поведение, в противен случай онези, които са около вас, определено няма да ви приемат, в техните редици. Преди да давате пари, помислете за това, с какво ще останете? Съществува опасност не само от сериозни загуби, но и от кражби. В любовта, трябва да изключите рисковете и приключенията и да станете по-сериозни.", "date": "2017.10.22", "title": "Дневен хороскоп 22 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374187-%D0%BE%D1%82%D1%88%D0%B5%D0%BB%D0%BD%D0%B8%D0%BA%D1%8A%D1%82-%D0%BE%D1%82-%D1%84%D0%B5%D1%80%D0%BC%D0%B0%D1%82%D0%B0-%E2%80%9E%D0%BE%D1%81%D0%BC%D0%B8%D1%8F%D1%82-%D0%B4%D0%B5%D0%BD%E2%80%9D", "text": "        Ако беше филм, този разказ щеше да е без думи.  А думите едва ли са достатъчни да опишат това, което видях.  Отшелник, отделил се е от хората. Живее сам. И съвсем сам си е направил ферма, която кръстил „Осмият ден”. Обсипана със символи, знаци, табели.  Полумесец, звезда, кръст, камъни. И усещане за нещо космическо. Място като някаква изсъхнала планета, паднала погрешка на Земята. С нейния единствен собственик – Здравчо Георгиев.  „Осмият ден” се намира  високо в планината, досами Белут – бедно, запустяло сръбско село.  Всяка къща е от кирпич и слама. Някак тайнствена и мистична. Здравчо твърди, че едната е строил за библиотека, друга за гостна, трета за аптека… Рогозките са сламени, леглата – дървени.  Видях послания, изписани по стени и табели на български, сръбски, латински, глаголица, дори китайски. А надписите са мъдри мисли и цитати от Библията и други религиозни учения и вярвания.  Например: ” Ако не можеш да кажеш истината, не казвай нищо“ .  Отшелникът събира билки, дава ги на хората да се лекуват с тях, прави ракия и черпи гостите си с нея, понякога дори приютява туристи.  Не взима пари. И не харчи пари.   Тук идват хора от цял свят, но малко проумяват що за чудо е това, което виждат. И Здравчо много-много не обяснява…  Казва, че това е селището на бъдещето, нищо че изглежда като дошло от миналото. Казва, че когато хората се наситят на бързането и когато разберат, че технологиите ни погубват, ще започнат да се стремят към живот, най-близък до това, което е неговата ферма „Осмият ден”.  Каза да не ям месо.  Каза да се отдалеча от компютрите и телефона. Каза да се вгледам в камъните и да ги заобичам – те носят хилядолетната енергия. Каза да търся познание.  В пътеките между схлупени колибки, като от нищото, изникват звънчета, своеобразни паметници от камъни, миниатюри от арматура, които, вместо от бетон, са пораснали от тревата като някакви ръждиви езици… Сякаш от нищото изникват послания със символи от всички религии, издълбал ги е собственоръчно в последните 43 години, откак неуморно строи.   Здравчо не дава интервюта. Усети ли, че го питаш като журналист, обръща гръб и си тръгва. Ако го попиташ като човек обаче, може и да се смили. Както направи с мен и се  поразговори – взе да ме учи как да тълкувам различните знаци, символи, камъни, жици, табели, които виждам наоколо. Впрочем, всичко сам е правил. Води ни по тайни пътеки, да ни покаже къщите. От пясък, слама и  глина. С бащинско внимание се грижи за всеки храст и гъба, за всеки камък и бодил околовръст.   Авторката наднича в една от къщите. Снимки: архив на Мира Добрева Една от много композиции с камъни във фермата. Снимки: архив на Мира Добрева Този знак на върха на покрива е измислен от Здравчо. Той смята ,че обединява всички религии. Снимки: архив на Мира Добрева „Не искат да живеят така, както го е природата дала! Ще страдат…”  Пък гледа да оправдае човеците отшелникът. Според него, много от лошотията иде от политиците.  И както вярва, че музиката може да обединява, така ненавижда разделението, което внасят религиите.  Смята, че човекът на бъдещето ще събере всички религии в едно. Затова строи ден след ден своето мистично селище. Казва, че е Щастлив. Защото е жив. И е убеден, че смърт не съществува.  „Ей, Жената умря, аз въобще не вярвам, че е умряла. Въобще не палям свещи. Минаха се 9 месеца. И тя пак се роди. Знам, че е жива. Сега е маленко бебе. Като  умре човек, енергията отива там, къде некои правят секс. И става зачатието.” Така смята Здравчо.  Неясно е усещането, с което напускам това странно място. И продължавам да питам, а Здравчо ме увещава да не се мъча, защото говоренето хаби енергия. Отговорите сами ще те намерят, казва особнякът.", "date": "2017.10.22", "title": "Отшелникът от фермата „Осмият ден”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374188-%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D1%81%D1%83-%D0%BF%D1%80%D0%BE%D1%84-%D0%B0%D0%BD%D0%B0%D1%81%D1%82%D0%B0%D1%81-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BD%D0%B5%D0%B4%D0%BE%D1%81%D1%82%D0%BE%D0%B9%D0%BD%D0%B0-%D0%BE%D1%87%D0%B5%D1%80%D0%BD%D1%8F%D1%89%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82", "text": "Б.р. - Софийският университет “Св. Климент Охридски” разпространи обръщение на ректора проф. Анастас Герджиков към академичната общност във връзка с критични медийни публикации от последните седмици и исканията за извънредно общо събрание на университета. Поместваме го с малки съкращения.    През последните месеци станахме свидетели на недостойна очерняща кампания срещу Софийския университет и най-вече срещу ректорското ръководство. Тази кампания се водеше ежедневно и с разнообразни средства и се основаваше единствено на грозния принцип, че една лъжа, повторена сто пъти, става истина.  Още през миналата година тя започна с анонимни писма, разпращани до всички членове на академичния състав, в които с клевети и карикатури усилията ни да подобрим нещата се представяха като поредица от несъществуващи реално проблеми. Анонимните писма продължават и до днес.   Следващата стъпка беше блокирането на работата на администрацията. Това стана по два начина. Първият беше използването на правото по Закона за достъп до информация (ЗДОИ), за да бъдат подадени стотици искания за достъп, по всяко от които е необходимо няколко служители да отделят по няколко дни, за да подготвят исканата информация. Само за 2016 г. исканията са над 60 с по няколко точки, така че реално ставаше дума за над 200 искания, които обхващаха всички сфери на дейността на Университета от възнагражденията до пътните листи на служебните автомобили.   Тези 200 искания за достъп до информация не бяха подавани едно по едно, а на групи, например от над 20 искания наведнъж, което още повече затрудняваше изпълнението им в двуседмичния срок, определен от ЗДОИ, особено когато става дума за информация с обем от хиляди страници. Така се стигаше до ситуации, в които Университетът отговаряше навреме на 20 искания и забавяше с 3 дни отговора на едно искане. В тези 3 дни заявителят се обръщаше към съда, медиите и Програма „Достъп до информация“ с жалби и сигнали, че Софийският университет „отново“ не изпълнява ЗДОИ, без да спомене, че е получил отговор в срок по 20 други. Същевременно нападаше ректорското ръководство с писма с обиден език и се държеше агресивно със служителите в администрацията, за което има няколко жалби.   Вторият начин за злепоставяне на Софийския университет и за блокиране на администрацията беше поредицата от сигнали, подадени срещу Университета във всички възможни органи. В резултат през последните месеци започнаха проверки на Прокуратурата, главна дирекция „Национална полиция“, Агенцията за държавна финансова инспекция, Инспектората на МОН, Националната агенция по приходите, Инспекция по труда и др. Досега никоя институция не е потвърдила основателността на нито един сигнал.   Само проверката на Агенцията за държавна финансова инспекция (АДФИ) ежедневно изисква изготвянето на десетки справки и предоставянето на огромна документация. Администрацията е блокирана, а отдел ЛСТО не може да работи, защото не разполага с част от трудовите досиета, които инспекторите от АДФИ са изискали в оригинал.   В очернящата кампания се включи и националното ръководство на синдиката ФУНИС, който повтори обвиненията на медиите в едно писмо до академичната общност. При обсъждането на това писмо в Академичния съвет зададох няколко въпроса на председателя на структурата на ФУНИС в Университета, между които дали, както пише в това писмо, синдикатът наистина е против изплащането на допълнителните възнаграждения, дължими по Кодекса на труда, Наредбата за структурата и организацията на работната заплата и Колективния трудов договор, подписан от самия председател на ФУНИС. Той отговори, че не може да каже, че възразява срещу допълнителните трудови възнаграждения, че е в неудобна позиция и че не само той е готвил писмото (Протокол на АС № 15/27.09.2016 г.).   На всички етапи тази атака беше съпроводена от очерняща кампания в медиите. Същите хора, подали сигналите до органите, не желаеха да изчакат резултатите от проверките, а избързваха да отправят обвиненията си и в медиите. Те не дадоха отговор на журналистите, които попитаха дали авторите на сигналите са поискали обяснение от ректора или администрацията за данните, които са ги усъмнили, преди да се обърнат към органите и медиите.   След този добре организиран хаос, оставящ в обществото и сред колегията убеждението, че при толкова обвинения сигурно има поне нещо нередно, отново анонимно до факултетите беше разпратено искане за подписка за свикване на извънредно общо събрание. Тъй като на 29 ноември ще се проведе редовното годишно събрание, това анонимно предложение е мотивирано с наличието на „криза” в Софийския университет, за чието преодоляване трябва да се вземат мерки.   За разлика от анонимните автори на клевети, за първи път си позволявам да се обърна към цялата академична общност. В това обръщение към вас ще се опитам накратко да отговоря на обвиненията и манипулациите, както и да опиша най-общо състоянието на Университета, за да можете да си съставите преценка дали става дума за криза на Софийския университет, или за война срещу Университета.   В Софийския университет не се изплащат нито „бонуси“, нито награди, нито 13-та заплата.  Съгласно чл. 3 от Наредбата за структурата и организацията на работната заплата (НСОРЗ) брутната работна заплата на всеки работещ в страната се състои от:  1. основна работна заплата;  2. допълнителни трудови възнаграждения, определени в Кодекса на труда, в наредбата, в друг нормативен акт или в колективен трудов договор;  3. други трудови възнаграждения, определени в нормативен акт или в индивидуалния трудов договор.  Това означава, че допълнителните трудови възнаграждения не са бонуси над заплатата, те са част от брутната работна заплата. Затова всеки работещ в страната – от хигиенистката до министър-председателя, получава допълнителни трудови възнаграждения. (…)  Твърденията, че допълнителните трудови възнаграждения в Софийския университет се раздават произволно, не съответстват на истината нито юридически, нито фактически. Те не се „раздават“, а са дължими на посочените нормативни основания.   Определените в КТД и ВПРЗ размери на допълнителни възнаграждения в някои случаи са фиксирани и еднакви за всички – например тези за по-висока професионална квалификация, за изпълнение на ръководни функции, за извънреден и нощен труд и за касов риск; в други случаи зависят от трудовия стаж и длъжността и са различни за работещите – например допълнителното възнаграждение за трудов стаж и професионален опит е 0,6%,1,2% или 1,5% за всяка година трудов стаж, допълнителното възнаграждение за натовареност над норматива зависи от конкретното му изпълнение, това за научно ръководство зависи от длъжността на преподавателя и формата на обучение на докторанта и т. н.   По отношение на образователните и научните проекти ще отбележа, че противно на разпространяваните внушения ректорът не определя нито ръководителите, нито участниците в проекти. От над сто действащи проекта съм посочил само ръководителя на един от докторантските проекти, а именно функционалния ректор с ресор докторантските училища. Това ми се струва естествено. Във всички останали случаи инициаторите на проекти стават техни ръководители и пак те определят участниците в проекта. В случай че някой е на обратното мнение, моля да посочи конкретен пример.   Не съответства на истината и твърдението, че някои заместник-ректори, декани, директори или ръководители на катедри получават по-големи възнаграждения за дейността си от други. Допълнителното трудово възнаграждение за изпълнение на ръководни функции е регламентирано с чл. 33 от КТД и е еднакво за всички, изпълняващи съответната функция.   Съгласно чл. 31, ал. 1 от Закона за висшето образование (ЗВО) преподавателите, които изпълняват и ръководна длъжност като ректор, декан и т. н., са назначени на основна длъжност професор, доцент или асистент и съответно получават трудови възнаграждения за съответната преподавателска длъжност, а за ръководните длъжности, които изпълняват, не получават основна заплата, а допълнително възнаграждение. Няма разлика в основната заплата с останалите професори и доценти и допълнителното възнаграждение за изпълнение на ръководни функции е именно за изпълнението на тези функции.   Конкретният размер на възнагражденията за изпълнението на ръководни функции зависи и от момента на избора или на освобождаване, поради което изпълняващите ръководна функция могат да получат различно възнаграждение според броя на месеците, в които са я изпълнявали. Аналогично при научните степени размерът на допълнителните възнаграждения зависи от момента на придобиване през годината. Съгласно чл. 33 от КТД в случая с ръководителите на катедра размерът на допълнителното трудово възнаграждение зависи и от броя на членовете на катедрата.   Всички допълнителни възнаграждения извън определените за съответната ръководна функция се получават от съответното лице в качеството му на преподавател, а не на зам. ректор, декан и пр., тъй като са за трудов стаж, квалификация (докторска степен), наднормени часове, научно ръководство, участие в проекти и т. н.  По тази причина всички заместник-ректори получават по-високи допълнителни възнаграждения от ректора – защото освен възнаграждението за ръководна функция получават и допълнителни възнаграждения като преподаватели за наднормени часове, ръководство на магистърски програми и на докторанти, участие в проекти и т. н.   За да разсея съмнението, че заместник-ректорите са били включени в проекти и магистърски програми благодарение на ръководната си функция, ще посоча, че наред с тях по-високи допълнителни възнаграждения от ректора получават над 150 преподаватели, между които няколко асистенти от факултети с отрицателен баланс. Допълнителните възнаграждения на 50 от тези преподаватели надхвърлят допълнителните възнаграждения на ректора два, три и дори четири пъти.   Както при преподавателите, нито един служител в администрацията не е получил никакви бонуси. Общо за допълнителни възнаграждения за 2016 г. Софийският университет е изплатил около 19 милиона лева. За допълнителни възнаграждения на преподавателите (около 1800 души) за 2016 г. са изплатени около 13 милиона лева. За допълнителни възнаграждения на непреподавателите (около 1200 души – администрация, лаборанти, портиери и т. н.) за 2016 г. са изплатени 6 милиона лева. От тях за допълнителни възнаграждения на централната администрация (около 150 души) за 2016 г. са изплатени около 1 милион лева. Тази сума е еднаква за последните шест години, твърденията, че е увеличена през 2016 г. почиват на погрешна справка, виновният за тази и други грешки служител е освободен от заеманата длъжност.   В началото на годината заплатите в администрацията бяха увеличени с 50 лв. Насажданото впечатление, че увеличението е по-голямо, почива на реформата, която се опитваме да направим през последната година. Тя има за цел именно прекратяването на досегашната практика длъжностните характеристики на служителите да съдържат описание на конкретни функции, а всички задачи, възложени извън тях, да дават възможност за допълнителни възнаграждения.   Принципът на тази реформа е допълнителните възнаграждения с постоянен характер да се включат в основната заплата, но длъжностната характеристика да стане максимално широка, за да не позволява изплащането на допълнителни възнаграждения за изпълнение на задачи извън нея. За целта бяха изменени длъжностните характеристики на стотици служители във всички звена на Университета.   Въпреки всичко казано Ви моля, в случай че имате данни за допълнителни възнаграждения, получавани в противоречие с нормативната уредба или за несправедливото им разпределение, да се обърнете със сигнал до мен. Досега за две години е имало един такъв сигнал от служители от ФНПП, които смятаха, че са ощетени при разпределението на възнагражденията при изпълнението на един проект. Аз отмених заповедта си и проверих извършената работа човек по човек и час по час, при което установих, че разпределението е напълно справедливо и съответстващо на положения труд. По тази причина новата заповед, която издадох, е идентична с отменената за периода на проверката с изключение на възнаграждението на един заместник-ректор, който се отказа от него въпреки извършената работа. Това не попречи случаят да бъде отразен в медиите и да се разследва от прокуратурата.   Искането за свикване на извънредно общо събрание съдържа проект на дневен ред с първа точка Решаване на въпроси, свързани с кризисното състояние на Софийския университет, предизвикано от:   Ще отговоря накратко по тези четири точки.   От началото на мандата бяха освободени служители, които не се справят с работата, и няколко служители, назначени на роднински принцип в централната администрация, ПСБО и други звена.  Администрацията беше намалена. Не става дума за съкращаване на щатни бройки и длъжности, а за реално намаляване на броя на служителите, на заетите щатни бройки. Например в някои факултети бяха закрити част от длъжностите на инспекторите учебна дейност и студенти с дублиращи се функции. Само в централната администрация заетите щатни бройки са намалели с 15 в сравнение с 2015 година, въпреки че с решения на Академичния съвет бяха разкрити нови щатове за нови задачи. (…)   Съгласен съм, че назначаването на главен мениджър не даде резултати, въпреки че изборът му беше направен между достатъчно кандидати от международна компания за подбор на персонала. След напускането му изпълнението на функциите му спешно беше възложено на началника на отдел „Имоти“, тъй като за придвижването на редица преписки се изисква съгласуване с главния мениджър. Предстои обявяването на нов конкурс, освен ако органите за управление на Университета не решат, че друга управленска структура ще донесе по-добри резултати.   Тъй като в искането са посочени и още няколко напуснали служители, ще отбележа, че през тези две години няма ден, в който да не съм получил поне две молби за освобождаване на служители. Това означава, че за две години сме освободили, съответно назначили над 1000 служители. Основната причина за това текучество е размерът на възнагражденията. (…)   В университетите в страната наистина има криза. Тя се дължи на демографския срив и зависимостта на финансирането от броя на студентите. Кризата е толкова сериозна, че повечето университети имат сериозен спад на приходите и обмислят закриването на цели факултети, а няколко университета подписаха петиция, в която молят за подкрепата на държавата.   В тази тревожна ситуация Софийският университет е сред малкото университети, в които броят на студентите от две години не намалява. Не намалява, а се увеличава и финансирането.  След петгодишни усилия убедихме изпълнителната и законодателната власт да приемат и да изпълнят Стратегията за развитието на висшето образование и изменението на Закона за висшето образование, благодарение на което броят на местата за прием в университети и професионални направления с ниско качество се ограничава, а финансирането на тези с високо качество се увеличава.   В резултат на тези усилия тази година Софийският университет имаше 730 кандидат-студенти повече от 2016 г. Това получи положителна оценка във всички медии освен една, в която повишеният интерес на кандидат-студентите беше отразен със заглавието „Кандидатите за СУ се топят“.   Постигнахме и това в списъка на приоритетните професионални направления и в списъка на защитените специалности да бъдат включени редица направления и специалности, по които Софийският университет предлага обучение. Току-що успяхме да включим в списъка на приоритетните професионални направления още няколко – Филология, История и археология, Философия и Религия и теология. Отделно от това нормативът на специалностите от хуманитарните и обществените науки се увеличи средно с 15 на сто.   В резултат на тези мерки и благодарение на комплексната оценка на качеството само средствата за издръжка на обучението в Софийския университет за 2017 г. са с 2 620 000 лева повече от 2016 г. От допълнителна целева субсидия над бюджета, от спонсори и донори са набрани други средства в размер на над 2 милиона лева. И това – без да броим привлечените 2 500 000 лева по инфраструктурен проект.   Общият размер на задълженията ни в края на 2015 г. беше над 10 млн. лева. В момента задълженията са за около 5 млн. лева. Изплатихме изцяло дължимото по споразумение с Топлофикация София и редовно изплащаме вноските съгласно приетия погасителен план за останалите задължения. Изплатихме част от задълженията към Столична община и изготвихме погасителен план за останалите.   Следователно в резултат на критикуваната финансова политика през двете години от началото на мандата бяха значително увеличени държавната субсидия и приходите от наеми и спонсорство, погасиха се задължения, макар и с малко заплатите и допълнителните възнаграждения за научни степени бяха повишени за първи път от осем години, наднормените часове бяха изплатени и във факултети, в които досега не се изплащаха.   Нека завърша темата за финансовата политика с мерките за подобряване на счетоводната отчетност. Както е известно, през последните пет години Сметната палата или не заверява годишния счетоводен отчет на Софийския университет, или го заверява с резерви. Това показва наличие на системен проблем.   Основният недостатък беше липсата на текуща връзка между централното счетоводство и счетоводствата на отделните звена. Тя водеше не само до липса на яснота за ректорското и деканските ръководства как се изпълнява през годината бюджетът на основните звена, а и до сериозни пропуски. Когато едно звено прехвърля на друго апаратура за един милион и в първото звено тя се отписва, а във второто пропускат да я заприходят, няма как Сметната палата да не посочи, че има проблем с осчетоводяването на активите на Университета.   Затова основната задача през първата година беше с огромни усилия и с нищожни средства да въведем система, която да свързва централното счетоводство с всички звена. Тази система беше въведена в средата на 2017 г. и аз съм убеден, че резултатите от това скоро ще доведат до коренна промяна в счетоводната отчетност и прозрачност.   Независимо от това бяха направени и кадрови промени, свързани със смяната на главния счетоводител и на двамата заместник-главни счетоводители.   Нека отбележа и това, че заплахата в писмото на ФУНИС, че заради незаверения от Сметната палата годишен отчет бюджетът на Университета ще бъде редуциран, е просто част от координираната кампания за създаване у колегията на впечатление за апокалиптична катастрофа. Всъщност е тъкмо обратното – докато почти всички висши училища ще имат намаление на субсидията през 2018 г., Софийският университет ще има за втора година увеличение с няколко милиона лева.   По отношение на имотите и собствеността на университета бяха предприети решителни мерки:   – Изготвиха се десет нови нормативни акта, регламентиращи дейността по управление на имотите и собствеността;  – Въведе се регистър на имотите, които се отдават под наем. При ревизията на тези имоти се установи, че има много имоти, които се ползват от наематели с изтекли, а дори и с липсващи договори; което води до загубени приходи за бюджета на Университета, на стойност над 2 500 000 лева;  – Извърши се пълна ревизия на имотите, установиха се имоти, които не бяха актувани като държавни и в резултат на това бяха инициирани процедури по съставяне на актове за 10 имота публична и частна държавна собственост;  – Бяха заведени съдебни дела срещу некоректни наематели;  – Бяха освободени три имота – в Слатина, Лозенец и Биологическия факултет, които от години се използват от наематели с изтекли договори, които не са плащали наеми, а единият дори е ползвал ток, плащан от Университета. Досега опитите за освобождаване не са успявали, което е довело до загуби за повече от един милион лева.  – Установи се, че има имоти, които са отдадени за определена дейност, но са преотдадени на трети лица и в тях се извършва друга дейност в разрез с предназначението, за което са отдадени и в нарушение на закона. Тази практика се прекрати, като се издириха наемателите, събират се старите задължения, а срещу тези, които не се издължиха, се заведоха съдебни искове.   В резултат на цялостната дейност по управление на отдадените имоти, повишихме над два пъти събираемостта на дължимите суми. Несъбраните задължения са сведени до минимум. Всички 83 наематели са с действащи договори. За 2017 г. приходите от наеми ще достигнат 600 000 лв. През 2015 г. събираемостта на наемите е намаляла с 65 % спрямо предходната 2014 г. За 2016 г. събираемостта е увеличена с 3 % спрямо 2015 г., а за 2017 г. събираемостта на наемите е увеличена с още 50 % спрямо 2016 г.   След като през 2014-2016 няма извършени сериозни строително-ремонтни дейности, през 2017 г. беше проведена процедура по ЗОП с 16 кандидати, която приключи без нито едно обжалване. От сключването на договорите за строителство за два месеца бяха възложени ремонтни дейности на 25 обекта, обхващащи сградите на почти всички факултети на стойност 1 074 217,09 лв.   Тъй като средствата за капиталови разходи са малко, много от ремонтите бяха финансирани чрез допълнително привлечени инвестиции. Беше сключен анекс към договор за наем с „БИЛЛА България“ и дружеството изгради паркинг пред сградата на ФХФ на стойност 280 000 лв. „БИЛЛА България“ извършва също ремонт на пет лаборатории за нуждите на ФХФ на стойност още 260 000 лв. Общата стойност на инвестицията е 540 000 лв. Беше сключен договор за спонсорство с „Унистрой Холдинг“ АД за ремонт на покрива на ФМИ, на стойност 120 000 лв.   По решение на Академичния съвет на ниска стойност беше закупена къща в Черноморец. Въпреки твърденията в медиите, че Софийският университет си е купил вила, става дума за сграда – чужда собственост вътре в имота на Университета, която от години създава проблеми за неговото управление и сигурност.  Бяха подновени забавените с години строителни дейности по завършване на сградата на бул. „Цариградско шосе“, м. „Къро“ , определена за нуждите на ФНПП. Общата инвестиция, вложена в обекта, е за над 11 000 000 лв. След продължителни преговори към тях ще се добавят значителни средства за закупуването на ново оборудване.   След всичко казано в началото не е изненадващо, че публичният имидж на Университета страда. Изненадващо е единствено, че обвинения за това хвърлят тези, които предизвикаха негативната кампания в медиите. Положителна промяна на публичния имидж на Университета ще постигнем с нови положителни резултати и с общо съгласие, че не трябва да допускаме черното да се нарича бяло, а бялото черно.   В заключение ще кажа с горчивина, че въпреки че атаката е основно срещу ръководството на Софийския университет, тя води до очерняне в медиите на целия Университет, до настройване на обществото срещу Алма матер, на преподавателите срещу администрацията и на факултетите помежду им. Ако не успеем да спрем системната и методична дестабилизация на Университета, ще тръгнем надолу по пътя, по който са поели повечето български университети.   От сърце пожелавам на всички една успешна и спокойна учебна година, която да сложи край на всички съмнения, че вървим по верния път!  ", "date": "2017.10.22", "title": "Ректорът на СУ проф. Анастас Герджиков: Недостойна очерняща кампания срещу Софийския университет"}
{"url": "http://www.classa.bg/%D1%81%D0%B2%D1%8F%D1%82/item/374179-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0%D0%BB%D0%BE%D0%B2%D0%B8-%D0%BE%D0%B3%D1%80%D0%BE%D0%BC%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB-%D0%B2-%D0%B1%D0%B0%D1%81%D1%82%D0%B8%D0%BE%D0%BD-%D0%BD%D0%B0-%D0%B8%D0%B4", "text": "Сирийската Агенция арабски новини (САНА) пусна филм, който показва огромен арсенал оръжия и боеприпаси на ИД, открит от Сирийската арабска армия (ССА) в град Маядин, освободен на 14 октомври. Сирийските въоръжени сили, с подкрепата на руските ВВС, постигнаха пълен контрол над бившата крепост на терористичната група, който се намира на 45 км източно от Дейр ез-Зор. Видеото показва танкове и артилерийско оборудване, десетки тежки картечници, снайпери и 155 mm оръдия с обхват от 40 километра, произведени от НАТО, информира САНА. Освен това сирийските военни са заловили противотанкови оръжия, две преносими системи за противовъздушна отбрана (MANPAD) и повече от 20 дрона. Командир от ССА заяви, че изложените оръжия и боеприпаси представляват само 25% от заловените в Маядин. Заснетите оръжия показват, че Ислямска държава не е очаквала сирийската армия да се придвижи толкова бързо към този стратегически град.", "date": "2017.10.22", "title": "Сирийската армия залови огромен арсенал в бастион на ИД"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374183-%D0%BD%D0%B5-%D0%B8%D0%B7%D1%80%D0%B8%D1%87%D0%B0%D0%B9%D1%82%D0%B5-%D0%BB%D0%BE%D1%88%D0%B8-%D0%B4%D1%83%D0%BC%D0%B8,-%D0%B7%D0%B0%D1%89%D0%BE%D1%82%D0%BE-%D1%89%D0%B5-%D0%BF%D0%BE%D1%81%D0%BB%D0%B5%D0%B4%D0%B2%D0%B0-%D0%BD%D0%B5%D1%89%D0%BE-%D1%83%D0%B6%D0%B0%D1%81%D0%BD%D0%BE", "text": "Луната е в секстил с Марс – Прилив на енергия ни очаква. Получаваме реална възможност да получим това, което ни трябва, но и да изпортим работата поради нервност и превъзбуда. Повишава се степента на емоционално въздействие върху другите, прави хората уверени и напористи.         – подходящ момент за признание, в работата – желание да се завърши започнатото. Луната е в знак Скорпион. Опасен период. През това време нараства напрежението, истеричността, емоционалната нестабилност. Често има конфликтните ситуации, вътрешната агресивност у хората е готова да избие по всяко време. Възможно е даже забравени обиди да избухнат с нова сила. Помнете, че сега силата и най-малката негативна мисъл или отрицателна емоция нараства многократно. Следете своите мисли и действия, постарайте се да мислите само за хубаво. Нека вашите мисли да бъдат отправени към съзидание, не към деструктивност., Уязвими са половите органи. Луната ще бъде само няколко минути на празен ход – от 14:36 до 14:58ч. В този интервал не предприемайте нищо важно. След това Луната преминава в знак Стрелец.    ден започва в 10:06ч и продължава до 11:03ч на следващия ден – Символ на деня е дървото на познанието - денят на грехопадението на човека вкусил от забранения плод. Това е първият от неблагоприятните дни - двойствен ден. На действията на човек, светът започва да реагира именно в този лунен ден. Ако обръщате внимание на знаците на съдбата, то ще можете да определите дали държите правилен курс. Количеството контакти следва да се ограничат днес. Желателно е да останете пасивни и повече в уединение. Ако не можете да останете сами или не ви допада, тогава прекарайте в семеен кръг, но по-добре не излизайте. Бъдете внимателни, тъй като денят е пълен с изкушения и предизвикателства.    : да се тръгва на пътешествие, да се късат цветя, да се режат дървета. Забранено е да се произнасят лоши думи даже мислено, защото сега притежават голяма сила. Може да имате активни контакти, но се въздържайте да вземате бързи решения. Болестите възникнали днес, може да получат усложнение и да бъдат продължителни, ако не им се обърне веднага сериозно внимание и не започнат да се лекуват навреме. Обикновено протичат тежко. Особено уязвими са адамовата ябълка, гръкляна и шийните прешлени. Отношения – Някой от близките ви, ако потърси съвет от вас сега, не бързайте веднага да го давате. Първо огледайте ситуацията от всички страни. Бързо взетите решения са голяма грешка в този момент. Търсете във всичко златната среда, намирайте компромиси.    - Необходимо е да бъдете внимателни в интимните взаимоотношения и да се използват по-леки форми на секс. Ако жената е девствена, то се препоръчва да не го прави за първи път точно сега.    - Често в 4-тото лунно денонощие човек сънува своите родители. Това означава, че от тях са унаследени някои проблеми, които се нуждаят от срочно разрешение.", "date": "2017.10.22", "title": "Не изричайте лоши думи, защото ще последва нещо ужасно!"}
{"url": "http://www.classa.bg/%D1%81%D0%B2%D1%8F%D1%82/item/374180-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D1%80%D1%85%D0%B8%D0%B2%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B5%D0%BD%D0%B5%D0%B4%D0%B8", "text": "Правителствени служители и източници на Белия дом обявиха за \"почти сигурно\", че президентът Доналд Тръмп ще блокира публикуването на някои от хилядите секретни документи, свързани с убийството на президента Джон Ф. Кенеди, поради опасения за националната сигурност на страната, съобщава \"Политико\", без да разкрива имената на тези служители. На 26 октомври изтича крайния срок за решаване на въпроса какво да се прави с повече от 3,100 класифицирани документа на ЦРУ и ФБР по убийството, които са част от Националния архив. Източниците посочват, че това засяга класифицираните документи, създадени през 90-те години. Американските служители допускат възможността \"винаги непредсказуемият\" Тръмп да реши да публикува всички класифицирани документи, свързани с Кенеди, които се съхраняват в Националния архив. Въпреки това, те подчертават, че такава възможност е много малко вероятна, тъй като документите от декадата на 1990, много от които са създадени от ЦРУ, може да разкрият сравнително нови операции на американското разузнаване и правоохранителните органи, пише Политико. Източниците смятат, че документите могат да бъдат частично оповестени, но тази част от информацията ще бъде цензурирана. От своя страна говорителката Линдзи Уолтърс каза, че Белият дом работи \"за да осигури максималното количество данни, които могат да бъдат представени на обществеността\" до крайния срок. Този краен срок за публикуването на архивите е създаден от Конгреса по силата на закон, подписан от президента Джордж Буш през 1992 г., за да се успокоят теориите за конспирация около убийството на Кенеди.", "date": "2017.10.22", "title": "Тръмп може да блокира публикуването на архиви за убийството на Кенеди"}
{"url": "http://www.classa.bg/%D1%81%D0%B2%D1%8F%D1%82/item/374181-%D0%B0%D0%BA%D0%BE-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%83%D0%BC%D1%80%D0%B5-%D0%B2%D0%BD%D0%B5%D0%B7%D0%B0%D0%BF%D0%BD%D0%BE,-%D0%BD%D0%B5-%D0%BF%D0%B8%D1%82%D0%B0%D0%B9%D1%82%D0%B5-%D1%88%D0%B5%D1%84%D0%B0-%D0%BD%D0%B0-%D1%86%D1%80%D1%83", "text": "\"Ако Ким Чен Ун изчезне, като се има предвид историята на ЦРУ, просто няма да говоря за това\", заяви директорът на ЦРУ, Майк Помпео, когато на форума на Фондацията за защита на демокрациите го попитаха какво ще се случи, ако лидерът на Северна Корея изведнъж загине. Помпео каза, че \"някой може да помисли, че това е съвпадение, просто не е плодотворно\", добави шефът на Централното разузнавателно управление на САЩ под дружния смях на служителите от националната сигурност, предаде АФП. \"Мисията на Ким Чен-ун е само да остане на власт\", посочи Помпео възгледите си за намеренията на лидера на Севера. В същото време той каза, че като директор на ЦРУ, пост който заема от януари, той съживява мисиите на агенцията в тази територия. Той също така припомни, че президентът на САЩ Доналд Тръмп \"е готов да гарантира, че Ким Чен-ун няма възможността да държи Америка в риск, а ако е необходимо - може да включи и военна сила\".", "date": "2017.10.22", "title": "Ако Ким Чен-ун умре внезапно, не питайте шефа на ЦРУ"}
{"url": "http://www.classa.bg/%D1%81%D0%B2%D1%8F%D1%82/item/374182-%D0%B7%D0%B0%D1%89%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4-%D1%81%D0%B5-%D1%81%D1%80%D0%B8%D0%BD%D0%B0-%D0%B8-%D0%BA%D0%B0%D0%BA%D0%B2%D0%BE-%D1%89%D0%B5-%D0%B3%D0%BE-%D0%B7%D0%B0%D0%BC%D0%B5%D0%BD%D0%B8-%D0%B4%D0%BE-15-%D0%B3%D0%BE%D0%B4%D0%B8%D0%BD%D0%B8", "text": "В статия за \"Российская газета\" Сергей Караганов, ветеран политолог и член на влиятелния Съвет за външна и външна политика на руското външно министерство, каза: „След разпадането на СССР, бе обявен \"либерален световен ред\", кратък период на хегемония на САЩ и Запада, в който всъщност нямаше нищо либерално, нито ред\". Западът си присвои правото да говори от името на \"международната общност\", казвайки - или налагайки със сила - че светът трябва да живее според Западния политически модел и западните ценности. \"Ако това е свобода, тогава какво е робството?\", попита анализаторът. „Това не е ред, а по-скоро законът на джунглата, където се нарушава международното право и нормите на междудържавно съжителство\", казва Караганов, като припомня гражданската война и бомбардировките над Югославия, нахлуването в Ирак и агресията в Либия, в допълнение към \"многобройните случаи на подкрепа и провокиране на цветните революции \". Русия с право е помогнала за унищожаването на този ред, но дори и без активното й участие \"опитът за установяване на западната хегемония беше обречен\", казва експертът. Според Караганов, имаше много причини за \"загубата от Запада на доминиращи позиции в световната политическа и икономическа система, но най-дълбоката е унищожаването на военното превъзходство, което беше в основата на неговата доминация\". Взаимното ядрено възпиране на Русия и Съединените щати, а сега и Китай, Индия, Пакистан, Израел, Франция и Обединеното кралство, правят големите войни днес \"почти невъзможни\", защото заплашват цялото човечество. В резултат на това страните \"трябва да се конкурират на по-високо политическо и икономическо равнище\", в което новите играчи все повече и повече набират сила, докато Европа и САЩ \"явно започват да губят\". За бъдещето след 15 години, анализаторът предупреждава, че самата \"политическа и военна база\", на която ще бъде построен новия световен ред, ще се промени. Той прогнозира, че новите страни като Северна Корея, Южна Корея, Япония и Иран могат да се присъединят към клуба на ядрените сили, но също така ще има и още един силен фактор - притежаването от редица държави на мощно кибер оръжие, в състояние да причинява вреда, подобна на ядрената. Авторът обаче предлага да видим положителната страна на тази нова реалност - кибер оръжието, в крайна сметка, също ще засили взаимното многостранно възпиране, докато светът се движи към нов световен ред. Този световен ред ще бъде \"много по-свободен\", казва Караганов, който подчертава, че налагането на политически системи, културни и човешки ценности \"става все по-трудно\" за Запада. Ще е по-добре да се започне изграждането на новия модел в партньорство с Голяма Евразия, предложена от Русия и подкрепена от Китай, както и инициативата за Пояс и Път на коприната, предложени от Пекин. От друга страна, продължава анализаторът, е необходимо да се започне възможно най-скоро дискусия сред всички ядрени сили (и евентуално други големи суверенни държави) по поддържане на международната стратегическа стабилност в дългосрочен преход към новия модел. Ако стане възможно да се постигне споразумение за \"новата военна и политическа основа за бъдещия световен ред, той ще е много по-добър от предишните\", заключава Караганов.", "date": "2017.10.22", "title": "Защо либералният световен ред се срина и какво ще го замени до 15 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374184-%D0%BA%D0%B0%D0%BA%D0%B2%D0%BE-%D1%81%D0%B0-%D0%BF%D1%80%D0%B0%D0%B2%D0%B8%D0%BB%D0%B8-5-%D0%BC%D0%B0%D1%82%D0%B0-%D0%BD%D0%B0%D0%B9-%D0%BB%D1%83%D0%B4%D0%B8-%D1%83%D1%87%D0%B5%D0%BD%D0%B8-%D1%89%D0%B5-%D0%B2%D0%B8-%D1%83%D0%B6%D0%B0%D1%81%D0%B8", "text": "        През 1954 г. съветският учен Владимир Демиков представя на света своя шедьовър - куче с две глави. Към тялото на възрастна немска овчарка е пришита главата на малко кученце. Въпреки че реално не може да се храни, втората глава се опитва да пие мляко от паничка, независимо че течността буквално изпада отдолу поради липсата на правилна хранителна система. Разбира се, двете животни умрели скоро след това в резултат на тази несъвместимост, но това не спряло Семиков да създаде още 19 подобни чудовища през следващите 15 години.          През XIX век един млад мъж, който се обучавал за доктор във Филаделфия, създал предположението, че жълтата треска всъщност не е заразна болест. За да докаже правотата си, Стъбинс Фирт направил редица тестове със себе си. Първо изсипал сместа, повърната от заразен от болестта човек, върху открити рани, а след това направо я изпил за шок на всички присъстващи. Интересното е, че Фирт всъщност не се разболял, но не защото жълтата треска не е заразна, а защото инфекцията се предава при директно влизане в кръвта като при ухапване от комар.      В Аушвиц Менгеле бързо си спечелил славата на \"Ангелът на смъртта\" заради експериментите, които провеждал с нещастните затворници в лагера. Той бил особено заинтригуван от близнаците - така например веднъж зашил две малки деца, за да създаде еднояйчни близнаци. След смъртта на децата, телата им били разчленени и подложени на внимателен анализ. Тежки хирургически операции се правели без упойка и веднъж Менгеле дори извадил по този начин сърце.     Йохан Конрад Дипел бил роден в замъка Франкенщайн край Дармщад през 1673 г. Според мнозина той бил вдъхновението на Мери Шели за нейния роман \"Франкенщайн\" и макар че това твърдение все още се оспорва, няма съмнение, че Дипел принадлежи към категорията на лудите учени. След като учил богословие и алхимия, той започнал да създава животинско масло от кости, кръв и други животински органи. известно като Маслото на Дипел, то се считало за еквивалент на елексира на живота на алхимиците. Дипел варял различни анатомични части и ги слагал в буркани, а веднъж дори се опитал да прехвърли душата на един труп в друг - процес, за който използвал фуния, маркуч и много лубрикант.            Джовани бил племенник на известния Луиджи Галвани, който остава известен с приноса си към електричеството. Докато чичо му експериментирал с токови вълни върху жаби, младият Джовани приел нещата още по-навътре и започнал да прави това с човешки трупове. Един от тях принадлежал на някой си Джордж Фостър, обесен за убийство. Пред смаяните погледи на публиката, Алдини поставил проводник в ректума на трупа и още няколко на други места по тялото и лицето. При пускането на тока целият труп се разтресъл невъобразимо, лицето се сгърчило в ужасяващи гримаси, а едното око изпаднало. Присъстващите се уплашили, че Фостър може да се съживи, а един от публиката с по-слабо сърце дори получил инфаркт и скоро след това починал.", "date": "2017.10.22", "title": "Какво са правили 5-мата най-луди учени ще ви ужаси"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374185-%D0%BA%D0%BE%D0%BD%D1%81%D1%82%D1%80%D1%83%D0%B8%D1%80%D0%B0%D1%85%D0%B0-%D0%B3%D0%B5%D0%BD%D0%B8%D0%B0%D0%BB%D0%B5%D0%BD-%D1%80%D0%BE%D0%B1%D0%BE%D1%82", "text": "Мозъчните операции са върха на прецизността и едно погрешно движение може да доведе до тежки последици за пациентите.    Дори и в една от най-базираните на умения дейности в света човеката грешка още е фактор.    Учени от университета в Юта се опитват да елиминират възможноста за човешки грешки в този бизнес.     Екипът е създал робот, който е в състояние да извършва изключително сложни мозъчни операции, като намали времетраенето им до 50 пъти!    Според CNN роботът може да намали времето, което е необходимо за да се пробие черепа от два часа до две минути и половина. Изследването е било публикувано в списанието    Неврохирургичен фокус, а екипът твърди, че това е доказателство, че роботът може да извършва изключително сложни операции.", "date": "2017.10.22", "title": "Конструираха гениален робот"}
{"url": "http://www.classa.bg/%D1%81%D0%B2%D1%8F%D1%82/item/374177-%D0%B1%D0%BB%D0%B5%D1%81%D1%82%D1%8F%D1%89%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0,-%D0%BF%D0%BE%D1%80%D0%B0%D0%B4%D0%B8-%D0%BA%D0%BE%D1%8F%D1%82%D0%BE-kfc-%D1%81%D0%BB%D0%B5%D0%B4%D0%B2%D0%B0-%D1%81%D0%B0%D0%BC%D0%BE-11-%D0%B4%D1%83%D1%88%D0%B8-%D0%B2-twitter", "text": "Трикът за маркетинг, използван от веригата ресторанти за бързо хранене KFC на в своя Twitter акаунт е наистина брилянтен, но липсваше някой, който да го обясни и да накара медиите да говорят за това. Този някой е потребителят Edge (@ edgette22), които успя да го разгадае и туитна, че компанията следва само 11 души в социалната мрежа: петте певици от Spice Girls и шест мъже на име Herb. Това дава общо \"11 Билки и подправки, но трябваше ми време да разгадая това\", написа той. Всъщност причината за такава висока селективност е много проста и в същото време остроумна, обяснява \"The Huffington Post\". Ресторантската верига е специализирана в приготвянето на пържено пиле според тайна рецепта, която включва 11 билки и подправки (Herbs and spices). Списъкът на имената на хората, следвани от компанията, хитро онагледява този факт. Не е известно колко дълго KFC използва този хитър трик, но истината е, че той веднага бе оценен от потребителите на Twitter: \"Лицето, което управлява профила на KFC, заслужава увеличение на заплатата\"; \"Те наистина имат опитен маркетингов специалист\"; \"Не знам от кого съм най-впечатлен, дали от KFC, или от Edge за това, че го забеляза\" \"Чудя се колко дълго е съществувала този гениалност\"; \"KFC, ме кара да се гордея, че съм родом от Кентъки\", са някои от коментарите за това в Интернет.", "date": "2017.10.22", "title": "Блестящата причина, поради която KFC следва само 11 души в Twitter"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374175-%D1%81%D0%BC%D1%8F%D1%85-%D0%BE%D1%82-%D1%81%D1%83%D1%82%D1%80%D0%B8%D0%BD%D1%82%D0%B0-%D1%81-%D1%82%D0%BE%D0%B7%D0%B8-%D0%B2%D0%B8%D1%86-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%82%D0%BE-%D1%80%D0%B0%D0%B7%D0%BD%D0%BE%D0%BE%D0%B1%D1%80%D0%B0%D0%B7%D0%B8%D0%B5", "text": "Три двойки решили да разнообразят сексуалния си живот.    Жените си купили черни латексови костюми с камшици и всички екстри.   След няколко дена се събрали на кафе и започнали да си разказват.    Първа заговорила най-младата, която била с гаджето си от скоро.    - Моят приятел като ме видя с този костюм и направо полудя.    Каза, че вече иска да живеем заедно.    Беше просто невероятно!    Втора се обадила жената, която имала дългогодишна връзка.   - Ох, моят приятел като ме видя с костюма и откачи.    Правихме секс, а после ми предложи брак.    Страхотно беше!    Накрая проговорила третата, която била омъжена от 20 години.    - Ами аз си облякох костюма и зачаках мъжа ми да се върне от работа.    Той като се прибра, погледна ме и ми каза \"Ооо, Батман, какво има за вечеря?\"!", "date": "2017.10.22", "title": "Смях от сутринта с този виц за сексуалното разнообразие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374178-%D0%BD%D0%B0%D0%B9-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B0%D1%82%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%BA%D0%B0-%D0%B2-%D1%81%D0%B2%D0%B5%D1%82%D0%B0-%D0%B6%D0%B8%D0%B2%D0%B5%D0%B5-%D0%B2-%D1%81%D0%BA%D0%BE%D0%BF%D0%B8%D0%B5", "text": "Зилке Маер-Вит, някогашната членка на терористичната организация \"Фракция на Червената армия\" (РАФ), която извърши серия нападения и убийства в Германия между 1973 и 1995 г., днес живее и работи в Скопие, пише Вечер.    Тя отдавна не се занимава нито с политика, нито с криминални дейности, а в македонската столица се занимава с наука. Някога най-търсената терористка в света в момента е заета с друга тежка задача - а именно да разкаже истинската история на Балканите.      67-годишната днес членка на ръководството на терористичната организация, позната още като групировката \"Бадер-Майнхоф\" се е заселила от много години в Македония.    Маер-Вит през 1977 г. беше замесена в отвличането и ликвидирането на германския индустриалец Ханс Мартин Шлеер, по време на операцията бяха убити още неговият шофьор и трима полицаи, които го защитили.    След атентата тя избягала в тогавашната Демократична Република Германия, но през 1990 г. била открита и на следващата година осъдена на десет години затвор. През 1995 г. била освободена предсрочно. Сега живее в Скопие и пише книга за балканската история.", "date": "2017.10.22", "title": "Най-издирваната терористка в света живее в Скопие"}
{"url": "http://www.classa.bg/%D1%81%D0%B2%D1%8F%D1%82/item/374176-%D0%BD%D0%B0%D0%B4-100-%D0%BF%D0%B5%D0%B4%D0%BE%D1%84%D0%B8%D0%BB%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BF%D1%80%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BC%D0%B5%D0%B3%D0%B0%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F", "text": "Под името \"Luz en la infancia\" (Светлина в детството) полицейската мега-операция срещу педофилията доведе до арестуването в Бразилия на повече от 100 души в 24 от 27-те щата на южноамериканската държава. Общо 1100 полицаи бяха разположени на голямата бразилска територия в търсене на 178 заподозрени педофили. След предварително проучване, в продължение на шест месеца, Националния секретариат на обществената сигурност и Министерството на правосъдието на тази страна тръгнаха по следите от 151 000 виртуални файлове, съобщава O Globo. Общо бяха заловени 108 души, у които според властите бяха открити детски порнографски материали на техните компютри и мобилни телефони. Според изявленията на министъра на правосъдието, Торкуато Жардим, има връзка между задържаните в петък и трафика на наркотици, както и международната мрежа за обмен на детска порнография, работещи в така наречената \"дълбока мрежа\", за да се избегне проследяването в интернет, информира \"Тера\". Експертите също така откриха някои порнографски изображения, които били скрити в компютри на невинни хора, за да заблудят разследващите органи.", "date": "2017.10.22", "title": "Над 100 педофили задържани при полицейска мегаоперация в Бразилия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374169-k%D0%B0%D0%BA-%D0%B1%D0%BE%D0%BE%D1%80%D0%B8%D1%81%D0%BE%D0%B2-%D0%B2%D0%B4%D0%B8%D0%B3%D0%B0-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "          Това съобщи премиерът Бойко Борисов.   Министър-председателят участва в заседанието на правителствените и държавни ръководители на ЕС в Брюксел. В четвъртък лидерите на Европейския съюз решиха фондът, който бе създаден за борба с нелегалната миграция, да бъде попълнен с още средства.     „Трябва да се попълни с още 125 милиона евро и аз мисля да предложа. Ние ще участваме с 500 000. Това е най-малкото, което са заявили. Например една Италия е с 90 милиона евро“, каза премиерът Бойко Борисов.    Парите по споразумението с Европейския съюз за бежанците остават същите, поясни министър-председателят. Парите по предприсъединителните фондове обаче се намаляват с 25 на сто.     „Мнението е около 75 процента да се плащат, за да не пострада гражданското общество, за да може тези процеси, които вървят за демократизация и приближаване на Турция до Европейския съюз, да продължат, но така или иначе всички се обединихме, че Турция е най-големият ни съсед, изключително важен партньор не само за ЕС, а и в този регион на света, където всеки ден танкове и войници влизат от една в друга област.“, посочи Борисов.     По повод преговорите за „Брекзит“, премиерът каза, че България няма да отстъпи от защита правата на българските граждани, както и от позицията си за излизането на Острова да не повлияе негативно на кохезионните и предприсъединителните фондове. Той уточни, че е споделил позицията си на вчерашната двустранна среща с британския премиер Тереза Мей. / По БНР; заглавие и редакция", "date": "2017.10.22", "title": "Kак Боорисов вдига стандарта на държавата"}
{"url": "http://www.classa.bg/%D1%81%D0%B2%D1%8F%D1%82/item/374170-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%B2%D0%B5%D0%BB%D0%B8%D0%BA%D0%B8-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%B8-%D1%82%D0%B2%D0%BE%D1%80%D0%B1%D0%B8,-%D0%B7%D0%B0%D1%89%D0%BE%D1%82%D0%BE-%D0%B2-%D1%82%D1%8F%D1%85-%D0%BD%D0%B5%D0%B3%D1%80%D0%B8%D1%82%D0%B5-%D1%81%D0%B0-%D0%BD%D0%B0%D1%80%D0%B8%D1%87%D0%B0%D0%BD%D0%B8-%E2%80%9C%D0%BD%D0%B5%D0%B3%D1%80%D0%B8%E2%80%9D", "text": "Романът “Да убиеш присмехулник” изключен от учебната програма в американски училища, разказва  . Световноизвестният роман на американската писателка Харпър Ли “Да убиеш присмехулник” е изключен от учебната програма за осми клас от средните училища в град Билокси (щата Мисисипи), заради присъствието на “наудобни” думи в произведението.     Както съобщи Fox News, решението е взето на заседание на борда на Асоциацията на учебните заведения на града на 12 октомври. “Ние получихме оплаквания за книгата. В съдържанието има нещо, което кара хората да се чувстват неудобно. Можем да преподаваме и с помощта на други произведения”, казва вицепрезидентът на борда на директорите Кени Холоуей. Той поясни, че романът “Да убиеш присмехулник” все още е на разположение в училищните библиотеки. “Той остава в нашите библиотеки, но в осми клас ще се чете друга книга”.     Според местния вестник “Сън Хералд”, причината за изключването на книгата от учебната програма е това, че в него се среща думичката “негър”, която се споменава 48 пъти. В съвременна Америка определянето на афроамериканците с това понятие е унизително.     Романът “Да убиеш присмехулник” е публикуван през 1960 г. Книгата е една от класиките в американската литература и едно от най-добрите произведения на XX век. Печели награда Пулицър в 1961 година, а в следващата година по книгата е направен едноименен филм.", "date": "2017.10.22", "title": "Забраняват велики литературни творби, защото в тях негрите са наричани “негри”"}
{"url": "http://www.classa.bg/%D1%81%D0%B2%D1%8F%D1%82/item/374171-%D0%BD%D0%B5,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F,-%D0%BD%D0%B5-%D0%BF%D1%83%D1%88%D0%B0%E2%80%A6", "text": "            Зловещо е, че ако бях в Швеция и пишех постовете си на шведски, щяха да ме шитнат на топло и отдавна да са ме обявявили за расист, ислямофоб, пропагандатор, асадист, фашист, чекист, ксенофоб и още десетки вече до болка досадни етикети, изсирани от зомбираните Social warriors, с които целят да демонизират всеки индивидуалист от общественото стадо.     Говорил съм с много имигранти, живеещи в Швеция, Дания, Финландия, Германия и т,н., и всичките са буквално шокирани от медийната пропаганда и забраната на различното мнение, особено, когато е за политически събития. Като това в Сирия. Много сирийци в Европа са ми казвали, а и не само те, но и българи, дори самите европейци, за шокиращата цензура, строго налагана и пробутвана под рамките на социални каузи, или табута. Ако кажеш, че подкрепяш сирийското правителство, още на следващия ден ще си създадеш проблеми с учители, работодатели, власти. По медиите е абсурд да чуеш нещо по-различно от налаганото.      После на нас ни учат за свобода на словото. Сигурно и в Сев. Корея са по-свободни, ама й се подиграваме, за да си избиваме комплексите и да си втълпяваме превъзходство, като прикриваме тъжната прилика, замаскирана с цветни лозунги за свобода.     Така че, не, Швеция, не благодаря. Взимайте си сошъл говната. Представям си как цели организирани и обучени екипи шведи, които са на заплата от данъкоплатците, и с емоционалност присъщата на фризерите, да киснат срещу мониторите и да следят да не би някой от тези данъкоплатци да е казал нещо расистко, или да е изтеглил пиратско копие на “Спайдърмен 17” за да го прегледа набързо. Ей така, докато мине 30-минутният рекламен блок по легалната телевизия. По която, както винаги, дават поредното риалити шоу, с участието на силиконова красавица, изглеждаща като кръстоска между фламинго и коледна елха. Казвам го, защото мои приятели там бяха осъдени на 500 евро глоба, затова че са изтеглили детски филм през торент тракер, и ако съм по-точен: от български торент тракер.     Вероятно, ако видят колекцията ми от филми, сериали, софтуер и прочие, щяха да ме осъдят на 1000 години затвор, и със сигурност щяха вече да са ме пратили със совалка на някой затворнически проект на Марс. Всъщност, не познавам някого, поне не съм виждал на живо в БГ, който да не е теглил от торенти.     Излиза, че ако си безработен ориенталски гъз-изнасилвач, живеещ на социални, е доста по-безопасно в личен план, според културна Европа. За страна като Швеция, която срамежливо прикрива броят на изнасилванията, извършени от чужденци, спечелила си заслужено прякора “The Rape Capital of Europe”, и която с готовност приема афгански и пакистански “бежанци” от Сирия, е доста странна дефиницията или понятието им за свобода.     Не Швеция, благодаря. Предпочитам онази стара Швеция, която създаде най-големия пиратски тракер, the pirate bay, и онази старомодна Швеция, която създаде Волво, крадейки от немски разработчици. Идеите са така, всички иноватори крадат от по-стари такива.     В България ми изглежда доста по-добре. Почти съм сигурен, че ако Швеция продължи да кара така, и вкарва кафявите ни сирийски задници, самите те ще си довлекат своите тук в БГ, след някоя друга година. В този ред на мисли, какво ще ми препоръчате да си изтегля да гледам от замундата?    ", "date": "2017.10.22", "title": "Не, благодаря, не пуша…"}
{"url": "http://www.classa.bg/%D1%81%D0%B2%D1%8F%D1%82/item/374172-0-%D0%BB%D0%BE%D1%88%D0%B8-%D0%BD%D0%B0%D0%B2%D0%B8%D0%BA%D0%B0,-%D0%BA%D0%BE%D0%B8%D1%82%D0%BE-%D0%B8%D0%B7%D1%81%D0%BC%D1%83%D0%BA%D0%B2%D0%B0%D1%82-%D0%BF%D1%81%D0%B8%D1%85%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BD%D0%B8-%D0%B5%D0%BD%D0%B5%D1%80%D0%B3%D0%B8%D1%8F", "text": "Всеки човек има определен запас от психическа енергия, която той използва да решава всекидневните си задачи. Ако тази енергия свърши, се губи продуктивността му. Необходимо човек да се справи със следните лоши навици, за да не губи психическата си енергия.    Колкото повече решения взема човек, толкова повече психическа енергия изразходва. За всяко решение се губи енергия, затова много известни хора спестяват усилията си, например в обличането. Например  ,    и   в повечето случаи се явяват пред публика в едни и същи дрехи.   Американският предприемач и икономист Сет Годин никога не променя закуската си, която включва само бананаво-орехов коктейл.     Затова е нужно всяка вечер да си правим план за следващия ден. Първо, посочете най-важните неотложни задачи.    Прекаленото планиране също може да бъде вредно. В списъка може да има задачи, свързани с работата, семейни срещи, спорт и пр., но е трудно да бъдат изпълнени всичките. Балансираният живот изисква да имаме време за почивка. Всеки ден трябва да включваме в плана си време за занимания, които ни успокояват. Това може да бъдат хоби, четене на книги и пр.    Продуктивността на работното място може да зависи от това, дали на него има ред. Според изследвания много зрителни стимули оказват влияние върху мозъка, когато човек се опитва да се съсредоточи. Когато на работната маса има много вещи, той хаби много психическа енергия, за да се концентрира. Важно е да поддържаме ред навсякъде: на работното място, вкъщи и другаде. Това повишава концентрацията и успокоява.    Стремежът към идеален резултат е хубаво нещо, но с мярка. Стремейки се да изпълни 10 задачи от 10, човек губи много време и резултатите му могат да не бъдат забелязани. Добре е той да спре в момента, когато стане ясно, че работата е свършена отлично и няма какво повече да се върши. Не губете тонове психическа енергия за постигането на идеалния резултат. Просто свършете работата си добре.    Поставянето на много задачи според изследвания е крайно неефективно. Всяко превключване на нова задача не минава безследно – всеки път той губи напразно психическа енергия. Научете се да си поставяте по-малко задачи.    Колкото повече информация държите в главата си, толкова повече енергия губите. Това се отнася до покупките, идеите за почивка и дори обаждане по телефона. Ако всичкото това не се записва, на мозъка му се налага да работи с повече усилия. Записването е много просто и полезно; с него никога няма да забравите за важното. Правете си записки на хартия или в електронен вид.    Онова, което ядете, оказва влияние върху продуктивността ви. Храните с висок гликемичен индекс – бял хляб, бял ориз, рафинирана захар и др., дават бърз заряд на енергия. Но след това настъпват спад в силите и умора. Продукти с нисък гликемичен индекс – пълнозърнести храни, плодове и зеленчуци, както и храните с високо съдържание на белтъчини, повишават енергията по-плавно и позволяват тя да се запази по-дълго. Променете системата си на хранене, за да имате енергия. Яжте ядки, риба, пресни плодове и зеленчуци. Кофеинът помага, но за кратко.    Нормата вода на ден е от шест до осем чаши. Снижената хидратация на организма оказва влияние върху продуктивността и самочувствието на човека.    Достатъчният сън позволява на човек качествено да изпълнява задачите си. Ако спите малко, вашият мозък не използва всичките си ресурси. Те могат да се разбудят с кофеин, но с времето към него се развива имунитет. Затова давайте на организма си толкова сън, колкото му е нужен.    Хобито, четенето на книги, курсове и спорт трябва да влязат в списъка с всекидневни задачи. Достатъчно е за любимо занимание да отделите дори само 20 минути; то отпуска, развеселява и ви позволява да се радвате на живота.  ", "date": "2017.10.22", "title": "10 лоши навика, които изсмукват психическата ни енергия"}
{"url": "http://www.classa.bg/%D1%81%D0%B2%D1%8F%D1%82/item/374173-%D0%BA%D0%BE%D0%B9-%D0%B5-%D0%B1%D0%B0%D0%BD-%D0%B8-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B7%D0%BD%D1%8F%D1%82-%D1%81%D1%82%D0%BE%D0%BB%D0%BE%D0%B2%D0%B5-%D0%BA%D0%BE%D0%B9-%D1%81%D0%B5-%D0%BF%D1%8A%D1%87%D0%B8-%D1%81%D1%8A%D1%81-%D0%B7%D0%B0%D1%81%D0%BB%D1%83%D0%B3%D0%B8-%D0%B7%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F", "text": "Бел. ред. - Пиар експертът от Институт за етнология и фолклористика с Етнографски музей към БАН (ИЕФЕМ - БАН) д-р Петър кърджилов разпространи съобщение до медиите, че учен от техния институт с изследванията и книгите си има заслуги за признаване на българско малцинство в България. До момента медиите представяха новината като заслуга на премиера Борисов и правителството му. Съобщението, че и един учен може да има заслуга, подразни властта и предизвика панически страх у ръководството на БАН. Оттам поискаха експертът Петър Кърджилов да бъде уволнен, защото влошава отношенията с премиера-слънце точно преди приемането на бюджета. По-долу е обяснението от Петър Кърджилов за случая.   Казвам се Петър Кърджилов и работя в ИЕФЕМ - БАН от две години и три месеца като специалист връзки с обществеността. Преди няколко дни стана известно, че с телефонни обаждания от когото трябва могат да се празнят столовете не само на журналисти, но и на ПР специалисти. Горе съм ви показал работното ми място с празния ми стол и схемата, по която се стигна до това.   На 14 октомври (събота) изпратих съобщение до медиите, в което написах, че не прави чест на политиците да приписват заслугите за законовото признаване на българското малцинство в Албания единствено на себе си. Това признаване се дължи не само на тях, но и на редица учени и общественици, сред които водеща роля в последните 10 години има доц. д-р Веселка Тончева от ИЕФЕМ - БАН. Някои медии интерпретираха манипулативно това съобщение и писаха за спор и скандал между БАН и правителството.   На 15 октомври (неделя) вечерта ми се обади директорът на ИЕФЕМ и ми каза, че премиерът Борисов се е обадил на председателя на БАН акад. Юлиан Ревалски, бил много ядосан и му искал обяснение за публикациите в медиите по темата. Ревалски, на свой ред вбесен, се обадил на директора на ИЕФЕМ доц. Петко Христов и му наредил незабавно човекът, който е замесен в това да бъда освободен.   Директорът ми предложи да напусна по взаимно съгласие и ми каза, че ако не го направя, ще бъда уволнен дисциплинарно за уронване престижа на БАН и института. Ръководството на ИЕФЕМ ми казаха, че изпратеното от мен е “огромен гаф”, при това седмици преди гласуването на бюджета, от който е част и бюджетът на БАН, че неизбежно ще се прекрати работата ми в института по един от двата начина!   В неделя и понеделник, 15 и 16.10 положих нужните усилия и овладях временната кризисна ситуазция, създадена от манипулативните интерпретации на част от медиите. (Чуйте например това участие на доц. Веселка Тончева при Ирина Недева в най-достъпното радио в България - програма “Хоризонт” на БНР:  ) Опитах на няколко пъти я да убедя акад. Ревалски и доц. Христов, че кризата е овладяна и няма нужда да качват в сайтовете на БАН и ИЕФЕМ позиции, в които институциите заявяват, че се разграничават от изпратеното от мен съобщение, както и да пускат опровержение с текст, различен от този, че скандал между правителството и БАН съществува единствено в страниците на някои кафяви медии.   Това е факт. Опитите ми не успяха и двамата решиха в двата сайта да бъдат качени позиции, които обиждат със сервилността към политиците, както моето, така и достойнството на цялата научната общност! Вижте тук:   и тук:   Тези две позиции, разпратени до и медиите, наистина задълбочиха кризата и направиха учените за смях! Освен това, в тях се съдържа директна лъжа. Никъде в съобщението не се внушава “противопоставяне” между заслугите на политиците и учените по въпроса. В текстът е изразено недоволство, както моето лично, така и това на мои колеги, с които съм говорил - срещу политиците, заради това, че загърбват работата и усилията на учените. А после ни атакуват. Помните думите на Симеон Дянков, Менда Стоянова и много други.   Нямам никакво намерение да напускам, защото ни най-малко не съм уронил престижа на БАН и ИЕФЕМ. Точно напротив - със съобщението от 14.10 и последвалите медийни участия на доц. Тончева, двамата заедно засилихме положителната репутация на двете институции - БАН и ИЕФЕМ, както и на научната общност в България като цяло! Това личи от реакциите и коментарите в обществото, както и в самите медийни материали.   Създадох тази страница не толкова в моя подкрепа, колкото в подкрепа на работата на всички честни и достойни учени в Академията и в България. Повечето получаваме заплати от 400 и няколко лева - колкото тези на хигиенистките в БАН, но с тази разлика, че работим в пъти повече време, а и работата ни е малко по-различна.   Създадох страницата, за да се обединим всички учени, журналисти и граждани, които искаме да запазим честта и достойнството си, а не само столовете и хляба си! Защото всеки един от нас е БАН, всеки един от нас е етичният и принципен човек и професионалист на мястото, където работи. А не тези, които решават дали и кога да остане празен стола на някого заради телефонно обаждане от политик например.   Моля ви да харесате страницата и да я споделите с призив за харесване и споделяне!   Следете и информацията, която ще публикуваме в страницата. Търся администратори, които да помагат! Има още много неща да изговорим, включително информация за други злоупотреби и сервилност в БАН, за които ще ви разкажа скоро.   За да имаме справедливост, свобода и чест а не сервилност и навеждане напред, когато някой малко по-наежен ни кара да се наведем и да мълчим!   Ако искате да помогнете, моля ви напишете имейл до председателя на БАН акад. Юлиан Ревалски, че не трябва да се поддава на натиска на премиера Борисов! Кратък свободен трекст. Ето адреса на Ревалски:    Благодаря ви!   Искрено ваш приятел и колега,", "date": "2017.10.22", "title": "КОЙ е БАН и как се празнят столове - кой се пъчи със заслуги за признаването на българско малцинство в Албания"}
{"url": "http://www.classa.bg/%D1%81%D0%B2%D1%8F%D1%82/item/374174-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D0%BC%D0%B0%D0%B9%D0%BA%D1%8A%D0%BB", "text": "Всички познаваме Джордж Майкъл като божествения глас, създал серия от незабравими хитове, които се продават в милионен тираж по цял свят. Много от песните му продължават да се въртят по радиостанциите и до днес.   Последният документален филм за музиканта, починал на 25 декември 2016 г., обаче показва непознатото му лице.   \"Freedom\", чиято премиера е планирана от Showtime за този уикенд, го показва като човек, който се бори докрай срещу продуцентските компании, експлоатиращи по недопустим начин артистите, и като защитник на правото на личнен живот на звездите в свят, който оказва безпощаден натиск върху публичните личности.   До последно, Джордж Майкъл работи в тясно сътрудничество със създателите на документалния филм - като режисьор и глас зад кадър. Освен неговата изповед, лентата предлага интервюта със звезди на музиката като Стиви Уондър, Мери Джей Блайдж, Елтън Джон, Лиъм Галахър, Тони Бенет и др. Цяла плеяда от супермодели - включително Наоми Кембъл, Кристи Търлингтън, Синди Кроуфорд, Татяна Патиц и Линда Еванджелиста от оригиналния клип на Freedom - също са участвали в създаването на филма за легендарния певец.   Списание \"Ролинг Стоун\" разказва за някои от най-интересните детайли на продукцията:     Джордж Майкъл разбира, че последствията от известността могат да бъдат смазващи за личния му живот, и този конфликт го следва през цялата му кариера - от дуета \"Wham!\" до успеха му като солов изпълнител.   \"Имам музикален талант, който по време на тийнейджърските ми години беше подсилен от онази отчаяна амбиция да бъда известен, обичан, уважаван и т.н. Всичко, което исках по онова време, беше успехът\", разказва Джордж Майкъл.   \"Ако съм искал да бъда щастлив, това беше погрешен път\", добавя той. Майкъл разказва, че винаги е страдал от ниско самочувствие и неувереност.   \"В моето семейство високомерието се смяташе за абсолютен грях, затова никой не се суетеше особено за външния си вид\", споделя музикантът.   В началото на 80-те години обаче притегателната сила на славата преобръща живота му.   \"Не мисля, че беше възможно да контролирам егото си до такава степен, че да се спра на крачка от възможността да стана най-продавания артист в света. Затова се впуснах с пълно удоволствие в създаването на един нов образ, който би бил достатъчно силен, за да стои редом до Мадона, Майкъл Джексън или Принс\", казва още той.     \"Не мога да обясня колко всепоглъщаща може да бъде истерията, когато човек е оставен сам да се справя с нея\", разказва Джордж Майкъл.   \"Когато бяхме заедно с Андрю (партньорът му в Wham! Андрю Риджли), беше много по-лесно да запазя връзката си с предишния живот - животът, който познавахме с него, преди да станем известни. Беше лесно да се държим здраво стъпили на земята, да се шегуваме с това, да обсъждаме в каква лудница живеем. Когато вече няма с кого да го правиш, изведнъж става страшно. 10 месеца от този начин на живот бяха достатъчни, за да ме докарат до ръба. Бях ужасно самотен. Единствената хубава част от деня ми бяха живите концерти. Спомням си, че когато изпях за последен път \"Careless Whisper\" на турнето в САЩ, застанах на сцената със сълзи на очите и си мислих, че не знам дали някога ще мога да го направя отново\".     В опит да запази здравия си разум, Майкъл постепенно спира да изпълнява някои от традиционните си задължения към музикалния лейбъл - включително отказва да се появи в клипа на хита си \"Freedom 90\".   Вместо това, той привлича петте супермоделки Наоми Кембъл, Линда Еванджелиста, Татяна Патиц, Кристи Търлингтън и Синди Кроуфорд.   \"Това промени цялата философия на правенето на клиповете. Видеото казваше всичко. Беше гениално, нещо революционно\", споделя в документалния филм Елтън Джон.   Продуцентът Анди Стивънс обаче ще запомни парчето с малко по-различен акцент: \"Хонорарът за всяко едно от момичетата беше огромен, като се плащаше на дневна база. Ето това вече беше революционно\".     През 1993 г. Анселмо Фелепа - партньорът на Джордж Майкъл - умира вследствие на усложнения след заболяване от СПИН. Смъртта му оказва огромно въздействие върху музиканта.   Покрусен от мъката по загубената любов, Джордж Майкъл спира да пише музика, като това ускорява и края на сложните му отношения с продуцентите от Sony.   \"Анселмо беше причината, която ми даваше сили да водя тази битка. Ако не можех да направя нищо полезно като музикант, защото не мога да измисля нито една нота, може би имах възможност да направя нещо изключително и да променя стандартните договори с продуцентските компании завинаги\", казва Майкъл.   Той завежда дело срещу Sony, като ги обявинава, че са го принудили да се въвлече в \"професионално робство\".   \"Мисля, че в известен смисъл това дело беше перфектният начин да се отърва от гнева си\", казва той, въпреки че впоследствие губи процеса. \"В крайна сметка цялото нещо беше пълна загуба на време. Съжалявам за това до днес\".     \"Най-великият ми момент беше албумът \"Older\", споделя Джордж Майкъл, като отбелязва, че едва тогава успява да преодолее загубата след смъртта на Фелепа.   \"Той беше моят спасител - все още ми е трудно да обясня защо намирането на партньор в онзи етап от живота ме промени завинаги\", казва той. Песента \"Jesus to a Child\" е \"сбогуването\" му с покойния Анселмо. Майкъл я описва като \"най-добрата и лечебна музика\".   \"Оттам нататък вече можех да започна начисто. Всеки, който разбираше моя символизъм, знаеше, че това е начинът ми да призная кой съм. В този албум няма нито едно парче, което да не е свързано с Анселмо или с рисковете от СПИН. Мисля, че съдбата ми беше да усетя тази болка, за да стигна докрай с музиката си\".     Много от песните на музиканта от 80-те години са подценявани като качество заради бляскавата им \"опаковка\". \"Знам как да правя такива парчета, знам как да карам радиостанциите да ги въртят постоянно. Само защото съм носил ужасно къси панталони, пречеше на някои хора да забележат качеството на музиката - тази идея за мен продължава да е изумителна\", споделя Майкъл.   На въпроса как би искал да бъде запомнен от поколенията, той отговаря: \"Като велик автор на песни\".     Постепенно музиката на Джордж Майкъл се измества от поп-звученето, като певецът печели две отличия на Наградите за американска музика в категорията \"Соул и R&B\". Това кара някои от чернокожите музиканти, които по това време рядко биват включвани в категориите за най-добра поп-музика, да недоволстват. През 1990 г. Гладис Найт дори коментира, че ако Боби Браун можеше да се съревновава с Джордж Майкъл, нещата щяха да изглеждат по съвсем различен начин.   \"Разбирам гледната им точка. Разбирах я и тогава. Просто смятам за жалко, че общите записи на бели и чернокожи изпълнители се смятаха едва ли не за предателство. Никога не съм имал намерение да ограбвам културното наследство на чернокожите с песните си. Просто се опитвах да правя добра музика\", казва Майкъл в документалния филм.     Споровете около правото на Джордж Майкъл да си \"присвоява\" черната музика след \"Faith\" стигат дотам, че песните му спират да се въртят по радиостанциите с R&B и соул.   \"Затова кръстих албума си \"Listen Without Prejudice\". Исках да кажа, че тук има малко госпел, малко R&B, но и малко типично \"бяло\" звучене. Оставете ме да бъда такъв, какъвто съм, без да ме карате да избирам само едното или само другото\", споделя Джордж Майкъл.   Албумът е повлиян от период, в който Джордж Майкъл преоткрива музиката на Бийтълс.   \"Направих Praying for Time, за да покажа колко много обичам Ленън. Heal the Pain беше записан, за да покажа колко много обичам Маккартни. Не съм си и мечтал, че някой ден Пол Маккартни ще я пее. А когато той го направи, парчето звучеше като негово!\"     90-те години бяха периодът, в който Джордж Майкъл започна да говори все по-силно за отрицателните странични ефекти на славата в поп-културата. По стечение на обстоятелствата - думите му предизвикват раздразнение от страна на Франк Синатра.   Той пише отворено писмо до музиканта, в което му казва: \"Хайде, Джордж. Отпусни се малко. И спри вече с тези приказки за \"трагедията на славата\". Трагедията на славата е тогава, когато никой не се появи на концерта ти и се наложи да пееш пред чистачката в опразнен клуб, който не е виждал платежоспособен посетител от сто години\".   Джордж Майкъл отговаря на легендата във Freedom: \"Не мисля, че той е авторът на това писмо. Всъщност вярвам, че това е дело на PR, а не на гений\".", "date": "2017.10.22", "title": "Последната изповед на Джордж Майкъл"}
{"url": "http://www.classa.bg/%D1%81%D0%B2%D1%8F%D1%82/item/374168-%D0%B8%D0%B7%D1%80%D0%B0%D0%B5%D0%BB-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B5-%D0%BF%D0%BE%D0%BB%D0%B5%D0%B7%D0%BD%D0%B0", "text": "            Дали Близкият Изток винаги дава възможност да се направи чист морален избор? Западът трябва да се стреми към понататъшно отслабване на „Ислямска държава”, но не и към нейното унищожаване. Отслабената, но действаща ИД, може да отслаби притегателната сила на Халифата сред радикално настроените мюсюлмани и съдейства „отрицателните персонажи” взаимно да се гледат като цели, а не да търсят „мишени” на Запад.     ИД постига успехи там, където присъства политически вакуум. Макар настъпателните операции на ИД в Сирия и Ирак да демонстрират тактическите възможности на ИД, те бяха насочени против провалени държави с отслабени въоръжени сили. В случаите, когато лошо подготвените въоръжени сили на ИД срещаха добре организирана съпротива, дори от страна на недържавни формирования от типа на кюрдското опълчение, ИД отстъпваше.   Истина е, че ИД възпламени страстите сред много разочаровани мюсюлмани по света, а идеята за Халифата запази привлекателност в средата на нейните поддръжници. Терористичната дейност, за която ИД винаги поемаше отговорност, всъщност не се ръководеше от Ракка, а беше самоинициатива на „вълци-единаци”. Самата ИД е способна да нанася само ограничени щети, защото е ангажирана да оцелее в Сирия и Ирак.   Отслабената ИД, въпреки интуицията, е за предпочитане, отколкото унищожената ИД. Тя е като магнит за радикализираните мюсюлмани от цял свят. Те изразходват своята ненавист и ярост на бойното поле в Сирия и Ирак, а не в своите страни. Някои от тях дори с готовност стават шахиди, но ако го направят в своите страни? Ако ИД претърпи военно поражение, то голямата част от тези хора ще се върнат у дома си и ще създават проблеми.   Ако ИД загуби контрол над своята територия, то енергията, изразходена за защита на псевдодържавата, ще бъде насочена към организиране на терористични атаки извън нейните предели. Колапсът на ИД ще произведе терористична диаспора, която още повече ще радикализира емигрантите-мюсюлмани на Запад. Повечето контратерористични ведомства разбират тази опасност.   Удължаването на живота на ИД е възможно да гарантира смъртта на голям брой мюсюлмани от ръцете на „отрицателните персонажи” в Близкия Изток, но може би ще спаси Запада от множество терористични атаки.   Нещо повече, отслабената и все още жива ИД ще снижава привлекателността на идеите на Халифата. Нефункционалното и недъгаво политическо образувание по-ефективно ще разочарова мюсюлманите от тяхната фикс-идея, отколкото разрушената ИД от коалицията на САЩ. Последният сценарий отлично се вписва във версията за вероломните усилия на Запада по разрушаване на исляма.   Удължаването на съществуването на ИД трябва да служи за стратегическа цел. Защо да съдействаме за победата на жестокия режим на Асад в сирийската гражданска война? В интерес на Запада ли е да укрепва хватката над Сирия на Русия и да усилва нейното влияние в Близкия Изток? Изцеждането на потенциала на радикалната шитска антизападна организация Хизбула, служеща на Иран, също е от полза – тя вече няма да взема за заложници от западни държави и да извършва терористични актове в Европа.   ИД действително се състои от лоши момчета, но някои от техните противници са много по-лоши. Да се позволява на едни лоши момчета да убиват други лоши момчета може да звучи цинично, но да се постъпва така е полезно и дори морално, ако отвлича лошите момчета от някаква дейност, в резултат на което те нанасят по-малка вреда на добрите момчета. Близкият Изток не винаги дава възможност да се направи чист морален избор.   Западът търси стабилност и се залъгва с наивната надежда, че военното поражение на ИД ще стане инструмент за достигане на тази цел. Стабилността обаче сама по себе си не е ценност. Тя е необходима само тогава, когато служи на нашите интереси. Поражението на ИД ще способства за хегемонията на Иран в региона, ще усили ролята на Русия и ще продължи тиранията на Асад. Техеран, Москва и Дамаск не споделят нашите демократични ценности и са малко склонни да помагат на Америка и на Запада.   Американската администрация като че ли не е в състояние да признае факта, че ИД може да бъде полезен инструмент за подриване на амбициите на Иран в Близкия Изток.   Руското издание „Свободная пресса” се сдоби с копие от уникален документ – Прогноза на Центъра BESA No. 352/ 2.8.2016 г. – чийто автор е професор Ефраим Инбар (Efraim Inbar), директор на Центъра за стратегически изследвания „Бегин-Садат” (the Begin-Sadat Center for Strategic Studies). Поради значителния му обем БЛИЦ го предлага в резюме, от което неговото значение не намалява и задоволително обяснява политиката на Запада в Близкия Изток.  ", "date": "2017.10.22", "title": "Израел: „Ислямска държава” е полезна"}
{"url": "http://www.classa.bg/%D1%81%D0%B2%D1%8F%D1%82/item/374165-%D0%BC%D0%B0%D0%B4%D1%80%D0%B8%D0%B4-%D0%BE%D1%82%D0%BD%D0%B5%D0%BC%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B0-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Испания продължава по пътя на конфронтацията: регионалният лидер в Барселона Карлес Пучдемон не изпълни ултиматума на испанския премиер Мариано Рахой да оттегли мъглявата си Декларация за независимост от 10 октомври. В такъв случай Рахой беше заплашил да задейства член 155-и от испанската конституция, което ще позволи на централната власт в Мадрид па поеме контрола над Каталуния.     Така и стана: след заседание на испанския кабинет по-рано днес, министър-председателят Мариано Рахой обяви, че по силата на член 155-и от конституцията ще бъдат отнети правомощията на регионалния лидер Карлес Пучдемон. Неговите задачи ще бъдат поети от официални представители, които Мадрид ще посочи. Отнемането на властта от сепаратистите не означава обаче отнемане и на автономния статут на областта. Самоуправлението ще продължи, подчерта Рахой след заседанието на кабинета в Мадрид. Така за първи път от приемането на испанската конституция през 1978 година член 155-и ще бъде приложен и на практика.   Решението на испанското правителство трябва да бъде одобрено и от Сената в Мадрид. В него обаче консервативната Народна партия на премиера Рахой има мнозинство. Гласуването ще се проведе най-вероятно идния петък. Решението на властите в Мадрид открива пътя към провеждането на нови избори в Каталуния най-късно до 6 месеца.     Там се урежда въпросът в случай, че някоя от 17-те тъй наречени автономни области (исп.: Comunidades Autónomas) действа против \"общите интереси на Испания\". Ако Сенатът, Горната камара на парламента, приеме с абсолютно мнозинство, че е налице такъв казус, испанското правителство може да предприеме \"необходимите мерки\", за да гарантира зачитането на общия интерес.     Този текст от конституцията не казва какви точно мерки са \"необходими\" в конкретна конфликтна ситуация. Според испански политолози обаче, той развързва ръцете на испанската централна власт да поеме контрола над институциите в разбунтувалата се област.     Испанското правителство иска да осигури спазването на конституцията, което е негово право и задължение. Затова то сега посяга към този инструмент, предвиден за такива случаи в конституцията. По този въпрос правителството на Рахой получи в четвъртък подкрепа от ЕС, а германската канцлерка Ангела Меркел използва думите \"неразривно единство на испанската нация\".     Испанската конституция не предвижда отцепването на автономна област. Но все пак съществуват два начина за това: чрез общонационален референдум, проведен на територията на цялата страна, и чрез поправка в конституцията, която трябва да приеме испанският парламент.     Заедно с областта около столицата, Каталуния е най-важният икономически регион на Испания и втората най-богата област по доходи на глава от населението - след автономния регион Мадрид. Каталунските фирми са тясно обвързани с другите испански региони и една граница би предизвикала дълбока криза в местната икономика.     Но и във всяко друго отношение Каталуния е тясно свързана с останалата част от Испания. Едва половината от живеещите в областта хора припознават каталунския за свой майчин език. Отделно от това много испанци се опасяват, че евентуална независимост на Каталуния ще окуражи сепаратистите и в други райони на страната - и най-вече баските и тези във Валенсия и Галисия.     Каталуния е един от регионите в Испания, който е успял да съхрани своя национален език и културно самосъзнание. В този смисъл испанистът Валтер Бернекер говори за това, че Испания не е \"истинска\" нация. Много каталунци, но така също и баски или галисийци, се смятат за отделна нация. Но те не могат да се похвалят с дългогодишна (вековна) борба за независимост. Още през 1978 година над 60 процента от каталунците гласуваха за испанската конституция, а заедно с това и за единството на нацията. По-малко от 10 на сто тогава се обявиха против.   Стремежът към независимост на Каталуния се засили сред 1990 година. Оттогава насам израсна цяло едно ново поколение от хора, възпитавани целенасочено в каталунските училища и университети в националистически дух. И докато сепаратистите впрегнаха много умело и политиката в преследването на поставената си цел, Мадрид гледаше безучастно на случващото се. Допълнителен импулс сепаратистите получиха след референдума, срещу който испанските власти използваха сила. Именно тези изблици на насилие в отделни райони на областта сепаратистите представиха като още едно доказателство, че испанската държава всъщност потиска Каталуния.   За събота вечерта в Барселона е насрочена голяма демонстрация на привържениците на независимостта.", "date": "2017.10.22", "title": "Мадрид отнема властта на сепаратистите в Каталуния"}
{"url": "http://www.classa.bg/%D1%81%D0%B2%D1%8F%D1%82/item/374166-%D0%BB%D0%BE%D0%BD%D0%B4%D0%BE%D0%BD-%D1%82%D1%80%D1%8F%D0%B1%D0%B2%D0%B0-%D0%B2%D0%B5%D1%87%D0%B5-%D0%B4%D0%B0-%D1%81%D0%B8-%D0%BA%D0%B0%D0%B6%D0%B5", "text": "            Е, чудото не се състоя! Шефът на ЕК Жан-Клод Юнкер беше заявил преди срещата на върха, че трябва да стане чудо, за да може още на тази среща да бъде дадена зелена светлина за началото на втората фаза от преговорите за Брекзит. И е бил прав да бъде песимист. Все пак нещо е помръднало - атмосферата между британската министър-председателка Тереза Мей и останалите ѝ европейски колеги вече е по-добра. За което своя принос дадоха и двете страни. И което мнозина тълкуват като знак за единство: както Тереза Мей, така и канцлерката Ангела Меркел се появиха на срещата с бели сака.     Германската канцлерка използва всяка възможност да демонстрира подкрепа за Мей. В нейната консервативна партия има немалко привърженици на идеята за Брекзит без споразумение с Брюксел, тъй като те не са готови на никакви отстъпки. Затова Тереза Мей се нуждае спешно от някакъв успех, който да размаха пред тях и пред британската общественост.    \"Категорично искам да бъде постигнато споразумение, а не някакво непредсказуемо решение\", казва Меркел по този въпрос. Също и действащият председател на Европейския съвет Доналд Туск прави каквото може. На срещата той определи като \"преувеличени\" съобщенията, според които преговорите били зациклили. Мей, на свой ред, посочи, че нейната страна ще \"изпълни ангажиментите си\", без обаче да уточнява какво точно има предвид.     И точно в това обаче се състои проблемът. Останалите 27 страни-членки все още очакват от Лондон конкретни стъпки. И тук говорим основно за три неща:   Тъй наречената \"финалната сметка\" - парите, които Лондон трябва да преведе на Брюксел преди да се отдели от общността. Сега представите за размера на тази сума се разминават сериозно - от 20 милиарда евро (според Тереза Мей), до 60 или дори 100 милиарда евро (според източници от Брюксел). В същото време твърдолинейните британци, като например външният министър Борис Джонсън, твърдят, че не дължат нито цент на Брюксел. На тази среща на върха британската министър-председателка подчерта, че Великобритания ще преведе сумата чак в края на преговорния процес \"като част от окончателното споразумение за нашето бъдещо партньорство\".   Неясни, освен това, са и въпросите за бъдещия граничен режим между Северна Ирландия и членуващата в ЕС Ирландия, както и за правата на европейските граждани на Острова след като Великобритания напусне общността. По последния въпрос изглежда се очертава някакво решение, което наистина е важно - не само за тези повече от 3 милиона души, които са засегнати пряко.   И понеже не беше дадена зелена светлина за втората фаза на преговорите, ЕС се надява на някакво продължение през декември. И Съюзът иска непременно да е подготвен в случай че тогава получи задоволително предложение от Лондон - за да може веднага да се продължи с преговорите. Канцлерката Меркел определи като \"интересна идея\" предложението на Тереза Мей за двугодишен преходен период. Което говори за гъвкава позиция на Германия, която има интерес от продължаване на добрите търговски връзки с Лондон. Но това е също и желанието на целия бизнеселит на Острова, който силно желае двете страни да се разберат помежду си.       Без значение как ще продължат преговорите за Брекзит, ЕС и без тях си има достатъчно други проблеми. Шефът на комисията Жан-Клод Юнкер заяви в Брюксел, че \"повече така не можем да продължаваме\". ЕС и еврозоната трябва да станат \"по-ефикасни\" и да са в състояние да вземат по-лесно решения. Какво стои зад тези думи загатна канцлерката Меркел още след изборната победа на Доналд Тръмп, че Европа трябва да вземе собствената си съдба в свои ръце.    За същото настоява и френският президент Еманюел Макрон, който иска по-силна еврозона, и който се нуждае от подкрепата на Германия. Проблемът се състои в това, че канцлерката Меркел, която много предпазливо подкрепя реформите, се очертава да продължи да управлява с нови коалиционни партньори. А особено германските либерали от Свободната демократическа партия гледат много критично на представите на Макрон.   Меркел, която на тази среща представяше все още старото си правителство, обеща да приобщи възможните ѝ нови коалиционни партньори към европейския дневен ред. Конкретно на тази среща на върха решенията са \"толкова общи, че едва ли някой би се обърнал срещу тях\", каза канцлерката. Но в бъдеще - особено по важните реформи - тя обеща да се погрижи за това свободните демократи и Зелените да не се чувстват пренебрегнати, преди да станат официално част от нейното правителство и да започнат да упражняват вече и директно влиянието си върху европейската политика.", "date": "2017.10.22", "title": "Лондон трябва вече да си каже"}
{"url": "http://www.classa.bg/%D1%81%D0%B2%D1%8F%D1%82/item/374167-%D0%BF%D1%83%D1%82%D0%B8%D0%BD-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%BE%D1%82%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0%D0%BD%D0%B5-%D0%B5-%D0%BF%D0%BE-%D0%BE%D0%BF%D0%B0%D1%81%D0%BD%D0%BE-%D0%B8-%D0%BE%D1%82-%D0%B0%D1%82%D0%BE%D0%BC%D0%BD%D0%B0-%D0%B1%D0%BE%D0%BC%D0%B1%D0%B0", "text": "Президентът на Русия Владимир Путин сподели пред участниците в Световния младежки и студентски фестивал в Сочи,  По думите на Путин,  каза Путин, цитиран от РИА “Новости”.   „  подчерта той.   В същото време руският президент насърчи ефективното използване и внедряване на новите технологии в широката практика. Но според него човечеството нито за миг не бива да се отклонява от нравствените и морални норми, тъй като отсъствието им може да доведе до разрушаването на човека.   заключи Путин.", "date": "2017.10.22", "title": "Путин: Генетичното програмиране е по-опасно и от атомна бомба"}
