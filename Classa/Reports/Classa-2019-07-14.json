{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397865-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%BE%D0%B1%D1%8F%D1%81%D0%BD%D0%B8-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%B3%D0%B8%D0%BB%D0%BE%D1%82%D0%B8%D0%BD%D0%B0", "text": "Цената на машинното гласуване ще бъде още по-висока за местните избори. Това каза зам.-председателят на правната комисия в Народното събрание Десислава Атанасова за БНР. Атанасова поясни, че след проведените избори ЦИК е изготвила анализ за предстоящо гласуване чрез машини в много повече секции. По думите й, аргументите на ЦИК са, че гласуването е било трудно, вотът е неоправдано скъп. Тя припомни, че цената на 1 машинен вот е 59 лв. в сравнение с 0.71 лв. за хартиена бюлетина. „Особено сериозно внимание е обърнато, че цената ще е още по-висока за предстоящите избори за общински съветници и кметове\", уточни Атанасова. „Спецификата на местните избори изисква специфична настройка на отделните машини за отделните СИК-ове.      Някъде ще трябва да бъдат настройвани за три вида, другаде за четири вида избори,\" добави Десислава Атанасова. Според нея ако остане машинното гласуване ще има сериозно предизвикателство при преброяването на преференциите за общинските съветници. „От ЦИК смятат, че увеличаването на броя на секциите с машинно гласуване ще доведе до увеличаване на несъответствия и грешките в протоколите\", подчерта зам.-председателят на правната комисия в НС. По думите й, българските граждани разчитат на хартиената бюлетина и не проявяват интерес към машините. Атанасова отбеляза, че са предложили машинно гласуване да отпадне на парламентарни и местни избори, защото в такова становището на вносителите – ГЕРБ, „Воля\" и „Обединени патриоти\".", "date": "2019.07.14", "title": "Десислава Атанасова обясни за голяма финансова гилотина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397856-%D0%BD%D0%BE%D0%B2%D0%B0-%D0%B0%D1%82%D0%B0%D0%BA%D0%B0-%D0%BE%D1%82-%D0%B1%D0%B5%D0%BB%D0%B3%D1%80%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87%D0%B8-%D0%B2-%D1%81%D0%BA%D0%BE%D0%BF%D0%B8%D0%B5-%D1%80%D0%B0%D0%B1%D0%BE%D1%82%D1%8F%D1%82-%D1%81%D1%80%D0%B5%D1%89%D1%83-%D1%81%D1%8A%D1%80%D0%B1%D0%B8%D1%8F", "text": "Преди два месеца е сформиран мощен разузнавателен екип, който работи под прикритие в един голям западноевропейски автомобилен завод, твърди председателят на сръбския парламентарен комитет за Косово Милован Дрецун Председателят на сръбския парламентарен комитет за Косово Милован Дрецун обвини български разузнавачи в дестабилизиране на региона. Това е поредно скандално изявление срещу страната ни през последните десетина дни, предава БГНЕС.  В интервю за вестник “Курир” Дрецун твърди, че “преди два месеца в Скопие е сформиран мощен разузнавателен екип, който работи под прикритие в един голям западноевропейски автомобилен завод”.  “Неговата цел е да бъде блокирано постигането на компромисно решение между Белград и Прищина. В този екип работят разузнавачи от България, Северна Македония, Германия и Албания“, твърди още Дрецун, който се смята за един от най-приближените на президента Александър Вучич и външния министър Ивица Дачич.  “В отделни съседни държави се води мощна кампания срещу постигането на каквото и да е компромисно решение между Белград и Прищина. Скопие се превръща в мощен разузнавателен център за работа срещу държавните интереси на Сърбия“, казва още Милован Дрецун и добавя: „Всяко компромисно решение е основният стабилизиращ стълб в региона. Липсата на компромис между Белград и Прищина е подготовка за нови сблъсъци в региона и създаването на “Велика Албания”.  Той твърди, че “македонските власти трябвало да отговорят какви са целите на този разузнавателен екип, който вреди напълно на Сърбия”.  “Какво могат да направят, освен да събират информация и да разпространяват дезинформация. Този екип няма за цел да защитава нашите интереси, а да работи срещу тях. Това никак не е безобидно. Могат да направят някоя медийна и политическа диверсия и да предизвикат дори и сблъсъци”, казва още Дрецун.  Само преди седмица Дачич отправи скандални изявления по адрес на България и премиера Бойко Борисов отново във връзка с косовския въпрос. По-късно той обвини медиите за скандала. Борисов пък призова Дачич публично да му се извини.   \r\n  ", "date": "2019.07.14", "title": "Нова атака от Белград: Български разузнавачи в Скопие работят срещу Сърбия!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397857-%D1%81%D0%B8%D0%BC%D0%B5%D0%BE%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%D0%B7%D0%B0-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%B5%D0%B4%D0%BD%D0%B0-%D0%B1%D0%B8%D0%B2%D1%88%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D1%87%D0%BA%D0%B0-%D0%B2-%D1%81%D0%B0%D1%89", "text": "Изключително обидно за военната експретиза е тази жена да твърди, че всяка критика днес срещу проекта била срещу САЩ, а не прагматична по характер.И защо признаваш госпожо, че три дни и половина си прекарала в заводите на Локхид Мартин?   Един млад зам.-министър на външните работи без ден опит в дипломацията, набрал преди това популярност в медиите си със скандални изявления, заяви днес в предаването „Офанзива” по Канал 3, че цялата процедура по F-16 била най–прозрачната, че били спазени процедурата и всички изисквания и критерий. Но нали именно процедурата не бе спазена, нали бяха нарушени 5 от 7 критерия, нали НС отмени собственото си решение за финансовата рамка?! Вярно е, че българското общество няма памет, но да разчиташ на това и да внушаваш така нагло и безсрамно, не е ли обидно за всеки зрител? Преди него една дама, бивша посланичка в САЩ, в същото предаване също се прави на експерт. Тя говори за два опита за стартиране на проекта, но това не е вярно. Проектът стартира 2006 год. и бе доведен до последна фаза през пролетта на 2008 г., но след изборите ГЕРБ спря всички проекти през 2009 г.  Не е вярно и твърдението й, че всички досегашни екипи са залагали на F-16. Да, имахме и него предвид, но предложението разглеждаше възможностите на 7 изтребителя. Не е вярно и това, че сега била дадена възможността да участват всички. Къде беше френския Рафал, къде беше предложението на Израел? Колко изтребителя щяха да предложат другите за тази сума, която искат днес американците? Изключително обидно за военната експретиза е тази жена да твърди, че всяка критика днес срещу проекта била срещу САЩ, а не прагматична по характер. Водещ е бил винаги националният интерес и с американската страна сме имали прекрасни отношения и консултации по проекта и не само. И защо признаваш госпожо, че три дни и половина си прекарала в заводите на Локхид Мартин, каква работа има един посланик три дни и половина там?", "date": "2019.07.14", "title": "Симеон Николов: За лъжите на една бивша посланичка в САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397858-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BB%D0%B0%D1%89%D0%B0-%D0%BD%D0%B8%D1%89%D0%BE-%D0%B7%D0%B0-%D0%B4%D0%BE%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%84-16", "text": "Той обясни, че всички системи на самолетите са отворени за добавяне на всякакъв вид оръжия България няма да плаща нищо за дооборудване на новите изтребители Ф-16 блок 70, каза пред БНР зам.-министърът на отбраната ген. Атанас Запрянов. В предаването „Неделя 150“ на програма „Хоризонт“ на БНР той обясни, че всички системи на самолетите са отворени за добавяне на всякакъв вид оръжия и че с подписването на договора пакетът не е затворен.  „Самолетите, които получаваме имат цялата авионика и електронно оборудване, кодове и програми, отключени на борда, позволяващи да се отключат всякакви оръжия в перспектива и да бъдат използвани ракети въздух- въздух, въздух-повърхност, ако искате въздух-кораб. Така че ние няма да плащаме повече за дооборудване на самолетите, ако закупим каквото и да е оръжие, което е намалено или какъвто е да е нов тип оръжие“.  „Утре правителството ще трябва да приеме подписаните от министъра на отбраната четири договора, които касаят не само доставката на 8 броя самолети Ф-16 блок 70, но и доставката на боеприпаси към тези самолети, на ракети въздух-въздух различни класове на тези самолети и доставката на цялото оборудване… “, посочи още.  „Общата стойност на четирите договора, които ще бъдат приети и предложени на Народното събрание за ратификация наистина е 1,256 млрд. долара. По отношение на цената би следвало да ви коригирам, че не е постигнато намаление, тъй като от анонсираната цена на конгреса 1,67 млрд. долара за пакета и започнали преговори при цена 1,410 млрд. долара ние имаме 1 млрд. 256 млн.“, каза Запрянов.  „Много е важно да поясня, че когато става въпрос за преговори и за цени, че правителството на САЩ чрез програмата за Международни военни продажби FMS не е не е търговец, а е посредник между българското правителство и американските компании, които доставят съответното оборудване. Това, което мога да гарантирам е, че програмата FMS, цените на оборудването, които американското правителство определя и дефинира, са същите цени, по които то купува съответните въоръжения и техника от американските компании“, обясни той.  „Затова, може би за първи път ще кажа в ефир, направленията, в които се работеше по отношение на намаляването на цената, не е само при преконфигурирането на пакета, който в началото на преговорите наистина разширихме умишлено с желание да получим и повече въоръжение. Американското правителство за цената от $1,256 млрд. е направило компромиси и намаления, там където то има право да направи… “  Запрянов коментира и въпроса дали е вярно, че в момента сме на критичния минимум и дори сме получили предупреждение от американската страна, че ако се отказваме от още неща по сделката от предварителния план, може да се окаже, че си купуваме оръжие, което няма да може да използваме:  „Това беше първоначалното условие и на двете страни, че ние не можем да си позволим да закупим самолет, който няма въоръжение и няма да има бойни способности“.  Той коментира и това, че за момента не купуваме изобщо от управляемото въоръжение въздух-земя т.н. умни ракети, което дава повод на някои критици да твърдят, че самолетът отива към „1913 г. и битката при Одрин“, когато сме измисляли да хвърляме ръчни гранати:  „Странно е, че получаваме самолет 4++ с авионика на пето поколение самолет и възможности да управлява оръжия от пето поколение и говорим за Втората световна война, но това си е проблем на критиците, тъй като сега фокусът не е върху качествата на самолета, умишлено, а е върху пакета и то върху една част от управляемите оръжия, които ние не си позволяваме“.   \r\n  ", "date": "2019.07.14", "title": "България няма да плаща нищо за дооборудване на новите изтребители Ф-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397859-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D1%80%D0%BE%D0%B7%D1%80%D1%8F-%D0%BC%D0%BD%D0%BE%D0%B3%D0%BE-%D0%BF%D0%BE%D1%80%D0%BE%D1%87%D0%BD%D0%B0-%D0%BF%D1%80%D0%B0%D0%BA%D1%82%D0%B8%D0%BA%D0%B0-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Машинното гласуване на европейските избори показа, че в страната се крадат гласове. Това каза омбудсманът Мая Манолова в интервю за предаването „Тази неделя\" на bTV. „Решението за 6 000 машини на местните избори беше взето преди 4 месеца. Всички тези аргументи бяха известни - в колко страни се използва машинното гласуване, каква е цената\", поясни тя. Какво се промени, кое е това което накара организаторът на изборите ЦИК да смени своята позиция и да се откаже от машинното гласуване. Скъпа е тази играчка за местните и парламентарните избори, но не са скъпи на президентски избори или на европейски избори?\", отбеляза омбудсманът. Според нея за високата цена на машинния вот е виновна ЦИК.      „Защото ЦИК вместо да купи машините, тя ги нае на цена, на която машините се купуват\", изтъкна Манолова. Тя припомни, че е официално е попитала председателя на ЦИК защо машините се наемат за 9 млн. лв. вместо да се купят и отбеляза, че отговор не е получила. По думите й фирмата, която е предоставила машините е признал, че наемът на машините струва 70 % от цената на машината. „През 2014 г. те са наемани на цени до 1 800 лв. – сега за 3 000 лв.\", добави тя. Манолова коментира, че ЦИК е издадоха методическите указания само 4 дни преди изборите, когато обученията на СИК са приключили „Те не направиха адекватна информационна кампания. Хората въобще не бяха информирани, че има машини\", поясни тя. Манолова коментира и отчетените грешки при машинното гласуване на последните избори. „Тези 40 % грешки не са на машините. Това са грешки на изборната администрация. На тези които броят гласовете и бюлетините\", посочи тя. „Машините показаха, че не се отчитат гласове подадени от граждани, че се крадат гласове\", добави омбудсманът.", "date": "2019.07.14", "title": "Манолова прозря много порочна практика на последните избори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397860-%D1%81%D0%B5%D0%BA%D1%81%D0%B8-%D0%B7%D1%8A%D0%B1%D0%BE%D0%BB%D0%B5%D0%BA%D0%B0%D1%80%D0%BA%D0%B0", "text": "Млада зъболекарка от Варна предлага безплатно лечение на пациенти, които не са посещавали редовно зъболекарския кабинет и се нуждаят от спешна помощ. Филианна Филипова има практика от 4 години. Освен от дентална медицина тя вече печели и от естетични процедури. На нуждаещите се пациенти обаче помага безплатно. „Като цяло българинът идва се на зъболекар, когато болките са нетърпими, обезболяващите не помагат и няма друг начин. Има много хора, които нямат пари да се лекуват. Затова започнахме и тази инициатива, с която да помогнем на тези, които наистина нямат никаква възможност да отидат на зъболекар\", каза Филипова.       Само за седмица 8 души са потърсили безплатната помощ на д-р Филипова.        „Редовно се срещам с пациенти, които не могат да се лекуват. Човекът идва с болки в зъба. Имал е кариес преди 1 година, но е решил да не го прави. Изчакал е малко и зъбът е станал за кореново лечение, но човекът няма 150 или 250 лв.и съответно иска да го извадим, за да не го боли. Идва моментът, в който аз да реша дали да работя безплатно за този пациент, или да извадя един зъб, който може да остане в устата му още 15 години или дори цял живот. Като лекар не избирам да извадя зъба. Започваме лечение, докато не постигнем резултат. Мога да кажа, че всеки стоматолог, който познавам, е правил подобни компромиси в практиката си\", разказа още Филианна Филипова. Д-р Филипова се среща със стоматологията още като дете, но като пациент. Оттам идва и желанието й да помага на хората. Тя апелира родителите да водят децата си редовно на прегледи, за да не се стига до вадене на зъби. Освен това призовава и всеки свой колега, който имат възможност да се включи в инициативата за безплатно лечение на нуждаещи се пациенти.", "date": "2019.07.14", "title": "Секси зъболекарка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397861-%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%BE%D1%82-%D0%B3%D1%8A%D1%80%D1%86%D0%B8%D1%8F-%D0%B8%D0%B4%D0%B2%D0%B0-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "През следващото денонощие, под влияние на добре изразен студен атмосферен фронт, времето над България ще бъде много динамично. През нощта над Западна България валежите ще се усилват, ще има и гръмотевични бури, а до сутринта ще завали и в Централна. Утре над по-голямата част от страната ще е облачно и дъждовно. На места в централните и източните райони от Южна България количествата ще са между 40 и 60 л/кв.м, ще има и гръмотевични бури и градушки. Ще духа умерен до силен северозападен, в Източна България - югоизточен вятър. Температурите ще се понижат и ще са предимно между 20 и 25 градуса, сочи прогнозата на НИМХ. За 14 юли (неделя) е обявен предупредителен код за опасно време в почти цялата страна. Оранжев код е в сила за 18 области на страната: Видин, Монтана, Враца, Габрово, Ловеч, София-област, София-град, Перник, Кюстендил, Сливен, Ямбол, Стара Загора, Пловдив, Пазарджик, Благоевград, Смолян, Кърджали и Хасково.      През следващите 24 часа сумарното количество на валежите в тези области ще е между 30-50 и 60 л/кв.м, а на отделни места и повече. Ще има гръмотевични бури и условия за градушки. В 8 области е обявен жълт предупредителен код за опасно време и обилни дъждове. Той е в сила за: Плевен, Велико Търново, Русе, Търговище, Разград, Шумен, Варна и Бургас. През следващите 24 часа сумарното количество на валежите ще е между 20-30 л/кв.м. Единствено Силистра и Добрич се очаква времето да е по-стабилно и там кодове за опасно време не са обявени. дъжд По Черноморието ще е ветровито, предимно облачно и с валежи от дъжд. На места по южното крайбрежие валежите ще са временно интензивни и придружени с гръмотевици. Ще духа до умерен вятър от юг-югоизток, но привечер ще се ориентира от запад-северозапад. Максималните температури ще са 22 - 24 градуса, малко по-ниски от температурата на морската вода. Вълнението на морето ще е 2 - 3 бала. В планините няма да е подходящо за туризъм. Ще бъде предимно облачно, ветровито и дъждовно. На много места ще има гръмотевични бури, а в масивите от Централна и Източна България количествата ще са значителни. Ще духа умерен и силен северозападен вятър и с него ще нахлува студен въздух. Максималната температура на височина 1200 метра ще е около 15 градуса, на 2000 метра - около 8 градуса. В понеделник ще духа предимно умерен северозападен вятър. Облачността ще е променлива, над източните, а след обяд и над планинските райони често значителна. На места отново ще превали краткотраен дъжд. Ще се задържи хладно за периода с максимални температури между 21 и 26 градуса. Във вторник на много места, главно в Южна България ще има валежи от дъжд, значителни в Рило-Родопската област, където ще има и гръмотевични бури. Ще остане ветровито и хладно.", "date": "2019.07.14", "title": "Кошмарът от Гърция идва към България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397862-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-%D1%81-%D0%B3%D1%80%D0%B8%D0%BD%D0%B3%D0%BE", "text": "В края на юни съдът в Етрополе е заседавал по делото за раздялата, внесено от Софка по член 50 от Семейния кодекс по взаимно съгласие и само с едно явяване пред магистратите, семейството е разтрогнато.   Решението на съда трябва да излезе в началото на следващата седмица, пише Lupа.bg и така само след само 5 месеца брак Софи Маринова и Гринго свалиха халките от ръцете си.     Твърди се, че айтозлията Тодор Давидов системно ѝ посягал, както и че счупената ръка на талантливата изпълнителка на \"Стари рани\" е негово дело. Само преди дни тя най-накрая свали черния гипс от ръката си.     В последно време Маринова се появява и снима единствено в компанията на сина си Лоренцо, което подхрани съмненията, че тя и Гринго са разделени. Оказа се, че те не просто не си говорят, а междувременно са подали и документи за развод.      От години правилото за невъзможност за документална раздяла и разтрогване на брака пред съда преди да са изтекли поне 3 години от него не е в сила. Това е и причината магистратите толкова бързо да разведат Маринова, която ще носи оттук нататък моминската си фамилия.   Предстои да се разбере какво точно пише в съдебното решение и дали Гринго е поискал издръжка от вече бившата си съпруга, или кротко е подписал споразумението за развод без каквито и да е финансови клаузи.", "date": "2019.07.14", "title": "Софи Маринова се разведе с Гринго!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397863-%D0%BD%D0%B0%D0%B9-%D0%B2%D1%8F%D1%80%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D1%81%D0%BB%D0%B0%D0%B2%D0%B8", "text": "Слави Трифонов може да е сред най-успешните шоумени и продуценти в България, но на любовния фронт всеки път търпи загуби. Все пак в живота на Дългия има една жена, която не е негова роднина и никога не го е изоставяла. Нейното име е Диана Младенова и се води продуцент на „Шоуто на Слави\".      Тя е редом до Трифонов още от самото начало на предаването и всичко, свързано с работата, минава през нея. Диана отговаря и проверява лично всеки детайл от случващото се пред и зад камерата. Бивши кадри на Дългия са категорични, че Младенова играе също толкова важна и незаменима роля в живота на Слави, колкото и Евгени Димитров – Маестрото. Диана се води акционер в „Седем-осми\", участва на общи събрания и има право да взима важни бизнес решения, пише „Галерия\".      Причината Трифонов да й гласува такова голямо доверие е огромната вярност, която тя демонстрира към него през годините. Младенова е с пет години по-млада от Дългия и е родом от Етрополе. Въпреки че не блести с визия, го впечатлила с острия си ум и бизнес нюх и бързо се превръща в дясната ръка на учиндолеца. Според мълвата Младенова е строга и деспотична дама, за която дисциплината е на първо място. Още по времето, когато Росен Петров беше част от антуража на Слави, Диана вече разполагала с пълна власт. Бившият другар на Бареков издава, че Младенова налагала солени глоби и за най-дребните провинения, наравно с Трифонов, без да й мигне окото.     Друг бивш съратник на Дългия – Любен Дилов – син, също потвърждава голямата роля, която дамата от Етрополе играе в шоуто. Журналистът и писател я нарича „сив кардинал\", защото именно тя седи зад много от решенията, които Слави взима за тв бизнеса. Смята се, че Диана бил първият човек, с когото Трифонов обсъдил въпроса за края на шоуто, а съгласието й категорично го убедило, че това е правилното решение.", "date": "2019.07.14", "title": "Най-вярната жена на Слави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397864-%D1%81%D0%BF%D1%80%D1%8F%D1%85%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D1%82%D0%B5-%D0%BD%D0%B0-%D1%80%D1%83%D1%83%D0%BD%D0%B8", "text": "Филмова звезда плаши с дело бившата проститутка Хелън Ууд Скандалната книга на бившата проститутка Хелън Ууд беше спряна само дни преди официалното й представяне в петък, обяви „Сън“-. Причината са заплахи със съдебни дела от страна на популярен актьор. Биографията „Мъжки свят“, в която се разказват и отношенията на 32-годишната Ууд с Уейн Рууни, е спряна от издателите, които са получили заплахите от адвокатите на филмовата звезда. Затова представянето на книгата се отлага с една седмица.     Причината е, че името и пасажите с актьора и сеансите им в Ирландия трябва да премахнат. Това обаче се отнася само за британското издание, докато американското ще бъде пълно и там нищо няма да бъде спестено. Причината е, че в Англия има закон, защитаващ анонимността.     В книгата си бившата проститутка разкрива и за посещенията си срещу заплащане в дома на Рууни, друг играч на Манчестър Юнайтед, известен британски боксьор, реалити звезда и семеен актьор. Хелън Ууд планира да използва приходите от книгата си, за да покрие разходите по делото си срещу филмовата звезда, която бави излизането на пазара на изданието.     „Тя е бясна! Според нея той все едно си купува правосъдието, а съдът се произнася в полза на богатите и известните. Хелън обмисля как да направи публично името на актьора, който се прави на добър съпруг и баща, но всъщност е двуличник“, коментира издателят на Хелън Ууд.", "date": "2019.07.14", "title": "Спряха скандалната книга за изневерите на Рууни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397855-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%B1%D0%BE%D0%B9%D0%BA%D0%BE-%D0%B5-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%81%D0%BB%D1%83%D1%87%D0%B0%D0%B9-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Не може до вчера Цветанов да го е имало и всички да са били сервилни, а днес - все едно не съществува, възмущава се той Ние не можем да децентрализираме естетиката на градската среда. Всичките скулптури сме ги турили на 5 дка централна площ - 27, изброил съм ги. Това е лудост. Паметникът се прави, за да децентрализира. Паметникът - на едно място, шадраванът - на друго. И всеки квартал има свой облик. Това заяви в предаването \"Денят започва с Георги Любенов\" по БНТ председателят на Комисията по култура в парламента и бивш министър на културата Вежди Рашидов. Той даде пример с Берлин, където всеки квартал има свой облик. Вежди Рашидов отбеляза, че е инициирал въвеждането на големи глоби за вандалите, съсипващи и драскащи паметници. \"Паметник идва от \"памет\"! Който драска паметници е престъпник! Законът изрично казва - има неприкосновеност да държавната и частната собственост. Въпросът е друг. Много са драстични законите в Европа. Не защото и там няма проблеми, но не са като при нас. Нашето е разграден двор, безнаказаност. Имаме едно богатство и едно леке ще го съсипе! Трябва да си толкова ниско паднал, без морал... Законите трябва да са драстични\", отбеляза бившият министър на културата. \"В Германия има драконовски мерки за това. Законът трябва да е бич. Ние не спазваме законите. А чрез лостовете на властта това може да се спре. Прилагай закона! Закон не се дискутира, закон се изпълнява\", заяви още Рашидов. На въпрос - какво става в парламента и дали е по-трудно без Цветан Цветанов, той отговори: \"Незаменими хора няма. Аз съм имал проблеми с Цветанов. С него не сме си говорили с години, когато бях министър. В крайна сметка партията е на премиера Борисов - той я изгради, той е лидерът. Все едно чиракът да вземе решение. Хората понякога с любов се женят и в един момент се разделят. Така е в семейството. И партията е едно семейство!\". Цецо трябваше малко да спре с апартаментите, критикува Рашидов. \"Ние искаме да сме демократи с пазарна икономика, но живеем като комунисти. Някой ти казва - за колко да си вземеш панталони или къща. Ами пазарът го казва, не - те ще ми кажат. Това със сигурност ядоса донякъде премиера. Но Цветанов беше организиран човек. Не може до вчера да го е имало и всички да са били сервилни, а днес - все едно не съществува. Разбира се, не бих се месил в партията, но не мога ли да стисна ръката на човек, с когото сме работили години наред\". Запитан как ще изкара ГЕРБ до местните избори, Вежди Рашидов отговори: \"Бойко е уникален случай. Ще остане в историята. Лично аз го познавам от много години. Той порасна много бързо. Стана голям политик, голям държавник!\" Рашидов подчерта, че Борисов има един природен талант - работи на една вълна с хората. \"Затова е така обичан от хората, защото го разбират, на една вълна са. Наблюдавал съм го в уникални ситуации. Не искам да го хваля. Но просто съм изненадан колко бързо порасна. Той е историческа личност. Чувам напоследък - път на младостта. Явно той е разумен човек, който ще намери границата като Доган - да подготви нови хора и по един елегантен начин да приеме смяната на поколенията\", заяви Рашидов. \"Доган навреме се отдръпна, но не изпусна колелото. Бойко е разумен човек. Той е до лопатата - той гради, има го. Ние забравихме ли как пътувахме? Сега за 3 часа стигаш до Айтос и ядеш сафрид. Това трябва да се признае\", заяви още Вежди Рашидов.    ", "date": "2019.07.14", "title": "Вежди Рашидов: Бойко е уникален случай! Ще остане в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397854-%D1%81%D0%BC%D0%B5%D0%BD%D0%B8-%D1%83%D0%B4%D0%B0%D1%80%D0%B5%D0%BD%D0%B8%D0%B5%D1%82%D0%BE-%D0%B8-%D0%B3%D0%BE%D1%82%D0%BE%D0%B2%D0%BE", "text": "Неделя . Не можете да ме разубедите, че 5G мрежата не уврежда мозъка на гълъбите. Баш така си е! Вие не забелязвате ли колко гълъбови мозъци споделят смъртоносна информация по темата?! Аз не го разбирам тоя технологичен напредък, честно ви казвам. Ако зависеше от мен, щях да инвестирам в мрежа, която трепе комари. По Бай Тошовo време нямаше такива работи. В преноса на информация всичко беше далеч по-сигурно. Искам да кажа, че целият трансфер на данни минаваше през Държавна сигурност. KGB системата все още е далеч по-бърза и ефикасна от 5G, замислете се. Ама и гълъбите май бяха други. Носеха мир. Тия сега само акат по колите.     Понеделник . Среща при премиера на футболните фактори.  . И това ми било бизнесмени! Сега стоката на продавачите ще залежава на безценица по терена. . Кампанията им за насърчаване на раждаемостта срещна неочакван контрацептив. Феминистките викат: когато нарисувате по-красив сперматозоид и не говорите за тигани, тогава пак опитайте да ни минете. Ама пак няма да ви пуснем. Жени по сутиени напомнят, че майчинството не е шега работа; истинска мъка е. Защо не предупреждавате, че гърдите увисват? Пък и децата не са стока. Прави са, то кое ли е стока у нас. Даже футболът вече не е. И Биляна Дол е феминистка. Разкара Валери Божинов, че нейното тяло си е нейно, а не като неговото, което било и на други. Апропо, Валери е страхотно лице и за двете страни в кампанията. Хем насърчава раждаемостта, хем е страхотен тиган. Малко ми е мъчно, че е сам, но едва ли ще е дълго. Те всичките му гаджета са от един дол билянки. Вторник . Левски представят новите си екипи. На гърдите пише 7777. Много странна чашка. Не знам това да го събираме ли трябва, да го умножаваме ли или да се упражни как се пишеше тая цифра, че я позабравиха играчите? При всички положения си личи, че математик е спонсор. Иначе споменавам чашките, защото продължават да са тема. Жените масово си ги мерят. На никоя не прави впечатление, че цялата измервателна система е порочна. Съдържанието е важно, бе, момичета, не формата. А и доста мъже ще ви кажат, че това няма значение. След третата чашка всеки бюст е окей. И последно по темата - телата на мъжете също са си техни и ще правят с тях каквото искат, особено ако друг не проявява интерес. Знам, че звуча объркващо. Като българския Мистър Гей Европа съм, дето развява трикольора. Хем либерално донемай къде, хем една идея консервативизъм се демонстрира. Но така де, бройте ме за феминист на чашка. Сряда . Бойко е в обяснителен режим.  : кога сме се карали с вас, вика? Не знае явно за Валери и Биляна. Не знае и какво значи на сръбски „карам\", ама иначе ово е върл полиглот. СмЕни Ударението и гОтово. Онази феминистка - сръбския премиер - също се прави на ударена. Обаче в крайна сметка се изяснихме. Сега всички знаят, че нашата външна политика ни се кара, ни се води. . Дебатът около тая кампания е полезен, разправят. Нищо чудно да увеличи раждаемостта. На тъпи слогани и лозунги, най-вече. Иначе разкарахме машинното гласуване, да ни се маха от главата. Какво ни карат да се роботизираме, не стана ли ясно, че технологиите вредят на пиленцата. Ръчно ще броим, не ни се четат упътвания за електроуреди. Аз съм щастлив обаче, че все още не сме въвели броенето на око. Макар че при нас следващата стъпка в развитието ще е най-вероятно броенето на ум. Четвъртък . Чакаме класирането. Вие какво писахте като желания? Стискаме палци, дано уцелим от раз с резултатите. За първенството говоря, Ефбет лига. Вие да не би за седмокласниците да си помислихте? То и там лотарията е спонсор, но има и известна надежда за втори тото шанс. Че и трети даже. Ама на мен думата ми е за футбола. Ето защо значи се разбрахме да не купуваме мачове предварително. Ще прецакаме коефициентите. Не знам майка ти какво мисли за тиганите и бебетата, но много ще я зарадваш с точен резултат на Славия - Царско село, в едно с обръщалките. Колата на   е изгоряла нощеска. Ей, и с това шега не бива, оставете майтапа. В какви времена живеем! И в какви квартали! Той смята, че е заради антиправителствено говорене и сега е моментът да кажа, че лично аз нито кола имам, нито една лоша дума за правителството съм казал. Това е посланието ми към мафията. Иначе имам някои много дразнещи съседи, които паркират на мое място. Петък . Пак гледам  . Тръгнал нашият да рита телефона на едната туристка, ама това да не е Ефбет лига, че да успее с шута. После интернет отвърна на удара. При това сме все още на 4G. При 5G мрежата този щеше да е умрял. Като целия туристически сезон. Имаме ли някаква кампания да не насърчаваме раждаемостта баш на такива нашенци? Само да не принудите премиера сега да се обяснява и на израелците, че там ударенията са по-сложни. Фолксваген избра да строи завод в Турция, не у нас. Варум бе, джанъм?! Ние всички сме саркастично посърнали, все едно до един щяхме да монтираме спойлери в тоя завод. Я стига! Тая работа не е за нас. Нашата сила не е в производството на коли, а в препродажбата им. Събота . Пак ли кампания съзирам?! Отново за увеличаване на прираста, ама тоя път на туристи.  . Ама кой е казал нещо за морето бе, ние за хотелите от бетонно-каменната ера говорим и за обслужването от питекантропи. Иначе, исторически погледнато, всички морета наоколо малко или много са наши. От Аспарухово време българинът е свикнал да пътува. Ако не беше така, още щяхме да висим по каспийските плажове. Кобрата и Андреа се разделили. Иваниандрей пак останаха нечути. Вместо да се множат по полов път, нашите организми тук се отдават на делене. Прекалено млада била за омъжване момата, прекалено стара за детски игри. Още една феминистка, която не вижда нищо забавно в децата. Поне няма да я мислим откъм чашка нея. Напълно подкрепям да си показва сутиена, стига да не пее.    ", "date": "2019.07.14", "title": "СмЕни ударението и гОтово"}
{"url": "http://www.classa.bg/%D1%81%D0%B2%D1%8F%D1%82/item/397852-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0-%D1%83%D0%B9%D0%B3%D1%83%D1%80%D1%81%D0%BA%D0%B8%D1%82%D0%B5-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8", "text": "Добре са, животът в Китай е прекрасен, уверяват те. В изправителни лагери в Синцзян изчезват стотици хиляди уйгури. Китай заплашва близките им в чужбина, за да спре протестите срещу масовото \"етническо прочистване\".         Смята се, че най-малко 1,5 милиона уйгури и други мюсюлмански малцинства са задържани в изправителни лагери в провинция Синцзян в северозападния край на Китай. Има сведения, че много от тези хора просто изчезват от домовете и родните си места. Посланици на над 20 страни призоваха Пекин да сложи край на масовото задържане на хора, принадлежащи към мюсюлманската малцинствена група. Китай описва тези изправителни лагери като \"центрове за професионално обучение\", като оправдава съществуването им с борбата срещу \"ислямския екстремизъм\". Наблюдатели за човешките права твърдят, че това е форма на \"етническо прочистване\". Налице са също доказателства, че Китай оказва натиск върху уйгурската общност в чужбина. Стремежът на китайските власти е да попречи на активистите, които протестират срещу масовото интерниране на уйгури в изправителни лагери. Обект на преследване стават техните роднини, които все още живеят в Китай. Самите активисти разказват, че излязат ли на свобода, семейства им ги убеждават да прекратят протестите срещу програмата за интерниранe.     Феркат Джавдат, 26-годишен уйгур, живеещ в щата Вирджиния, разказва пред ДВ, че китайското правителство се опитало да използва негови роднини като \"заложници\", за да го принудят да замълчи. Джавдат живее в САЩ от 2011 г. и вече има американско гражданство. Въпреки многобройните си опити, майка му обаче не успява да се сдобие с китайски паспорт. Властите не дават официално обяснение за отхвърлянето ѝ. Джавдат разказва, че първото изпращане на майка му в изправителен лагер е през 2017 г.. Тогава тя е задържана там 22 дни. След като е освободена, съобщава на своите близки в Америка, че не бива да говори с тях по телефона, защото това било нарушение на закона.      През февруари 2018 г. майка му отново е задържана в лагера за неизвестно време. Джавдат започва активно да говори за тежкото положение, в което той и членовете на неговото семейство са изпаднали. \"Някои роднини ми казаха, че трябва да спра да говоря или никога повече няма да я видя\", разказва той и допълва: ”Това не беше първият опит да бъда заплашен, че няма да видя повече семейството си”. През май 2019 г. младият мъж получава изненадващо телефонно обаждане от майка си. Нейната история е много сходна с тази на други уйгури, които са били в лагерите.      “Тя казва, че в “училището”, както нарича изправителния лагер, с нея се отнасяли добре”. Помолила сина си освен това да спре да разказва нейната история и да не участва в организации, които са против китайското правителство. Няколко дни след този разговор  Джавдат разбира, че майка му отново е изпратена в лагер.\"Чувствам се предаден от китайското правителство, защото се опитва да използва майка ми, за да ме накара да мълча\", казва той. Споделя също, че това го мотивира още повече да продължи да говори за случващото се. Джавдат смята, че само така ще може да спаси майка си. \"Програма за етническо единство\" Подобна е историята на сестрите Сара и Анна (имената са променени - за защита на самоличността им). Те успяват да избягат от Китай миналата година, Сара заминава за САЩ, а Анна за Европа. Губят връзка с родителите си през ноември 2018 г. Усъмняват се, че те са били отведени в лагер. Месеци наред двете момичета се опитват да се свържат с тях - без успех. През март 2019 г. Ана получава обаждане от офиса на баща си, от което разбира, че той  \"живеел в селото\" и бил много зает с \"програма за етническо единство\", създадена от Китайската комунистическа партия (ККП). Програмата възлага на членовете на партията да живеят и следят семействата на уйгурите в Синцзян. По-късно същия ден Анна успява за първи път отново да се чуе с родителите си. \"Почти се разплаках, когато ги видях на дисплея - майка ми беше толкова бледа и изпосталяла, а баща ми си беше обръснал косата\", разказва Анна. Всичко това й подсказва, че са били изпратени в изправителен лагер и че е по-добре да не им задава въпроси за онова, което са преживели. От тогава сестрите редовно разговарят с родителите си в Китай, но след всеки телефонен разговор им се напомня да не споделят политически коментари в социалните мрежи. След като едно видео на сестрите, разказващи историята на своите родители, е публикувано онлайн, тонът на разговорите се променя драстично. Контактът помежду им дори прекъсва за няколко месеца. Майката и бащата настояват дъщерите им да заличат ви \"Майка ми продължаваше да повтаря колко прекрасен е животът им и ме попита защо сме разказвали подобни неща пред камерата, нима сме искали да разрушим спокойния им живот в Синцзян\", обяснява Ана. Тя е категорична, че не може да изпълни искането на родителите си, защото това би означавало, да изпълни исканията на китайското правителство. Китай е твърде \"могъщ\", за да бъде променен Джавдат успява да се чуе отново с майка си през май тази година, след като тя е освободена от изправителния лагер. Оттогава двамата разговарят редовно, но тя продължава да настоява той да не разказва публично нищо за нея. Младият мъж не желае да изпълни нейното искане, макар да знае, че тя е поставена под строго наблюдение. \"Един офицер от комунистическата партия дори се опита първо да ме убеди да посетя Синцзян, но по-късно ми каза, че Китай е могъща страна и това, което правя, няма да промени нищо.\" Риан Тум от Синцзян, който е учен в университета в Нотингам във Великобритания, обяснява пред ДВ, че властите в Синцзян са известни с тактиките си на сплашване, подобни на тези, които са преживели Джавдат, Сара и Анна. \"Има случаи, когато хора, които са излизали от изправителните лагери, са били заставяни да подписват декларации, че няма да разказват какво се е случило с тях\", изтъква Тум. След като Анна споделя новината, че родителите й са били освободени от лагера, няколко юзъри в Туитър определят нейната история като успешна. Тя не е съгласна с подобни оценки и заявява, че родителите й все още живеят в опасни условия. \"Не мисля, че моят случай е успешен, защото родителите ми все още не са напълно свободни\", каза тя. “Само защото получаваме телефонно обаждане от член на семейството или защото някой  е освободен, не означава, че случаят е завършил успешно. Трябва да разберем, че това е борба, която няма да приключи скоро.\"  ", "date": "2019.07.14", "title": "Как Китай \"превъзпитава\" уйгурските мюсюлмани"}
{"url": "http://www.classa.bg/%D1%81%D0%B2%D1%8F%D1%82/item/397853-%D0%B2-%D0%BB%D0%B0%D0%B3%D0%B5%D1%80%D0%B0-%D0%B7%D0%B0-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD%D0%B8-%D0%BA%D1%8A%D0%BC-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "В днешно време е все по-трудно да окачествим времето, прекарано онлайн, като \"качествено\". Безцелният браузинг и прехвърлянето от един любим сайт към друг бяха заменени от още по-безцелното плъзгане на палец върху екрана на смартфона в прехвърляне на съдържанието в социалните мрежи. Там по-често \"няма нищо интересно\", въпреки че милиони отделят огромна порция от ежедневието си в търсене на такова. В един момент обаче събуждането със смартфон в ръка, заспиването с него и дори храненето с такъв се превръщат в проблем. Без значение дали обсебеният от интернет потребител осъзнава това. Южна Корея е най-свързаната държава в целия свят. Почти всеки там има смартфон и достъп до интернет. Това обаче има и своята мрачна страна. Официалните данни за миналата година показват, че над 140 000 млади хора са пристрастени към интернет. Други доклади обаче намекват, че реалният им брой може да е много по-голям. В резултат на това из Южна Корея има множество центрове, където тийнейджъри могат да отидат, за да бъдат \"лекувани\" и да получат помощ, за да се откъснат от мрежата. Училищата също въвеждат специални програми с превантивна цел – идеята е да се възпрепятства пристрастяването на децата преди вече то да е станало факт. Но какво всъщност означава да си пристрастен към интернет? Да си пристрастен изобщо към нещо е онова състояние, в което даден човек няма контрол над действията си – той прави, приема или използва нещо до степен, в която то започва да му вреди. Пристрастеността към интернет е онази ситуация, в която човек прекарва толкова много време онлайн, че това се отразява негативно на неговото психично или физическо здраве. А понякога и на двете. Тя може да повлияе на поведението на човек и на това как той взаимодейства с истинския свят. Пристрастените към интернет също така могат да загубят представа за времето и дори да пренебрегнат свои базови потребности – като храненето и съня. Също като при другите видове зависимости, да не е в интернет може да доведе до сериозни проблеми за някой, който е пристрастен – например да му създадат усещане за гняв или тъга. Лагерът за интернет зависими е място, където хората могат да потърсят помощ за нездравословната връзка, която имат с интернет. Там могат да научат техники, които да им помогнат да станат по-независими от онлайн света и да започна да гледат по различен начин на идеята да прекарват време онлайн. От 2014 г. насам над 1200 млади хора са преминали през лагера в южнокорейския район Муджу. Правилата там са много строги, а телефоните не са позволени, разказва BBC. В момента, в който тийнейджърите пристигнат, те трябва да предадат всичките си електронни устройства. Дори такива уреди като преса за изправяне на коса… Лагерът се фокусира върху това да помага на младежите да приемат по-добре идеята за живота си далеч от телефоните. Провеждат се различни уроци по занаяти, спортни занимания, игри и други дейности, чиято цел е тийнейджърите да се измъкнат от дигиталния свят и да се завърнат в истинския. Идеята зад всички тези занимания е да помогнат на тези, които са в лагера, да намерят други начини да се чувстват щастливи и отпуснати, вместо само чрез начина, с който вече са свикнали – трупането на \"харесвания\" или играенето на онлайн игри. В лагера се провеждат и специални разговори, в които децата имат възможност да говорят открито за своите проблеми. Психолозите помагат на тийнейджърите да разберат кога да спрат да използват смартфоните си и как да променят своята нагласа спрямо устройствата. Шим Йон-чул е мениджър на лагера. Той обяснява, че всички работещи там се опитват да дадат на младите алтернативи на интернет, игрите и социалните мрежи. Да им покажат, че могат да се чувстват ценени и уверени и извън кибер-света. Но какво е да си в такъв лагер? 17-годишната Хауон се намира там заради своята пристрастеност към гледането на клипчета в YouTube. \"Гледам неща в YouTube буквално всеки ден, понякога по 18 часа. Взимам телефона си с мен в банята или го държа дори докато се храня. На ум си казвам \"Ще гледам още един час\", но след това продължавам още и още. Трудно е да спреш\", разказва тя. Хауон обяснява, че животът в Южна Корея може да е стресиращ, особено за младите хора, от които се очаква да се трудят изключително усърдно в училище. Заради това тя мисли, че корейците използват своите смартфони, за да се борят със стреса. Самата Хауон е гледала толкова много видеа в YouTube, за да се почувства по-щастлива. \"Отрази се на успеха ми в училище, а когато се видехме с приятели, стояхме само над телефоните си и не си говорехме. Случвало се е да заспивам в училище. Ядосвах се на хората без причина\", разказва тийнейджърката. Тя разбира, че има проблем, който се нуждае от решение, и вижда лагерът като възможност за това. Иска да превъзмогне своята зависимост – да се оглежда около себе си, а не да гледа само в телефона си. Проблемът с пристрастеността към технологиите не е нов за Южна Корея. През 2016 г. има проучвания, според които около 10 процента от корейските тийнейджъри са интернет-наркомани.     Шим, тогава директор на Националния център за лекуване на младежката интернет зависимост, обяснява  пред The Washington Post, че правителството в страната е рекламирало новите технологии и различни видове устройства, с което е спомогнало за създаването на този проблем, след което се е заело с опитите да го реши. Няколко години по-рано, през 2011 г., южнокорейското правителство прие и специален закон, станал известен като Shutdown Law, който забранява деца на възраст под 16 г. да играт онлайн видео игри в часовете между 00:00 и 06:00 ч. Законът обаче доведе до случаи, при които децата крадат чужда самоличност в опит да заобиколят ограничнието. В същото време законът може и да покрива онлайн игрите, но по никакъв начин не влияе на конзолните или мобилни такива. А от 2014-а насам родители имат възможност да поискат изключение за децата си. Хауон е едно от десетте момичета в лагера в Муджу. Повечето лагери продължават между една и четири седмици, в зависимост от това колко сериозна е зависимостта на тийнейджърите. Още на първия ден Хауон остава без телефона си – едно сериозно предизвикателство за нея, с което не знае как ще се справи. С подобни тревоги се сблъскват доста от младите хора, които посещават лагера. Първата реакция винаги е \"Искам да си ида вкъщи\". С времето обаче свикват. 17-годишната тийнейджърка също е минала през това. Надеждата й е, че когато си тръгне от лагера, ще успее да ограничи времето, прекарано в гледането на видеоклипове онлайн. А освободеното време далеч от екрана й се иска да прекара със семейството си.", "date": "2019.07.14", "title": "В лагера за пристрастени към интернет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397847-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%85%D0%B0%D0%B0%D1%80%D0%BF-%D1%89%D0%B5-%D1%81%D0%BF%D0%B0%D1%81%D0%B8-%D1%82%D1%83%D1%80%D0%B8%D0%B7%D0%BC%D0%B0", "text": "В сборника с разкази \"Край до край\" на Стефан Стефанов (изд. \"Колибри\", 2015 г.) има един забавен разказ - \"Сеячи на бури\". В него се разказва за това как из българските планини има местен клон на HAARP*. Там млади програмисти, охранявани от възрастен комуняга, променят атмосферните условия където и когато се наложи. В един момент обаче, без да искат, създават няколко супербури, които се превръщат в заплаха - както за България, така и за съседите. Този чудесна сатира на конспиративните теории е напълно приложима за това лято. ГККП \"Кулата\" в някои часове се превръща в най-големия паркинг в България. Профилите на българските летовници се пълнят със снимки от гръцките брегове, а на Черноморието се вайкат - как така при толкова много хотели, толкова много заведения на плажа, толкова hi-tech чадъри и шезлонги, че дори и условия за паркиране на   на плажната ивица сезонът e \"застрашен\".     Тази ситуация съвпадна с две неприятни новини - буря с фатални последици в   и поредния скандал от Черноморието, при който млад меринджей се опита да нокаутира телефона на недоволни израелски  . Всяка медийна публикация по темите предизвиква остри дебати между защитници и противници на летуването по Черноморието. Има и такива, които търсят конспиративни теории - че, видите ли, някой плаща на медиите в България, за да отразяват такива неща. В едната новина търсещият конспирация ум вижда опит да се гонят туристи от \"опасните\" гръцки плажове към българските, в другата - да се направи обратното. В социалните мрежи дори обикаля шарж на министър Николина Ангелкова, нарисувана как стои пред едно табло и се чуди какво бедствие да прати на плажовете в Гърция. Конспирации обаче няма, има природа. В Слънчев бряг тя е човешка, в Халкидики се изразява с претенциите на времето.  Да не би когато медиите отразяват бурите в САЩ, някой да им е платил да плашат потенциалните кандидати за \"Зелена карта\"? Или с информацията за рекордните жеги във Франция се прави опит младоженците у нас да бъдат отказани от меден месец в Париж (ама защо Париж, бе?) и да бъдат пратени да гледат Стобските пирамиди край Благоевград? Не, просто има новина. Когато има бедствие, то се отразява масово. За поднасянето на новината може да има различни причини, но сред тях не е намерението на дадено министерство или хотелен бос да откаже летуващите да пътуват до мястото на бедствието. Така новината, че е имало буря със загинали на Халкидики не праща автоматично всички прочели я в Созопол. Ако изобщо някой се откаже от почивка в Гърция, той може да отиде в Турция или дори Хърватия. Не иска ли да стъпва на българското Черноморие, една новина не може да го откаже. От другата страна Министерството на туризма също сякаш търси някаква конспирация. Министър Ангелкова се оплака от \"негативната кампания\" срещу Черноморието, сякаш всичко е един зъл заговор, целящ да опетни безупречните условия за туризъм у нас. Министерството дори е готово да плаща за правилните отговори на въпроса \"Как да оправим туризЪма\" - 515 хиляди лева са предвидени за обществена поръчка за маркетингови проучвания по темата. Пари от бюджета, така че дори когато почиват в чужбина, българите пак ще плащат за \"подобряване\" на родния туризъм. Всъщност много българи не искат да почиват по родното Черноморие, защото: 1. ...има презастрояване. На места инфраструктура няма, а никнат хотели; 2. ...направили са си сметката къде какво обслужване са получили и на каква цена; 3. ...някои места по Черноморието са ориентирани към чуждестранните туристи, а не към българските. Като така и така ще се чувстваш чужд, поне да си онзи чужденец, на когото обръщат внимание; 4. ...в търсене на печалба родни курорти се превръщат в център за развлечения, а не в място за почивка. След определена възраст - за някои 25, други - 30, при малцина и повече - на човек му писва от \"дуфшъ-дуфшъ-дуфшъ\" от три съседни плажни бара и просто иска да се попече някъде на спокойствие. Ето ви четири фактора, промяната в които в малка или голяма степен зависи от държавната политика. И не е нужно правителството да чака до 2021 г. за резултати от маркетингово проучване, за да се промени нещо. Или Ангелкова отново да обяснява, че проблемите на туризма били още от прехода... Редовните посетители на родното Черноморие и тези, които се нагърбват с това да работят там и после се чудят за какво точно са работили, могат да дадат още много насоки какво и как трябва да се промени. При това без обществена поръчка. А ако на туристическото министерство просто не му се занимава, да пускат HAARP-a и това е.        ", "date": "2019.07.14", "title": "Българският ХААРП ще спаси туризма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397848-%D0%BD%D0%B5%D0%BC%D0%B0-%D0%BE%D1%80%D0%B0-2019", "text": "108 дни. 15 седмици. 3 месеца. Това е цялото време, което дели настоящия момент от деня на най-важния политически избор за 2019 г. - гласуването за общинските съвети и кметовете в 265 общини. Този избор засяга директно финансовото положение на милиони семейства - местната власт определя данъците върху собствеността и продажбите на имоти, данък МПС, таксата за смет, административни услуги, ползването на детски ясли и градини. От него зависи качественото образование в училищата и гимназиите, нивото на здравната помощ в общинските болници и поликлиники; устройствените планове и разрешителните за строителство; чистата вода и чистият въздух, редовният градски транспорт, безопасните пътища, поддържаните паркове и спортни площадки.     Местните избори са определящи за разпределението на милиарди от общинските бюджети за ремонтите, строителството на нова инфраструктура и грижата за всекидневни жизненоважни нужди на всеки град, село или махала в България. 3 месеца преди деня на изборите обаче всички партии бягат по допирателната, когато се стигне до централния въпрос: кои ще са водещите им кандидати за кметове, какви ще са техните програми за управление, каква е крайната оценка за изпълнените и излъганите очаквания през последните 4 години. Извадете един месец от уравнението и ще получите още по-късия период, след който вече не е позволена регистрация на кандидати. Добре, а къде са ви хората? Къде са ви Spitzenkandidat-ите? И защо омертата около номинациите за кметове вече засяга някои от най-големите областни центрове на страната - включително в 2-милионен град като София? Ако в последните 14 години проблемът на избора в столицата беше фактическата липса на изборна борба (ГЕРБ печелеше кметството още на I тур при Бойко Борисов - 2005, 2007, и Йорданка Фандъкова - 2009, 2011, 2015 г.), то в момента липсва дори намек за готовност и ангажимент от страна на доскорошния фаворит. Кметът на София отбива всяко питане относно нова кандидатура, но въпросът продължава да виси със страшна сила под напора на умората от петте поредни мандата на ГЕРБ и все по-редките признаци на позитивна енергия на \"Московска\" 33. За три петилетки партията на Борисов не успя да \"роди звезда\" сред съветниците в СОС и администрацията, която да отмени Фандъкова без допускането на сътресения. И този проблем не се заключва само в София. Досега кадровият дефицит по места просто нямаше нужда от попълване. През 2015 г. кандидатите на ГЕРБ в 60 общини постигнаха победа без балотаж. В областни центрове като Бургас и Стара Загора действащите кметове подновяваха мандатите си съответно с 84% и 79% доверие от избирателите. Балотажите удвоиха кметските места на партията, а Цветан Цветанов гордо дефилираше пред камерите със \"синята карта\" на България. Четири години по-късно нищо не е същото.  Цветанов затвори вратата на ГЕРБ от външната страна. Местната администрация в областния център Хасково обяви независимост от \"метрополията\" още в средата на мандата. Кметове на общини като Созопол, Септември, Костинброд се обзаведоха с прокурорски проверки и обвинения. Управлението на Пловдив - Европейската столица на културата - се оказа не брошка, а трън на ревера на партийния лидер. Добрич се превърна в център на унизителния скандал \"Суджукгейт\", а самият Борисов се оплака от \"феодалите\" с партийни билети в Плевен, където се закани да \"чисти до корен\". Със сигурност в ГЕРБ си дават сметка, че колкото повече от \"крепостите\" им останат на поправка с балотаж, толкова по-голяма е вероятността да бъдат загубени в полза на кандидати, обединяващи отрицателния вот срещу властта. Опитът за освежаване на физиономиите през новосъздадената \"етична комисия\" засега не вдъхва особен оптимизъм извън това, че Яне Янев си намери Flash-ДАНС занимания за три месеца напред. Нищо друго не може да подейства по-стимулиращо за ГЕРБ, както хаосът на \"Позитано\" 20. За трети път Корнелия Нинова има шанс да подобри резултатите на БСП в национални избори, и за трети път изглежда, че левицата ще се провали заради вътрешни конфликти и липса на силни, харизматични и чисти лица. Мая Манолова - внезапната нова надежда на социалистите в София - имаше смели амбиции още за президентския вот през 2016 г., но походът й към \"Дондуков\" 2 беше спънат след груба съпротива на централно ниво от страна на Нинова. Цената на отблъскването й сега може да излезе скъпо на партията-майка, ако омбудсманът все пак поведе своя кампания като независим кандидат за кмет. Големият проблем на БСП не е флиртът на Манолова с извънсистемни сили като ядрото около Слави Трифонов, които може да преобърнат балансите в бъдещата листа за общински съветници. По-големият проблем е, че БСП просто не разполага с друга смислена алтернативна кандидатура, още по-малко - с ярка партийна окраска, още по-малко - с опит в управлението.  Базата на местно ниво, над която Корнелия Нинова ще трябва да надгражда, е толкова ниска, че всеки локален успех ще се брои за подвиг. Програмата \"минимум\" от времето на Михаил Миков за БСП не покриваше нито един областен център в страната. Загубени бяха важни точки като Ловеч, Перник и Разград. Но когато лидерът на партията се държи като звероукротител с регионалните фактори от компанията на Георги Гергов, Красимир Янков, Димитър Дъбов и др., повторение на изненадващо ниската мобилизация от 26 май не е изключено. Какви са бъдещите творчески планове на групата партии, останали в наследство от някогашния \"Реформаторски блок\", същo e въпрос с повишена трудност. От 2015 г. насам в техен контрол са областни градове като Плевен, Добрич и Монтана, включително няколко ценни районни кметства в София. Тежкият развод на ДСБ, ДБГ и СДС след загубата на парламентарно представителство, плюс появата на \"Да, България\" на хоризонта, обаче прави предизборното уравнение (и финансиране) за техните кметове и общински съветници безкрайно сложно. Кметът на Плевен например вече дава отчети с \"високи постижения\" от мандата си, но на логичния въпрос \"Ще се кандидатирате ли отново\", отговаря: \"Това не стои на дневен ред\"... Мълчаливият отказ от политически дебат и статичният лидерски стил не са нищо ново за местната политическа фауна. Страхът от собствената сянка бие всички други съображения. Колкото по-дълга е кампанията, толкова повече време ще има съперникът за подготовка на атаката към властта; съответно - толкова по-висок е рискът изборната победа да се разпадне в компроматна агония. Предсказуемостта на \"сливането с пейзажа\" - с формалното оправдание за летните отпуски - обаче не прави тази практика нормална.  Напротив, отваря още повече пространство за подмяна на истинските теми за местното самоуправление (бюджет, образование, здравеопазване, инфраструктура, екология, качество на живот) с език на омразата, популизъм и предизборни провокации. Последствията са ясни: апатия на избирателите, компенсирана с купуване на гласове. Когато лидерите започнат да се държат като лидери, избирателите ще ги последват. В името на добрата стара политическа игра - крайно време е кампанията за местните избори да започне.  ", "date": "2019.07.14", "title": "\"Нема ора\" 2019"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397849-%D0%B3%D1%80%D1%83%D0%B7%D0%B8%D0%BD%D1%81%D0%BA%D0%B8-%D0%BC-%D0%B8%D1%81%D1%82%D0%B5%D1%80%D0%B8%D0%B8", "text": "  Хоноруваните български русофоби примряха от завист и възхита пред псуваческия гений на Георгий Габуния от ТВ \"Рустави 2\", зад която стои лицето Саакашвили. На 7 юли, докато се похилкваше доволен от себе си, антижурналистът блъвна зловонна тирада срещу Владимир Путин и неговите покойни родители. За 1 минута и 16 секунди - толкова продължи грозният рецитал - Габуния си спечели славата на недостижим мръснословец и поругател и детронира онези пусита на демокрацията (Pussy riot), които в храма \"Христос Спасител\" пееха \"Срань, срань, срань Господня!\", \"Мочи Путина перед обедом\", \"Пиздец сексистам ебаным путинистам!\" и други революционни шедьоври.  Телевизионният скункс в тигрова кожа (виж \"Витяз в тигрова кожа\" на Шота Руставели) ще да е черпил вдъхновение от запорожките казаци, дето пишат писмо на султана (виж картината на Иля Репин). Габуния произнесе своята помийна реч на чист руски език. Цитирам я в оригинал без звездички, кльомби и многоточия - не от любов към вулгарното, а защото читателят трябва да знае. \"Добрый вечер, дорогие телезрители! Вы смотрите главный телеканал Грузии \"Рустави 2\". Мы начинаем передачу \"Постскриптум\", а я - ведущий этой программы Георгий Габуния. В первую очередь я хочу передать огромный, огромный привет нашему \"большому другу\" президенту России Владимиру Владимировичу Путину. Вовочка! Сука ты подзаборная. Говно ты собачье. Пизда ты моржовая. На нашей красивой земле нет места такому убогому созданию, такому уроду, как ты. Ты - вонючий оккупант! Пошел ты в жопу, Володя! Иди нахуй вместе со своими рабами. Ебал я твою мамочку. Ой, твоя мама мертва! Ой, как жаль! Ой, не говори... Да пусть горит она в аду вместе с тобой и твоим отцом! Срать хотел я на вашу могилу! Аминь!\". Грузинецът е човек на нравствения императив. Родителите са свещени, тяхната памет - свята, поруганието им - недопустимо. ТВ \"Рустави 2\" е на 8 км от центъра на Тбилиси. За минути пред сградата пристига огромно множество - студенти, университетски преподаватели, поети, писатели, художници. Няма истерии, крясъци, вувузели, факли и барабани. Този път (за разлика от 20 юни) властите реагират мълниеносно - \"Това е провокация и реванш за проваления опит за държавен преврат\", каза президентката Саломе Зурабишвили, която до оня ден говореше едни други работи.     На 20 юни в Тбилиси започна нещо като майдан, който се спихна скоропостижно и на 7 юли завърши срамно.   Какво ни казаха българските медии от 20 юни насам?  Че някакъв руски комунист и православен талибан нахълтал като агресор в грузинския парламент, окупирал креслото на спикера (председателя) и дръпнал реч на руски (каква наглост!), което дълбоко обидило националната гордост на огнените грузинци, възпламенило техния спонтанен гняв, хиляди спонтанно щурмували парламента, сбрали се, все така спонтанно, на пл. \"Руставели\" със спонтанни плакати \"Fuck Russia!\", \"Russia occupant!\" и \"Putin killer!\", поискали серия оставки и промяна на избирателната система (от смесена на пропорционална, да им имам проблема!), полицията се намесила остро, арестувала стотина, 240 пострадали в сблъсъците, президентката Саломе Зурабишвили казала \"Русия е наш враг и окупатор\", а спикерът на парламента Ираклий Кобахидзе рекъл, че си няма хал-хабер к`во прави тоя руски агресор в неговото кресло, па и на руски говори, и всичко това станало в отсъствие на Саломе и Ираклий, понеже тя била в Беларус, а той - в Азербайджан, и следователно са непричом в истериката, но било ясно, че провокацията на руския комунист и православен талибан е дело на \"русофилската пета колона\", която цели да дестабилизира, унизи и окупира Грузия, както бил казал някой си Майкъл Карпентър... Какво не казаха българските медии? На 19 юни в Президентския дворец (а президентката нищо не подозира!) спикерът Ираклий (който няма хал-хабер) открива тържествено 26-та Генерална асамблея на Интерпарламентарната асамблея по православие (ИАП) и тутакси заминава за Баку.  Три години Грузия напиня да бъде домакин на Генералната асамблея на ИАП. Спикерът Ираклий (който няма хал-хабер) изпраща настойчиви покани до ИАП. През юни 2018 г. ИАП приема поканата на Ираклий (който няма хал-хабер) и поставя изрично условие - Грузия да гарантира сигурността на всички участници. Информация: ИАП е учредена през 1993 г.; членове - Албания, Армения, Беларус, Босна и Херцеговина, България, Гърция, Грузия, Йордания, Казахстан, Кипър, Латвия, Ливан, Литва, Молдавия, Палестина, Полша, Русия, Румъния, Сърбия, Сирия, Украйна, Финландия, Хърватска и Черна гора. В заседанията участват и депутати от Австралия, Аржентина, Египет, Канада, Конго, Мозамбик, Судан, САЩ, Уганда, Чили и Етиопия.  По принцип президентът на ИАП е руснак, а генералният секретар - грък. В момента това са Сергей Гаврилов и д-р Андреас Михаилидис. Всичко, до най-дребния детайл, е съгласувано с държавното ръководство на Грузия, вкл. и с президентката Саломе (която нищо не подозира), вкл. със спикера Ираклий (който няма хал-хабер), вкл. - мястото, където ще се проведе, а именно - пленарната зала на грузинския парламент, както и къде точно ще седят президентът и генералният секретар на ИАП. На 20 юни 2019 г. в парламента започва 26-а Генерална асамблея на ИАП. Участват над 100 депутати от 36 държави от Европа, Азия и Африка; от Европарламента, Интерпарламентарния съюз, Панафриканския парламент, Организацията \"Религии за мир-Европа\", Парламентарната Асамблея на Съюза Беларус-Русия и от Интерпарламентарната Асамблея на ОНД.  Никой не е нахълтвал в грузинския парламент, нито го е превземал, нито го е окупирал. На мястото на спикера има поставени две кресла - за президента и за генералния секретар. Към официалните езици на ИАП - гръцки, руски, английски и френски, е добавен и един работен - арабски, защото участват православни от Арабския свят. Г-н Гаврилов говори на руски, а д-р Михаилидс на гръцки. Какво би станало, ако г-н Гаврилов говореше на арабски? В залата нахълтват опозиционни депутати от фракцията \"Европейска Грузия\", партия \"Единно национално движение\" (ЕНД). От трибуната депутатът Акакий Бабахидзе крещи към руската делегация \"Я вас убивал, убиваю и буду убивать!\".  Информация: ЕНД е създадена през 2001 г. от одиозния Саакашвили и си сътрудничи с \"Наша Украина\", УДАР, УНСО, \"Тризуб\" и с Алианса на Балтийско-Черноморските нации. Алиансът е учреден в Киев през 2014 г., членуват националисти и неонацисти от Украйна, Грузия, Беларус, Литва, Латвия и Естония. Основни \"занимания\": подкрепа на грузинците, които изтребват \"москалите\" (московците) рамо до рамо с бандеровците; създаване на център за помощ и координация на грузинските доброволци в Украйна и на център на грузинските \"реформатори\", които \"реформират\" Украйна; генерална акция \"Общ враг - обща победа\" (врагът е Русия). В документите на ЕНД няма и ред за грузинските снайперисти, наричани \"легионът на смъртта\" и \"зондеркоманда\", които избиха над 100 души на Майдана. В името на демокрацията и евроатлантическата интеграция, разбира се. Снайперистите са вербувани от Саакашвили и неговия съветник и координатор на \"операцията\" Мамук Мамулашвили, инструктор на разстрела е Кристофър Брайън, бивш американски военен, ръководители - Андрей Парубий, Сергей Пашински и Владимир Парасюк (после политици). Всичко това е документирано във филма на италианския журналист Джан Микалесин \"Украйна, скритата истина\" (\"Ucraina, le verita nascoste\").  Връщаме се в Тбилиси. След истериката в Парламента делегатите на 26-а Генерална асамблея на ИАП са изведени на безопасно място. Не съвсем безопасно. Тълпа \"спонтанни\" протестъри за малко да опожарят хотела на делегатите. В парламента нахълтват 100-200 националисти, веят грузински, украински и американски знамена, както и знамето на НАТО (по знамената ще ги познаете!). На площад \"Руставели\" \"спонтанно\" множество носи \"спонтанни\" плакати \"Fuck Russia!\", и вувузели пищят, и тъпани думкат, и бутилки хвърчат... \"Злият дух победи. Нацистите празнуват. Няма я вече Грузия!\", възкликна в отчаяние знаменитият режисьор Роберт Стуруа.  Русофобската вакханалия в Тбилиси е подръчкана от велзевула Саакашвили с \"моралната\" подкрепа на Майкъл Карпентър - сътрудник на Пентагона (руско направление) и директор на Центъра \"Джо Байдън\" на Университета в Пенсилвания. И всичко в Тбилиси си вървеше според матрицата на Джийн Шарп - уличен натиск по фалшив повод, външна намеса, НПО-та... Обаче! Русия спря полетите от и до Грузия посред туристическия сезон и работата се спихна. Дойде звездният миг на псувача Габуния. Неговото сквернословие трябваше да съживи повехналите протестъри. Без него майданът щеше да приключи безславно, с него приключи позорно. За 1 минута и 16 секунди.   ИАП осъди провокацията срещу Светото православие, срещу 25 национални парламента, 36 държави и 6 международни институции. Провокация, която застраши живота на над 100 делегати. Не знам каква е реакцията на другите 24 парламента. Но знам със сигурност, че откъм българския не се чу и звук.    ", "date": "2019.07.14", "title": "Грузински (м)истерии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397850-%D0%BA%D0%BE%D0%BD%D0%B3%D1%80%D0%B0%D1%87%D1%83%D0%BB%D0%B5%D0%B9%D1%88%D1%8A%D0%BD%D1%81-%D0%B7%D0%B0-%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9C-%D0%B2%D1%81%D0%B5-%D0%BD%D1%8F%D0%BA%D0%BE%D0%B9-%D0%B4%D1%80%D1%83%D0%B3-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD%E2%80%A6", "text": "България е пълноправен член на ЕС, но няма как да се отвори завод за толкова специфична дейност, каквато е производството на автомобили. Крахът с „Great Wall“ и банкрутирането на представителството на китайската компания у нас чрез Гриша Ганчев, сериозно отблъсна големите играчи. Най-сложната машина, която има серийно производство в страната, управлявана от Бойко Борисов, е хладилник. Да, има и тук-там и други, но важните части и модули се произвеждат в Китай.     Има една добра новина във факта, че германската „Volkswagen Group“ предпочете Турция за своя завод на Балканите – и тя е, че България поне стигна до балотаж с Турция за инвестицията от над 1,6 млрд. евро.  Да я спечели обаче означава да е подготвена. А България не е. Първо  – да, управляващите са виновни. Дори не властта, а Бойко Борисов – имаше десет години да се подготви, да преустрои държавата и да сформира екип, който да преговаря умно за качествени инвестиции. Не успя. Конграчулейшънс. Второ , нямаме кадри. И не само за автомобилостроенето – изобщо. Откъде ще се вземат 5000 души, които трябва да работят във фабриката на VW? В Турция ежегодно на пазара излизат шест пъти повече специалисти. А в България дори да съберем випуските на всички професионални гимназии по транспорт, енергетика, автоматика, пак няма да осигурим кадрите за новата фабрика. Години наред умни хора и неправителствени организации обясняваха, че образованието в България трябва да се обвърже с нуждите на бизнеса – и с поглед в бъдещето. Вместо това, под ласкавия поглед на властта, и вузовете, и специалностите им се разроиха напук на намаляващия брой студенти и растящия недостиг на лекари, инженери, медицински сестри. Впрочем дори и да беше оцелял онзи злополучен Eвропейски политехнически университет в Перник, открит в първия мандат на ГЕРБ, випускниците му едва ли щяха да си намерят работа в завод на „Фолксваген“. Конграчулейшънс. Трето , големите     – ЧЕЗ няма да са последните. Да, парите на емигрантите не могат да се сравняват с преките чуждестранни инвестиции (ПЧИ) – едните се изяждат, в буквалния смисъл, другите създават работни места. Но в абсолютна стойност са повече. За 2018 г. само паричните преводи (без кеша) от българите зад граница възлизат на 2,39 млрд. долара. Това е с близо 40% повече от преките чужди инвестиции в страната, които по данни на БНБ през 2018 г. са 1,532 млрд. евро. С дял от 3,8% от БВП на емигрантските пари България е най-зависима от тях от страните членки на ЕС, следват я Латвия и Литва. Според експерти от 2010 г. насам ПЧИ в България се движат обикновено в рамките на 3,3% от БВП. Магистралите не са икономика – само бял хляб за строителния бизнес и властта – и не докараха инвеститори. А от България продължават да изтичат хора в работоспособна възраст, повечето от които търсят добро заплащане и подредена и справедлива държава. Конграчулейшънс. Четвърто , пазар и покупателна способност. Думата има статистиката. През 2018 г. в Турция са продадени общо 654 541 превозни средства, като пътническите автомобили са с дял от 75,8%. За 2018 г. в България са продадени 31 244 нови коли. Така че германският автомобилостроител „Volkswagen“, включващ и марките „Audi“, „Porsche“, „Seat“ и „Skoda“, ще реализира част от произвежданите годишно 350 000 автомобила в бъдещата си фабрика на турския пазар. Инфлацията и обезценяването на турската лира временно ще свият продажбите през 2019 г., но те пак ще останат десетки пъти над българските, където хит на пазара са колите втора ръка. Конграчулейшънс. Пето , икономиката, глупци. Историята на автомобилостроенето в Турция датира от 60-те години на миналия век и днес в самото производство работят над 60 000 души, а заедно със съпътстващите бизнеси броят им се умножава десетократно. Най-големите производители на автомобили в света, в това число „Ford“, „Honda“, „Hyundai“, „Mercedes“, „Renault“, „Toyota“ имат предприятия в страната – общият им брой гони двайсет. Дори в България турски доставчици откриват предприятия за различни части за нуждите на турското автомобилостроене. Южната съседка е 15-ият най-голям производител на автомобили в света и пети в Европа.   близо 1,6 млн. автомобила и е спечелила 32,2 млрд. долара от експорта на около 1,3 млн. превозни средства. Това е почти колкото целия български износ за 2018 г., който е за около 55,3 млрд. лв. Наред с това Турция вече обяви, че ще прави своя марка автомобил. Международният валутен фонд вече прогнозира възстановяване на турската икономика от 2020 г. и ръст от поне 2,5% след отрицателния за тази година. И ако Турция се бори да стане една от десетте най-големи икономики в света през 2023-та от сегашната си 17-та позиция, България дори не може да задмине Румъния по дял на БВП на глава от населението. Конграчулейшънс. Шесто, оправданието не може да е само Катар – държавата, която притежава 17% във „Фолксваген“. Това е сериозен акционер, но решение за инвестиция, която ще стигне 2 млрд. евро, не се взема заради подкрепата на турския президент Ердоган за емирството, навлякло си американския гняв. Българските управляващи го знаят. А нямаше мандат, в който Борисов да не ходи в Катар на визита; през април т. г. и президентът Румен Радев отиде. Вестоносците на властта предаваха все за обнадеждаващи резултати от посещенията – овце, агнета, мед, биотехнологии, втечнен газ. Все в бъдеще време. Конграчулейшънс. Седмо, потърпевши сме всички ние, обикновените български граждани. Една голяма корпорация налага свои добри корпоративни практики, стандарти на мениджмънт и заплащане – пари на светло, здравни и социални бонуси, обучение. По нея щяхме да мерим българския бизнес. А сега пак ще мерим по това кой осигурява на минималната работна заплата и кой – малко над нея, и как да бъде накаран работникът да работи повече срещу по-малко пари. По стар управленски табиет ще се търси виновен извън самите виновници. Министерството на икономиката заучено отговаря, че няма окончателно решение, сякаш можем да се надяваме на друго след месец. Борисов мълчи – на него по принцип все някой друг му е виновен. Тройната коалиция, комунистите, карикатуристите.  Конграчулейшънс.    ", "date": "2019.07.14", "title": "Конграчулейшънс за „Фолксваген“. Все някой друг е виновен…"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397851-%D0%BE%D1%82-%D0%BD%D0%B0%D1%86%D0%B8%D1%81%D1%82%D0%B8-%D0%B4%D0%BE-%D1%85%D0%B8%D0%BF%D0%B8%D1%82%D0%B0-volkswagen-beetle-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%BF%D1%8A%D1%82%D1%8F", "text": "Volkswagen спира производството на последната версия на модела Beetle в завода си в Пуебла, Мексико. Това бележи края на пътя за автомобил, станал символ на много неща в историята си, продължила осем десетилетия от 1938 година. Малкият автомобил е част от най-мрачното минало на Германия като престижен проект на нацистите, който така и не е изпълнен. Става символ на следвоенното икономическо възраждане на страната и нарастващото благосъстояние на средната класа. През 60-те в САЩ е икона на контракултурата. Повече от всичко обаче колата остава култов дизайн, разпознаваем също толкова, колкото и бутилката на Coca-Cola.     Оригиналният дизайн на колата – закръглен силует с четири или пет места, почти вертикално предно стъкло и двигател с въздушно охлаждане в задната част – може да бъде проследен до австрийския инженер Фердинанд Порше. Той бил нает да изпълни проекта на Адолф Хитлер за „народен автомобил“, който да позволи на повече хора да имат коли, както в САЩ това прави Model T на Ford. В някои отношения колата прилича на Tatra T97, която се произвежда в Чехословакия през 1937 година, както и на скиците на унгарския инженер Бела Барени, публикувани през 1934 година. Масовото производство на т. нар. KdF-Wagen (кръстен на германската трудова организация Kraft durch Freude – KdF, под чиято егида е трябвало да бъде продаван) е отменено заради Втората световна война. Вместо това големият нов завод, който тогава се намира в затънтен район северно от Хановер, произвежда военни автомобили, използвайки принудителния труд на работници от цяла Европа, трудещи се при мизерни условия.     Пуснат отново като производител на автомобили за граждански цели под надзора на британските окупационни власти, заводът на Volkswagen през 1949 година е прехвърлен на германското правителство и провинция Долна Саксония, която все още притежава част от компанията. До 1955 година милионният автомобил от модела, тогава наричан Type 1, слиза от производствената линия в завода, край който днес се е разраснал град Волфсбург.     САЩ стават най-важният единичен чуждестранен пазар за Volkswagen, където в пиковия момент през 1968 година се продават 563 522 коли или 40 % от производството. Търсейки нетрадиционен подход, понякога хумористичните реклами, разработени от агенция Doyle Dane Bernbach, призовават купувачите на автомобили „да мислят на дребно“. „За разлика от Западна Германия, където ниските цени, качеството и трайността са нещо нормално за новата следвоенна реалност, в Съединените щати типичните особености на Beetle създават около него атмосфера на необичайност в автомобилна култура, доминирана от размера и показността“, пише Бернхард Ригер в историческата си книга от 2013 година „The People’s Car“ (от английски „Колата на народа“ – бел. прев.). Производството във Волфсбург спира през 1978 година, когато надмощие вземат нови водещи модели като Golf. Beetle обаче все още не е мъртъв. Производството се прехвърля в Мексико от 1967 година до 2003 година – период, по-дълъг от историята на производството му в Германия. Колата, наричана „vochito“ се чувства като у дома си като грубоватия, произведен в Мексико „carro del pueblo“ (от испански – „народен автомобил“ – бел. прев.). Моделът New Beetle – изцяло ретро версия, изградена върху модифицирана платформа на Golf, през 1998 година донякъде възражда сладката, нетрадиционна аура на Beetle под управлението на главния изпълнителен директор Фердинанд Пиех, внук на Фердинанд Порше. През 2012 година дизайнът на Beetle става малко по-издължен. Краят на Beetle идва в повратен момент за Volkswagen, който се възстановява от скандала с манипулираните емисии на дизелови модели. Компанията се готви за масово производство на електрическия компактен автомобил ID.3, за който се надява да достигне значимостта на Beetle и Golf, свързвайки електрическата мобилност и масовия пазар. Последната от общо 5961 коли от версията Final Edition ще бъде изпратена в музея след церемонията в Пуебла на 10 юни, бележеща края на производството на Beetle.    ", "date": "2019.07.14", "title": "От нацисти до хипита: Volkswagen Beetle стигна до края на пътя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397846-%D1%81%D0%BB%D1%83%D1%87%D0%B0%D1%8F%D1%82-vw-%D0%B5-%D0%BF%D0%BE%D0%BA%D0%B0%D0%B7%D0%B0%D1%82%D0%B5%D0%BB%D0%B5%D0%BD", "text": "....как народите са подчинени чрез „отворените пазари“, и трябва да се молят на корпорациите, вместо да е обратното…       Нали знаете, че съм (почти) доктор по икономика, а ми отхвърлят дисертацията точно в тази област, около която сега е горещо. Та случаят „Фолксваген“ е показателен как отворените пазари поробват народи, държави всичко. Та някакъв си „Фолксваген“ сега ходят цели държави да му се молят, а Бойко и Ердоган се надцакват да му дават отстъпки, бонуси, държавни субсидии, безплатна земя, освобождаване от данъци, осигуровки и пр. И той стои „диванче праз“ и чака да видим кой ще му се „наХХХХ“ повече. Значи корпорацията има право да избира къде да произвежда и да изнудва местните. В същото време, същата тая скапана корпорация, по силата на „свободния пазар“, има право да продава където си иска! Значи тя може да продава и в България, и в Турция, но може и да си избира къде да произвежда. Т.е. всички права за корпорацията! И въпросът не се свежда само до „Фолксваген“, а до всички подобни нагли корпорации, дето са над държавите.     Я да има протекционизъм, и ако искаш да продаваш в България (или Турция), да си длъжен да произвеждаш там! А де – иначе здрави мита. Да видим кой на кого ще се моли тогава. Ще се молят, ще вдигат заплати, ще правят инвестиции – всичко. А заради „свободния пазар“, който тия корпорации налагат чрез техните НПО-та (това им е единственият разход), чрез тази схема, държавите и народите са подчинени. Я погледнете какво става в Русия. Там има протекционизъм. Западните фирми са надпреварват да строят заводи – вече има на Мерцедес, БМВ, Тойота и още над 20 завода. Русия Е ЕДЪР ПРОИЗВОДИТЕЛ НА КОЛИ, и то не на Москвичи. На западни коли. Същото се отнася до телевизори, компютри, домати, краставици. Свободният пазар фактически е кражба на пазара от корпорациите. Той не е свободен, а присвоен. А насреща – народите гладуват и се състезават кой по-голям дъмпинг ще направи… Т.е. кой повече сам ще се зароби. Изобщо не бъдете сигурни, че Турция ще спечели от този завод. С всички отстъпки и субсидии, накрая може да излезе, че тя плаща на „Фолксваген“. Самата турска икономика в момента е пред фалит, поради гигантско задлъжняване, точно заради такива политики… Тезата на дисертацията ми, която не позволяват изобщо да стигне до защита, е точно тази…    ", "date": "2019.07.14", "title": "Случаят VW е показателен...."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397845-%D1%81%D0%B5%D0%B4%D0%BC%D0%B8%D1%8F%D1%82-%D0%BA%D1%80%D1%8A%D0%B3-%D0%BD%D0%B0-%D0%B0%D0%B4%D0%B0", "text": "Така визуално изглежда той, според творците от политико-медийно-енерГЕПИйната мафия, сътворен в тяхната лаборатория, която самите те наричат Българска (не)зависима енергийна борса. За по-добър преглед и прочит кликайте с мишката върху снимката с графиката:       Разликата между средната борсова цена от началото на настоящата 2019-та г. спрямо същия период на миналата 2018-та г. е вече почти 35%. В края на юни беше 31%. А седмият кръг на ада изглежда като седмия месец на настоящата година. Остават още два кръга. Двата кратки видео клипа по-долу имат пряко отношение към творението на политико-медийно-енерГЕПИйната мафия. В първия от тях министър енерГЕПИка обяснява, колко е нормално и неизбежно цената през зимата да скача, а сега се е скрила под някой чадър на Хаваите, за да не ни кажа, колко е по-нормално същото да се случва през юли.      ", "date": "2019.07.14", "title": "Седмият кръг на ада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397843-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BA%D0%B8%D0%BB%D0%B0-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Свети апостол Акила, един от седемдесетте, бил ученик на свети апостол Павел, който го направил епископ. Той бил понтийски евреин и до обръщането си в християнската вяра живял с жена си Прискила в Италия. Когато император Клавдий заповядал на евреите да напуснат Рим, Акила заминал със съпругата си за Коринт. Причината за изселването на евреите от Рим била следната: когато в Рим започнало Христовото благовестие и дошъл първовърховният апостол Петър, мнозина от живеещите в Рим иудеи приели светата вяра в Христа, но много били и неповярвалите. Поради това между иудеите започнал голям спор: едни признавали Христа за истинския Месия, други Го отхвърляли и хулили. Неповярвалите иудеи, както в Йерусалим и другаде, така и в Рим, злобно нападали вярващите. Те не можели да понасят даже името на Иисуса Христа, настройвали елините против вярващите в Него и навсякъде повдигали гонения срещу тях. Елините, които се били обърнали към Христа, защитавали вярващите евреи от невярващите. Между тях възникнали големи спорове и вражда, което било доведено до знанието на цезаря Клавдий. Понеже вярващите наричали Господ Иисус Христос Син Божий и Цар Израилев, цезарят се опасявал да не започне смут сред народа и да се появи някой нов цар, който да претендира за неговата власт. Ето защо било заповядано всички евреи, и вярващи в Христа, и невярващи, да бъдат изгонени от Рим и от цяла Италия.     Имало и друга причина за изгонването им: невярващите иудеи обърнали към иудаизъм царица Агрипина, жената на Клавдий. Заедно с останалите евреи бил изгонен и Акила. Заселил се в Коринт и се издържал от труда на ръцете си, понеже бил майстор на шатри. По това време свети апостол Павел, който проповядвал Христа сред езичниците, пристигнал от Атина в Коринт, главния град на Ахаия, намерил тук Акила и Прискила и се установил у тях. Понеже имали един и същи занаят, се трудили заедно. След като просветил Акила и Прискила с вярата в Христа, Павел ги кръстил. Останал година и шест месеца в Коринт, проповядвайки Божието слово и побеждавал със силата Христова иудеи и езичници. После отплавал за Сирия. Акила и Прискила последвали своя учител и виновник за спасението си, с когото ги свързвала духовна любов. С тях и с останалите си последователи Павел пристигнал в Ефес. Понеже искал на приближаващия се празник Пасха да бъде в Йерусалим, оставил Акила и Прискила да наставят ефесяните в светата Христова вяра, а сам потеглил на път, като обещал да се върне отново в Ефес. След заминаването му тук пристигнал евреинът Аполос, родом от Александрия, мъж красноречив и много учен. Бил оглашен в Господния път, проповядвал пламенно и поучавал за Господа, но знаел само за Иоановото кръщение, още не бил кръстен в Светата Троица. Като чули смелата проповед на Аполос пред събранието, Акила и Прискила го поканили в къщи и му разяснили по-точно пътя Господен. Свети Павел се завърнал от Йерусалим и написал тук своето първо Послание до вярващите в Христа коринтяни, което завършвало така: \"много ви поздравяват в Господа Акила и Прискила с домашната си църква\", тоест със слугите си. След смъртта на Клавдий, когато евреите отново получили правото да живеят в Рим и започнали да се завръщат по домовете си в Италия, Акила и Прискила също се върнали в Рим. И когато свети Павел дошъл отново в Коринт и написал тук Послание до римляните, не пропуснал да изпрати в него поздрави на своите скъпи ученици. Ето какво пише в последната глава: \"Поздравете Прискила и Акила, моите сътрудници в Христа (които за душата ми положиха главата си; на тях не само аз благодаря, но и всички църкви из езичниците) и домашната им църква. Свети Акила не останал в Рим дълго. Заедно с жена си се върнал отново в Азия, където го изпратил неговият учител, апостол Павел, за да проповядва вече като епископ Божието слово. Като дошъл в Ефес, започнал да помага на свети апостол Тимотей, ученик на апостол Павел, който го поставил за епископ на ефесяните, както пише от Лаодикия в своето първо Послание до него: \"на тръгване за Македония те молих да останеш в Ефес\". Гонен от иерусалимските иудеи, окован във вериги, свети апостол Павел бил докаран в Рим. Тук написал второто си послание до Тимотей в Ефес и отново напомнил в него за обичните си ученици: \"поздрави Прискила и Акила\". Свети Акила проповядвал Христа в Азия, Ахея и Ираклия и помогнал за спасението на много човешки души, като обръщал езичниците и ги кръщавал. Той обикалял и по други земи и навсякъде проповядвал Царството Божие. Просвещавал със светата вяра, разрушавал идолите, издигал църкви, ръкополагал свещеници. Претърпял много страдания и бил убит от неверниците. Душата му се упокоила на небето заедно с останалите свети апостоли по благодатта на нашия Господ Иисус Христос, на Когото слава во веки. Амин.", "date": "2019.07.14", "title": "Св. апостол Акила от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397844-14-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1228 г. - Луи VIII става крал на Франция след смъртта на баща си Филип II.   1456 г. - Унгарската армия нанася поражение при Белград на армията на Османската империя.   1789 г. - Френската революция: Жителите на Париж превземат Бастилията и освобождават седем политически затворници, с което започва Френската революция.   1795 г. - Марсилезата е обявена за френски национален химн.   1867 г. - Алфред Нобел извършва демонстрация на действието на динамита в Англия.   1877 г. - В църквата „Св. Вмчк. Георги\", село Любенова Махала, е извършно едно от най-големите кланета в българската история - 1013 намират смъртта си в църковния двор и в самата църква.   1902 г. - Свободностоящата камбанария на площад Сан Марко във Венеция се срутва, без да причини човешки жертви, възстановена е окончателно след 10 години.   1913 г. - Междусъюзническата война: започва битката за Кресненския пролом (до 18 юли).   1933 г. - Глайхшалтунг: В Германия са забранени всички опозиционни политически партии, освен Нацистката партия.   1941 г. - Втората световна война: Червената армия използва за първи път легендарните ракетни установки Катюша.   1946 г. - Излиза първото издание на книгата на американския педиатър Бенджамин Спок „Грижи за бебето и детето\".     1948 г. - Лидерът на Италианската комунистическа партия Палмиро Толиати е прострелян и ранен близо до италианския парламент.   1958 г. - Иракският крал Фейсал Втори е убит, заедно с обкръжението, от арабски националисти, монархията е отхвърлена и Ирак е провъзгласен за република.   1959 г. - САЩ пускат на вода първия си атомен крайцер - Лонг Бийч, оборудван с два атомни реактора.   1965 г. - Космическият апарат Маринър 4, изстрелян през 1964 г., преминава покрай Марс и прави първите близки снимки на чужда планета.   1969 г. - С навлизането на салвадорската армия на територията на Хондурас започва т. нар. Футболна война.   1987 г. - В Народна република България се създават свободни безмитни зони за насърчаване на стопанската инициатива.   1995 г. - Създаден е форматът mp3 за аудио файлове.   2000 г. - Мощно слънчево изригване причинява геомагнитна буря на Земята.    ", "date": "2019.07.14", "title": "14 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/397839-%D0%BC%D0%B5%D0%B3%D0%B0%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "В разпаления в Украйна мегаскандал, който доведе до прекъсване на планираната телеконференция между Москва и Киев, не е трудно да се видят циничните политически технологии. Но е невъзможно да не споменем друго - паническата реакция на украинския „естаблишмънт” и на национално-патриотичната „общественост” беше абсолютно искрена. Ако все пак някой е стоял зад взрива от емоции, залели украинското медийно пространство буквално за 2-3 часа и е накарал уплашеният Зеленски да реагира бързо, то този някой е попаднал в десетката. Възможността за открит диалог между гражданите на Украйна и Русия потопи украинските „патриоти” в състояние на ужас. Въпреки че какво е толкова страшно в общуването между гражданите на двете страни, оказали се в непрости отношения? Дори при въоръжени конфликти обикновено се подчертава, че войната се води не с народа на другата страна, а с нейното правителство. И най-важното, защо такъв страх, след като смятат себе си за правата страна? Нека дойдат на телемоста и в пряка дискусия да покажат своята правота. Най-накрая да използват възможността за пробив на пропагандата на Путин. В крайна сметка от дискусии се боят единствено тези, които се чувстват откровено по-слаби от опонента си.     Защо тогава телемостът „е заплаха за националната сигурност и териториалната цялост на Украйна“, а Главна прокуратура се е самосезирала за „опит да се извърши държавна измяна“? Отговорът може да бъде намерен в коментара на един от създателите на скандалния сайт „Миротворец”, сега заместник-министър на временно окупирани територии и на временно разместените лица Георги Тука: „ Ето от какво се страхуват! Те се страхуват от пропаганда, която може да бъде ефективна! И те имат убедителни причини, които излизат далеч извън границите на 2014 г. Украинските „елити” напълно разбират, а понякога и публично признават, че придобитата през 1991 г. независимост не е резултат от „вековната борба и стремежи на украинския народ”. Тя беше за тях подарък, който падна от небето. И никакви притеснения по етнически признак нито украинско-говорещите, нито особено руско-говорещите жители на Украйна не са изпитвали нито в Руската империя, нито в СССР! Те възприемаха обединената държава като своя! Идеите на украинския национализъм, ако не се вземе предвид Галиция, са споделяни от не повече от 2-3% от населението. Да, може би 10-20% в кръчмарски разговор и да плямпаха понякога, че „хранят москаля”. Спомням си една епична фраза, изречена от мой колега, когато през 1990 г. започна „парадът на суверенитетите”: „Затворете всички сепаратисти, но пуснете Украйна!” Тоест, всички литовци и грузинци все пак му причиняваха праведен граждански гняв, но за Украйна идеята за независимост, възприемана почти изключително в аспекта „колбаси”, му звучеше привлекателно. Тази маса хора спокойно прие катастрофата от 1991 г. и дори гласува „за независимост“ на референдум, но без фанатизъм. Не е случайно, че президентските избори в същия ден с референдума бяха спечелени не от заслужилите борци за независимост Черновил или Лукяненко, а от номенклатурчика от КПСС Кравчук (60% от гласовете) – от него по-малко се бояха по отношение на национализма. А мотивите на \"елита\" бяха просто очевидни. Формулирани са в думите на украинския химн: „ ” - партийната номенклатура мечтаеше да „панува” и да се разпорежда с Украйна, без да поглежда назад към „другарите от Москва”. Към нея се присъединиха и местните ЛОМ („лидери на общественото мнение”), представителите на местните (предимно киевски) интелектуалци, които бяха доминирани от провинциалния комплекс за малоценност пред по-успешните московски колеги. По-добре да бъдеш „първи на село”! През годините на независимост се създава самодостатъчна „политическа класа”, „малък народ”, включваща не само политиците, но и тяхната служба: политолози, експерти, журналисти и, разбира се, новите свръхбогати (олигарси), на които останалите служат. Овладял ситуацията през 1991 г., „малкият народ” не се самозалъгва относно народа на „Голяма Украйна”. Винаги е имало опасение, че всяко сближаване с Русия в икономическата и културната сфера ще има „далечни последици“. Примери, когато съседните страни говорят един и същи език, оставайки независими държави (САЩ и Канада, Германия и Австрия), които са в тесни политически, икономически, културни отношения помежду си, се считат за неприемливи от повечето представители на украинския „елит”. В крайна сметка, САЩ и Канада са били част от една и съща държава (Британската империя) преди двеста и петдесет години, Германия и Австрия - само седем години по време на нацизма. Преобладаващото мнозинство канадци и австрийци са, така да се каже, „местни” патриоти на своите страни, и се чувстват канадци и австрийци, немци, но не и „германци” или, да речем, „северноамериканци”. Гражданите на тези държави не виждат смисъл радикално да променят политиката си. Освен това тези държави са в тесни, дълбоко интегрирани отношения: свободно преминаване на границата и движение на работна ръка, липса на митнически бариери, единно културно пространство, а Австрия и Германия имат единна валута. В „двойката” Украйна - Русия ситуацията е обратната: има обща вековна история на една страна, прекъсната само преди четвърт век, в която украинците никога не са усещали нито дискриминация, нито дискомфорт. Нещо повече, никой не би се сетил да насочва украинците към „национални малцинства“, като например грузинци или молдовци. Няма съществени аргументи в полза на отделно съществуване: разликата в доходите между жителите на Руската федерация и Украйна по време на независимостта на страната стана почти трикратна в полза на руснаците. И ако не се получи с материалното оправдание за независимост, трябва да се променят културните, умствените, езиковите различия по всякакъв начин. Затова говорим не само за изтласкването на руския език, но и за „дерусифицирането“ на украинския език, за стремежа да го направят колкото е възможно по-различен от руския. Политологът Вадим Карасьов (в ежедневието е руско-говорящ човек) обяснява това:  Наистина, какво е значението на Украйна, ако тя е неразличима от Русия? Какво е значението на нейното „отделно” съществуване? Изданието „Киев 2000“ от 2012 г. пише:  Евромайданът стана логичната кулминация на „стремежите” на украинския елит, а последвалият въоръжен конфликт, представен от пропагандата като „руско-украинската война”, наистина направи съседната държава за много украинци \"вечен враг\", за който мечтаеше „малкият народ\". Това обаче е само от едната страна. От друга страна, броят на тези, които искат възможно най-близките отношения с Русия, се е увеличил значително. И къде ще се обърне махалото на общественото съзнание, ако антируската пропаганда спадне и няма да има подобрение в икономиката? Отговорът е очевиден. Затова между Украйна и Руската федерация е необходима „желязна завеса”, между обикновените хора, свързани с милиони родствени връзки. За украинските управници най-пълната информационна блокада е единствената мярка за спасяване. Оттук и ужасната паника у „малкия народ”, заради която предложението да се поговори с украинците с една телевизионна конференция между Москва и Киев.  ", "date": "2019.07.14", "title": "Мегаскандал в Украйна!"}
{"url": "http://www.classa.bg/%D1%81%D0%B2%D1%8F%D1%82/item/397840-%D0%B0%D0%BC%D0%B5%D1%80%D0%B8%D0%BA%D0%B0-%D0%B3%D0%BE%D1%82%D0%B2%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D0%BD%D0%B0-%D1%80%D1%83%D0%B1%D0%BB%D0%B0%D1%82%D0%B0", "text": "Конгресът на САЩ прие изменения, въвеждащи забрана за всякакви действия с държавния дълг на Русия. Рублата, която бе забравила този риск и се бе засилила рязко от началото на годината, веднага реагира със спад. Какво очаква руската икономика и руските финанси, ако американците най-накрая приемат този закон? Камарата на представителите на САЩ прие изменение в бюджета за отбраната на страната за 2020 г., което предвижда нови, тежки санкции срещу Русия. Това е забрана на всякакви действия с държавния дълг на Русия от американските граждани. Причината е предполагаемата намеса на Русия в американските избори. Трябва да кажа, че Конгресът на САЩ вече е въвел няколко законопроекта с подобни санкции срещу Русия, но съдбата им все още е неясна. Американците обаче не се отказват от опитите да се въведат такива санкции. Пазарите и рублата, разбира се, не харесват това.     Какво е толкова привлекателно за тези операции с руския държавен дълг, че Вашингтон не ги оставя на мира? Същността на санкциите е, че американците искат да забранят на собствените си граждани и компании да отпускат пари на руската държава, тоест да купуват руски облигации за чуждестранни заеми - ОФЗ или еврооблигации. Американците може да не забранят това директно на другите западни инвеститори, но европейците вероятно ще инвестират по-внимателно в руския държавен дълг (ОФЗ или еврооблигации). Важно е към кои облигации ще се прилагат тези забрани. Ако бъдат върху частта от националния дълг, която вече е в ръцете на чужденците (вторичния пазар), това ще доведе до сериозен удар по рублата и финансовите пазари. Защото руската централна банка ще трябва да продаде и да конвертира десетки милиарди долари за една нощ. Но такава рязка идея не е по вкуса дори и на самите американци, а самите инвеститори губят твърде много. Затова говорим повече за забрана за инвестиции в бъдещи облигации (първичен пазар на ОФЗ). Това, разбира се, намалява степента на нажежаването. Въпреки всичко, това е все още изключително неприятно нещо. „В случай на „дългови” санкции, Русия няма да може да разполага  с външния си дълг в САЩ и вероятно в страните, които са съюзници на САЩ, тоест в развитите страни. Това ще бъде подобно на ефекта на понижаване на кредитния рейтинг, когато инвеститорите не могат да закупят акции или облигации, независимо колко искат да направят това, поради ниския рейтинг”, обяснява Александър Осин, анализатор от управлението на операциите на руския фондов пазар „Фридъм Файнанс”. Тази ситуация означава, че Русия няма да може да заема пари в чужбина при атрактивни условия. Русия обаче няма такава силна нужда да емитира външен дълг или дори вътрешен дълг, казва Осин. Бюджетът все още е без дефицит (профицит от 1,5 трилиона рубли през първата половина на годината), стабилизационният фонд се доближава до 7% от БВП, а Русия като цяло не паразитира на кредит. Все още имаме един от най-ниските външни дългове, с каквито малко хора могат да се похвалят днес, и със сигурност не САЩ или ЕС, заедно с Япония и Китай. Руската икономика също се възползва от стабилните цени на петрола и това е огромен принос на самата Русия. Защото именно Русия, заедно със Саудитска Арабия, играе ключова роля в споразумението с ОПЕК + за намаляване на добива на петрол. Сделката стабилизира цените на петрола и продължава да ги държи на ниво, по-удобно за суровинните икономики. За да се постигне технологичен пробив, трябва да се финансират големи инфраструктурни и други проекти и да се стимулира икономическия растеж, Русия се нуждае от средства. Само майските президентски укази се оценяват на 8 трилиона рубли до 2024 година. И ако настъпи глобалната криза, която някои чакат от ден на ден, ситуацията с петрола и приходите може да се промени. Разбира се, светът на чуждестранните инвеститори не се ограничава само до американците и европейците. Има Китай и други азиатски инвеститори, както и Близкия изток. Най-вероятно те ще се възползват от тази ситуация и ще заемат пари на руската държава, искайки премия. Нищо лично – бизнесът си е бизнес. По този начин чуждестранните заеми ще станат по-скъпи за Русия, което, разбира се, е изключително неприятно. Но напълно без пари, Русия едва ли ще остане. Трябва да се разбира, че не само чуждестранните граждани дават на Русия дълг. Техният дял обикновено не надвишава 40-50%, при това в най-добрите моменти, когато инвестициите в руските ОФЗ станат супер печеливши и привличат много спекуланти. Тъй като САЩ за първи път започнаха да говорят за възможна забрана за санкции за операции с държавен дълг, делът на нерезидентите започна да намалява. Според Министерството на финансите на САЩ, в началото на второто тримесечие на 2019 г. американските резиденти са инвестирали 10,5 милиарда долара в руския държавен дълг, което е около на 690–700 милиарда рубли. Това е около 7% от общия дълг на руското правителство под формата на облигации за федерален заем и доларови еврооблигации, заяви Дмитрий Куликов, експерт от групата за изследвания и прогнози АКРА. Като се вземат предвид новите валутни позиции през второто тримесечие, делът на американците в ОФЗ и доларовите еврооблигации, според него, е малко вероятно да е нараснал значително над 7,5%. Общият дял на нерезиденти от различни страни в националния дълг на Руската федерация е 35-38%. „Ограничаването на инвестициите в нов дълг за американските резиденти е преди всичко определено увеличение на цената на заемите (поради по-ниското търсене) за държавата. В най-лошия случай оценяваме прекия ефект на 1% от курса на рублата в дългосрочен план, но ефектът вероятно ще бъде по-малък, по-близо до 0,5 п.п.”, смята Курилов. „Очакването за въвеждане на дългови санкции се простира в продължение на няколко години. Колкото и странно да изглежда, но положителен ефект от въвеждането на санкции ще стане снижаването на неопределеността относно ликвидността на руските книжа,макар и със снижаване на същата тази ликвидност”, заключва експертът от Акра. Ако санкциите се наложат не само срещу търговията с ОФЗ на първичния пазар, но и замразят валутните сметки на най-големите търговски банки на Руската федерация плюс забраната на достъп до SWIFT, тогава последиците може да са по-лоши. „Тежките санкции са изолация на Русия от валутните пазари, което е много вредно за най-големия износител на петрол. След това рублата ще надхвърли 70 долара, а доходността на ОФЗ и еврооблигациите ще се повиши до нива от април 2018 г., когато бяха наложени санкциите срещу „Русал”, обрисува най-грозната картина  Искандер Луцко, главен инвестиционен стратег на ITI Capital. След девалвацията, инфлацията ще се ускори, а тя сега е на исторически ниско ниво. „Руската икономика няма да попадне веднага в рецесия, предвид високата степен на фундаментална подкрепа. Но ако санкциите се задържат за дълъг период от време, то ще бъде неизбежно, предвид сегашния бавен растеж на икономиката”, добавя Луцко. Той обаче изчислява вероятността за налагане на такива тежки санкции само на 15% и на умерено тежки (без SWIFT) на 30%. „Този законопроект прилича повече на напомняне на финансовите пазари, че заплахата от нови санкции над Русия все още виси. Рублата, отричайки тази заплаха, се е повишила рязко от началото на годината. Сега си струва да се чака някаква нестабилност на курса. Рублата вероятно отново ще стане чувствителна към лошите новини”, смята екипът от анализатори на FxPro. Всъщност рублата в петък слабо отслабна, но показа твърде ограничена реакция на заплахата от нови санкции. „Не бих приел сериозно тези инициативи на Конгреса. Необходимо е да се разбере, на първо място, контекста, а второ - мотива. Мотивът е чисто политически, икономически такива ограничения са нерентабилни за САЩ и затова е малко вероятно да ги въведат. Контекстът е предизборната кампания в САЩ и неуспехът на разследването на Мюлер, след което демократите някак трябва да окажат натиск върху Тръмп. Всъщност единственият оставащ метод са именно такива антируски инициативи”, обяснява ръководителят на инвестиционен отдел на БКС Брокер Нарек Авакян. През февруари Министерството на финансите на САЩ посочи изключително високите рискове за американската и световната икономика поради забраната за транзакции с руския национален дълг и настоятелно препоръча такива санкции да не бъдат налагани. Сенатът и Конгресът на САЩ, разбира се, са независими от президента и могат да не послушат своето министерство на финансите. Въпреки това, без подпис на американския президент, законопроектът няма да стане закон. „Разбира се, Вашингтон ще направи всичко възможно, така че поне при такива основания да не се налагат санкции, тъй като това застрашава с политическо фиаско”, посочва Иля Жарски, управляващ партньор на експертната група „Бета”. Факт е, че измененията обвързват тези санкции с доказателствата за намесата на Русия в американските избори. Те дори въвеждат механизъм за вдигане на такива санкции, ако администрацията стигне до заключението, че Москва не се е намесвала в поне един избирателен цикъл, а Камарата на представителите на САЩ ще се съгласи с тази оценка. Поне през следващите месеци рискът от санкции няма да бъде реализиран, така че цените на петрола ще продължат да се движат до 70 долара за барел, а рублата следващата седмица ще бъде в диапазона от 62,8 до 64,3 долара, смята главният анализатор на БЦС „Премиер” Антон Покатович.  ", "date": "2019.07.14", "title": "Америка готви сериозно изпитание на рублата"}
{"url": "http://www.classa.bg/%D1%81%D0%B2%D1%8F%D1%82/item/397841-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Във всички злини на света непременно са замесени тайните служби. Дали наистина? Около тях винаги и неизбежно е имало митове. А те са всъщност служби като всички други.       Както изглежда понякога, днешният свят не върви на добре - и във всички злини неизменно са замесени тайните служби. Случай на отравяне във Великобритания, опит за преврат в Черна гора, кибератаки срещу германското външно министерство, опити за влияние върху изборите в Съединените щати и във Франция или пък бивши агенти на комунистическите тайни служби по върховете в политиката, икономиката и обществото в Чехия, Русия и на Балканите. Последният скандал в този безславен списък е аферата \"Щрахе\", която коства поста на австрийския вицеканцлер, заснет да обещава обществени поръчки на мнима руска бизнес дама срещу съдействие в изборите. Най-вероятно и в този случай не е минало без намеса на тайните служби - тъй като кой друг би разполагал с подобни възможности?     От друга страна, те все пак не са всемогъщи и нерядко това, което им се приписва, се оказва чисто и просто мит. Основен фактор за митологизацията е дълбоката тайнственост, в която са обвити - особено в бившите социалистически страни от Източна и Югоизточна Европа, в които агентите са подпомагали държавните репресии. Същевременно тайните служби са неотменима част от демократична Европа - но от това ни най-малко не следва, че митовете за тях не бива да бъдат развенчани. Мит първи: Само държавите имат тайни служби Ако се проследят дебатите по случая \"Щрахе\" в Австрия, неминуемо се натрапва прибързаният извод, направен от някои експерти, - че операцията може да е организирана само от тайните служби. А това е мит! Из цяла Европа наред с държавните, от десетилетия действат и частни тайни служби. Т.нар. \"фирми за сигурност\" предлагат доставката на информация от всякакъв характер срещу съответно заплащане. Обичайно тези фирми се създават от бивши държавни служители -професионалисти, които не само предлагат висококачествени услуги, но и тяхната свързаност с определени политически или частни клиенти е много трудно доказуема. Мит втори: Фалшивите новини са новост Понятието \"фейк\" за умишлено разпространявана дезинформация, която цели определен ефект, стана модерно в последните пет години и светкавично се разпространи из целия свят. Междувременно това понятие мутира в политическо противоборство между държави, партии и мнения в дигиталната ера, с която се свързва. А всъщност дезинформацията изобщо не е от вчера, нито от днес - най-вече социалистическите тайни служби в Източна Европа са поддържали в продължение на години специални отдели, чиято единствена задача е била да произвеждат и да разпространяват подвеждащи сведения. При това тази вид дейност ни най-малко не е прекъснала след 1990-а, само е прикрита под повърхността на политическата система, за да се насочи днес с нови сили обратно към центъра на събитията. Мит трети: Европейският съюз не разполага с тайни служби Принципно Европейският съюз не би могъл да има тайни служби - при положение, че както е записано в Лисабонските договори, външната политика и политиката за сигурност са в ръцете на отделните държави и не се осъществяват съвместно. Въпреки това съществува звено, в което Брюксел получава разузнавателна информация от държавите-членки, допълва я с обществено достъпни сведения, прави собствени анализи и ги предоставя на европейските институции: това е INTCEN - Центърът за разузнаване и анализи на Европейския съюз. Разликата между него и \"истинските\" тайни служби е в това, че той не може сам да осигурява информация с тайни разузнавателни средства, а е зависим от сведенията (явни и тайни), които му предоставят страните-членки. Мит четвърти: Тайните служби са безконтролни При всеки пореден скандал, свързан с тайните служби, пресата тръби: те не са контролирани, безконтролни си и са и бездруго чуждо тяло за демокрацията! Особено там, където обществата имат исторически опит с тайните служби, използвани от техните политически ръководства за налагането на диктатури, недоверието е широко разпространено и разбираемо. Това засяга и Германия, но най-вече - посткомунистическите европейски държави. В тях 30 години след краха на комунизма процесите на реформи така и не са приключили. Но - и в Западна Европа минават към 50 години след Втората световна война, докато формите на демократичен контрол се развият напълно, те не възникват от само себе си. Тяхното постоянно усъвършенстване и приспособяване към новите предизвикателства е важен елемент от демокрацията. Контролът над тайните служби, извършван от надзорни органи, парламентарни комисии, съд или медии не е перфектен. Но съществува! Мит пети: Тайните служби работят за световната конспирация Най-вече в посткомунистическите държави, чиито тайни служби са били капсулирани и са насаждали страх, далеч надхвърлящ реалните им възможности, митът за всемогъществото им е все още широко разпространен. А Русия заема особено често централното място. Този мит не е като да няма реална почва, имайки предвид намесата на тайните служби в свалянето на един или друг държавник, в атентати, опити за преврати и други \"секретни операции\". От Афганистан до Панама тайните служби - по разпореждане на своите правителства - са забъркани в непочтени дела. Но те в никакъв случай не контролират света - така смятат само теоретиците на конспирацията. Тайните служби са служби като другите, разполагат с ограничени персонални и финансови ресурси, зависими са от правителствата си и не са в състояние да опазят изцяло тайните си. Още повече - в днешната дигитална ера. Там, където тайните служби наистина се занимават с конспирация, те са само инструменти и средства, при това не непременно най-добрите!  ", "date": "2019.07.14", "title": "Тайните служби в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397842-%D0%BA%D0%BE%D0%B9-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BA%D0%B0%D0%B6%D0%B5-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B3%D0%BB%D0%B5%D0%B4%D0%B0%D1%88-%D0%BF%D0%BE-%D0%B1%D0%BD%D1%82", "text": "Изходът от конкурса за ген. директор на БНТ разочарова. И остави усещане за безсмислието на самия конкурс. Обществото трябва най-после да знае какво е и за какво му е обществена телевизия, която издържа с данъците си.           Почти не се чуха публични гласове в подкрепа на избора на СЕМ за генерален директор на БНТ. За сметка на множеството критично настроени – в диапазона от недоумяващи до яростни.  Заедно с общото   от изхода на конкурса остана и усещането за безсмислие на самия конкурс. То идваше на първо място от това, че всички запознати с темата предварително можехме да кажем кой ще бъде избран и даже поименно да посочим членовете на СЕМ, които ще гласуват за него. Идваше и внушението, че най-важното качество за бъдещия директор е да се разбере с управляващите да покрият тежкия финансов дефицит на медията. Но без, естествено, да се обсъждат щетите от подобно разбирателство върху независимостта й. Избраният Емил Кошлуков дори пледираше за увеличаване на институционния контрол над БНТ. Досега за толкова години не бях чувал подобно нещо. Даже кандидати, които видимо са разчитали на връзките си с властта, от „кумова срама” са се обявявали за по-голяма независимост на обществената медия. Безсмислието на конкурса обаче  в най-голяма степен идваше от това, че обществото все по-малко знае какво е и за какво му е обществена телевизия, която да издържа с данъците си.  И тук вече, особено след превръщането на интернет в основен информационен източник на активните поколения и то безплатен, място за общи приказки няма. Въпросът може да намери отговор само ако най-после се опише „черно на бяло” и се приеме след публични дебати обществената мисия (задължение, ангажимент) на българската обществена телевизия. Тя трябва да синтезира онова, което днес очакваме от БНТ и което комерсиалните телевизии не могат да ни дадат. И то така, че да се реализира в конкретно програмно съдържание. Само неговото производство има основание да се издържа от държавния бюджет (субсидията трябва да е пропорционална на мисията). Съдържанието извън мисията трябва да се самоиздържа с търговско слово (реклама, спонсорство и продуктово позициониране). Без това ясно разграничение, финансирането на БНТ от фиска има сериозен риск да се приеме като държавна помощ спрямо един играч на рекламния пазар, която е забранена в ЕС. И останалите играчи могат да подадат жалби срещу него. Причината, поради която не го правят, не е за хвалба – просто рекламният дял на БНТ е толкова ограничен, че с нищо не ги заплашва засега. Но ако започне да нараства, каквато би трябвало да е целта на всеки генерален директор, БНТ ще бъде обвинена в нелоялна конкуренция. За да не се случи това, въпреки двойното й финансиране, тя трябва със средствата от бюджета да изпълнява задачите, които обществото й е поставило чрез мисията й. Съдържанието, което не е уникално и е сходно с това в комерсиални медии, пък трябва да реализира единствено с приходите от реклама, спонсорство и пр. Без да може да прехвърля пари „от единия джоб в другия”. Например, корупцията. Доколкото тя е централен проблем на днешното ни общество, в обществената мисия трябва да влязат формати, които се борят с нея. На първо място разследващата журналистика. А специално корупцията по високите етажи на властта изисква мисията да защити критическата функция на журналистиката във всичките й формати. Това предполага управляващите задължително да се поставят в ситуация на медиен дискомфорт и изключва приарски интервюта с тях. Държавна субсидия и приоритети Приемането на мисията, освен че ще изпълни задължението ни като държава-член на ЕС, ще реши ключови въпроси, на които сега търсим отговор като гледаме в звездите. Например, колко трябва да е държавната субсидия на БНТ? Размерът й ще може да се изчисли точно според разходите за производство на съдържанието, което отговаря на мисията (в субсидията ще трябва да се прибавят и разходите за разпространение на обществената медия, което е ангажимент на държавата и които в момента генерират основния дефицит). Например, спортът част ли е от обществената мисия на БНТ? Очевидно не, защото е съдържание, за което тя се конкурира с комерсиалните телевизии и присъствието му в програмите й трябва да се финансира от реклами. Обратно на културата и нейното отразяване, които са съществена част от мисията на БНТ, защото са насочени към малка публика, без необходимата пазарна мощ да ги издържа сама. Въобще, задоволяването на информационните потребности на малките публики е приоритет за обществените медии. Какво трябва да влиза в обществената мисия Например, сериалът „Дързост и красота”. Той бе спрян по БНТ, което е в противоречие с мисията й, тъй като тя в нашето застаряващо общество трябва да предлага съдържание според комуникативните стереотипи на третата възраст. Сондажите показват, че сериалът беше точно такова съдържание. Младите от своя страна могат да бъдат реинтегрирани към БНТ с развитието на онлайн услуги, което също трябва да залегне в мисията й. И т.н. Това, разбира се, са мои бележки по мисията, което не ми е работа. Работа е на експерти в институционално качество и в активен диалог с обществото. Но все не може да се случи, заради един неписан договор между ръководствата на БНТ и политиците. Първите предпочитат сами да решават как и за какво да харчат държавната субсидия, а за вторите непрозрачността на изразходването й е добър инструмент за влияние върху първите. Новият генерален директор на БНТ още преди конкурса подсказа, че е готов да спазва този договор повече от всеки друг.  ", "date": "2019.07.14", "title": "Кой трябва да каже какво да гледаш по БНТ?"}
{"url": "http://www.classa.bg/%D1%81%D0%B2%D1%8F%D1%82/item/397837-%D0%BA%D0%B8%D1%82%D0%B0%D0%B9-%D1%89%D0%B5-%D0%B1%D1%8A%D0%B4%D0%B5-%D0%BE%D1%81%D0%BD%D0%BE%D0%B2%D0%BD%D0%BE-%D0%B2%D0%BE%D0%B5%D0%BD%D0%BD%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D1%81%D0%B0%D1%89-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-50-%D0%B8%D0%BB%D0%B8-100-%D0%B3%D0%BE%D0%B4%D0%B8%D0%BD%D0%B8", "text": "\" Китай ще остане основното предизвикателство за сигурността на Съединените щати през следващите 50 или 100 години\", предупреди американският генерал Марк Мили по време на изслушване, за да потвърди позицията си на ръководител на Съвместните началници на щабовете на САЩ. Този висш американски военен командир прогнозира, че когато през 2119 г. един историк погледне назад и зачете книга за нашето време, \"централната тема на историята на 21-ви век ще бъде връзката между САЩ и Китай\". Според Мили, Пекин е изучил, наблюдавайки \"много внимателно\", американските войни в Близкия изток и използва тези знания за \"много бързо\" подобряване на въоръжените си сили във всички области: земя, море, въздух, космос и кибернетични заплахи. В този контекст \"САЩ трябва да гарантират, че няма да загубят своите предимства пред други страни и конкретно по отношение на Китай, който е противник или конкурент, а не враг, защото на военен език този термин предполага да бъдеш в активен въоръжен конфликт. \" Марк Мили подчерта, че Вашингтон и Пекин не са и не искат да бъдат в тази ситуация и настоя, че САЩ искат мир, а не война с Китай. Той уточни, „най-добрият начин за поддържане на тази държава е да сме сигурни, че сме подготвени \".", "date": "2019.07.14", "title": "\"Китай ще бъде основно военно предизвикателство за САЩ през следващите 50 или 100 години\""}
{"url": "http://www.classa.bg/%D1%81%D0%B2%D1%8F%D1%82/item/397838-%D0%B4%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B5%D1%88-%D1%83-%D0%B4%D0%BE%D0%BC%D0%B0", "text": "Станимир Кронев се катери по кривите калдаръмени сокаци, покрай колоритните къщи на богати търговци от XIX век и мрънка: „Твърде много кирилица, кой гост ще разбере това“? 30-годишният журналист от известно време живее в чужбина и смята, че България може да бъде малко по-западна. Особено в родния му град Пловдив и то в тази година, в която за първи път български град носи титлата „Европейска столица на културата“. Пет години подготовка, докато Пловдив получи титлата. Още пет години работа преди градът да може да се представи така, както го прави днес. Пловдив, вторият по големина град в България след столицата София, се намира на юг от центъра на седеммилионната страна, до река Марица. Брегът на реката ще бъде сцена на фестивал на 3 и 4 август. На юг от града са Родопите, на север - Стара планина. Този район е бил обитаван още преди 8000 години. Траките са били тук, римляните, гърците. Пловдив разбира себе си - дори повече от цялата страна - като едно общество на разнообразието. Такова, в което от векове мюсюлмани, арменци, евреи, гърци и роми съжителстват мирно заедно с българското православно мнозинство.     Въпросът дали ислямът принадлежи към Европа, или не, е малко безсмислен. Много убедителен отговор има в центъра на Пловдив - добре посещаваната Джумая джамия от XV век. Построена е върху руините на катедрала, която от своя страна е в близост до останките от римски стадион. Днес той е частично разкрит, а на 22 юли Балканският младежки симфоничен оркестър Progressive ще свири там - с млади хора от цяла Южна Европа. „Заедно“ е мотото на столицата на културата. Но не непременно всички местни жители. Ромите са едва забележими в центъра на града, освен по уличните почистващи машини. Те живеят в своите си гета. „Да се учим от Столипиново\" е името на проект на двама германци, посветен на квартала и неговите хора, който ще бъде представен през юли. Той трябва да създаде връзка между паралелните общества. Пловдив е град в подем, кандидатурата за столица на културата има своя дан за това. Безработицата е 3,4%. Районът на ромите не е включен в статистиката. Там 90% са безработни. В резултат на това не всички са доволни от посоката, в която се движи този възход. Той не приема всички и е прекалено ориентиран към печалбата, критикува журналистът Кронев. И иска обратно „духа от преди пет години\". Сега той пристигна в района на Капана. Районът, който от векове принадлежи на занаятчии, бе сив и разрушен допреди десет години и бе използван най-много като място за паркиране. Тогава дойде кандидатурата за столица на културата. Някои ангажирани убедиха града да се задейства като наемодател. Общината нае част от приземните етажи на частните собственици и ги предоставя за една година безплатно, а след това на нисък наем на занаятчии, собственици на галерии, рекламни агенти, които трябва да кандидатстват за това право.     Междувременно собствениците на жилища осъзнаха, че могат да печелят пари с имотите си. И също го правят. Първите галерии се изнасят, барове и магазини. Кронев е разочарован от тази тенденция. Понякога европеизирането е твърде бързо, казва той. Тридневен уличен фестивал тъкмо приключва. Пристига организаторът Никола Сивков, приятел на Кронев. „Стана твърде комерсиално\", казва той със съжаление. Той бе един от първите в района със своя магазин за дизайнерски тениски. Въпреки това успехът на Капана е безспорен. Оживеният квартал допринася съществено за популярността на Пловдив. България се бори за това младите хора да останат тук или да се завърнат у дома. Пловдив, според жителите, се справя по-добре от другите места в страната. Защото Пловдив е „айляк\", спокоен. Пловдив има своя начин на живот. На Ася Владимирова това ѝ липсва в София. Преди две години тя напуска работата си в международна адвокатска кантора и се връща в родния си град. В Капана тя отваря бар, но не само. Донесе на града си танца суинг. Нежната, тъмнокоса жена обича стила на двадесетте години, напитките в бара са вдъхновени от времената на забраната на алхохола. Всеки четвъртък е танцова вечер. Създала е и училище по танци. Вторият фестивал Swing Dance ще се проведе през октомври - и целият град ще се превърне в сцена. Владимирова разказва за атмосферата на града, за това, което е възможно тук. „Този квартал се събуди през последните години, хората идват от София, за да излязат на разходка тук\". Излизането, занаятите и мисията се свързват и с Елизабет Портева в нейния винен бар De Gusto през две улици. 29-годишната винопроизводителка е израснала със семейния бизнес Bendida и учи в Пловдив. Винарските изби са извън града. Произвеждат се само вина от българско грозде. Мавруд и рубин за червени вина и розе, врачански мискет за белите. „Първоначално хората бяха разочаровани, ако нямах Sauvignon Blanc или Merlot“, казва тя.  „Трябваше да ги убедя, че нашите сортове са добри“. Портева иска да спаси старите сортове. Някои лозари вече са премахнали масивите с българските сортове, за да отглеждат по-известните вина. Портева ги убеждава в обратното. Винарката замахва с нефилтрирано бяло вино в чашата. То мирише на цветя, на плодове, на ранния летен следобед на село. Виното има вкус, какъвто е мирисът му. Елизабет казва: „Това вино ви говори“.  Вина, камъни, стени, колони, мозайки - целият град говори. Загрижеността на Кронев за неразбираемите табели изглежда напълно неоправдана. В Пловдив не можете дори да отидете дори до H&M, без да се натъкнете на останка от римския стадион. Затова и Стефан Стоянов е изключително горд от този град. Той е заместник-кмет, така че вероятно към длъжностната характеристика принадлежи и задължението му да се гордее. Но той също така разпознава потенциала на града и се опитва да го използва. Пловдив, който винаги е бил важно място за търговията и панаирите, се превърна в място за IT компании. Тук са и автомобилни доставчици, и производители на велосипеди, а икономическият растеж е огромен. Служители компаниите търсят сред 40 000 студенти от различните колежи в града.   Стоянов се обгражда в кабинета си с творби на пловдивски художници. Градът е известен и с това.   „Не“, казва той. „Не всичко е приключило навреме“. Художествената галерия вероятно ще бъде отворена чак през есента. Между главната централна поща и парка, където са открити няколко римски съкровища - останки от форум, има огромна строителна площадка. От тази гледна точка обаче Пловдив няма да е завършен. Всеки, който копае тук и в по-широкия район, може да очаква да намери могила от траките или вила на римляните. Златните съкровища на траките, събрани и докарани от музеите на цялата страна в Пловдивския археологически музей, за да се отпразнува годината на културната столица,  са били открити от селяните в техните полета през двадесетте години. Пътят към титлата не бе лесен. Мариана Чолакова, философ и почетен консул на Германия в България, минава по него от самото начало. Тя стартира с малка група от всеотдайни граждани. Някои са смятали, че накрая някой кмет ще реши кой ще получи титлата, а София ще спечели. Но в крайна сметка жури на ЕС в отдалечен Брюксел решава тези неща. Трябваше да събарям цели стени, казва Чолакова в малкия си офис между стария град и джамията – с федералния орел над вратата. След това обаче, в деня преди пристигането на делегацията на ЕС, тя е отишла в квартал Столипиново и е видяла как две момчета строят стена около мястото - за защита. „В противен случай столовете щяха да бъдат откраднати\", казали те. Чолакова приема това с чувство на хумор и построява сцената си току преди речта си - пред посетителите от Брюксел. Кандидатурата събра не само малцинствата в града, но и българите и Западна Европа. „Никой не мислеше, че можем да го направим\", казва Чолакова. Страната е обзета от дълбоко вкоренена корупция, обвинявана във връзка с мафиоти политици, тежка бюрокрация, изселване на млади и образовани, бедност и малка свобода на пресата. Дори поколението на тези на възраст между 30 и 40 години, като кмета Стоянов и журналиста Кронев, не се уморява да подчертава, че страната е преживяла 45 години затвор – по време на комунизма. Нужно е време, за да се преодолее всичко това. Но Чолакова е уверена в положителното развитие. „Придобихме самочувствие, когато кандидатствахме за столица на културата\". Но най-вече\", казва тя на сбогом, \"хората се научиха „че могат да направят разликата, ако се ангажират\". Липите ухаят, тук-там смокиново дърво си пробива път между старите стени към улицата. Кронев е строг към родния си град. Местните хора са си такива. Но гостите ще открият веднага красотата на града - и без кирилица и български език. Просто трябва да гледаш и да вървиш. На едно от шестте тепета. Или към римския театър, който е съвсем естествено използван за концерти. През извиващия се нагоре стар град. Някои от къщите са украсени с орнаменти в османски стил, но във вътрешността си са декорирани предимно в западноевропейски стил. Да се влюбиш в Пловдив е лесно. Маркетинговият лозунг на града \"I am in pLOVEdiv\" не изглежда глупав или превзет дори и след първата разходка, а по-скоро – напълно правдив,  .       , редактор ", "date": "2019.07.14", "title": "Да се завърнеш у дома"}
{"url": "http://www.classa.bg/%D1%81%D0%B2%D1%8F%D1%82/item/397835-wsj-facebook-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D0%B3%D0%BB%D0%BE%D0%B1%D0%B0-%D0%BE%D1%82-5-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D1%81%D0%B8-%D0%B7%D0%B0-%D0%BF%D0%BE%D0%B2%D0%B5%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82", "text": "Федералната комисия за търговия на САЩ реши, че Facebook ще трябва да плати глоба в размер на 5 милиарда долара, според запознат с фактите информиран източник на вестник The Wall Street Journal.   Тази санкция, най-голямата досега одобрявана срещу технологична компания, е резултат от докладите на политическата консултантска фирма Cambridge Analytica, която неправомерно е използвала данните на 87 милиона потребители на Facebook. Глобата ще представлява около 9% от приходите на Facebook през 2018 г. Преди това най-високата санкция, одобрена от американската агенция, беше за Google, когато се съгласи да плати повече от 22 милиона за практиките си за поверителност през 2012 г. Според тази информация, решението за установяване на тази санкция е одобрено с 3 на 2 гласа и разчита на подкрепата на републиканските членове и на опозицията на демократите. Впоследствие Министерството на правосъдието на САЩ ще преразгледа тази мярка. Правителственото разследване установи, че компанията на Марк Цукърбърг многократно е нарушавала споразумението, подписано през 2011 г. с Федералната търговска комисия на САЩ. което я задължава да получи изричното разрешение на потребителите, преди да сподели тяхната лична информация с трети страни. Cambridge Analytica, британска компания за анализ на цифрови данни, която работи за предизборната кампания на Доналд Тръмп през 2016 г., бе обвинена в неправилна тактика, за да помогне на определени кандидати да спечелят избори в различни страни, маневри, които Facebook е позволил.", "date": "2019.07.14", "title": "WSJ: Facebook е изправен пред глоба от 5 милиарда долара заради политиката си за поверителност"}
{"url": "http://www.classa.bg/%D1%81%D0%B2%D1%8F%D1%82/item/397836-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B0", "text": "Конфети валят от тавана на Nasdaq, докато акциите на Etsy се изстрелват с 94%. Но всичко, което главният изпълнителен директор на компанията Чад Дикерсън чувства в този момент, е ужас. Малкото му дете е болно и не се чувства добре. Самият Дикерсън също усеща стомашни болки, тъй като се притеснява как онлайн магазинът за ръчно изработени неща ще надвижее еуфорията. Обратно в офиса служителите отбелязват момента, като заливат шефа си с кофа ледена вода. Той още си спомня студа, който усеща през останалата част от дена, от своя студен, подгизнал костюм, пише Wall Street Journal. Това беше “момент на успех и трескава лудост”, коментира 47-годишният Дикерсън, който през 2017 г. напусна поста на главен изпълнителен директор на Etsy, две години след първичното публично предлагане. Докато конфетите валят отгоре му, той си мисли: “Ако не запазим тази цена… просто ще бъде брутално”. Тази година ще бъде особено голяма за листванията на стартъпи. Излизането на борсата е нещо като филмов момент за основателите, главните изпълнителни директори и ранните служители на компаниите, които могат да видят как годините им упорит труд имат шанса да се превърнат в истинско богатство. Но зад камерите, светът на стартъпите има и тъмна страна. Докато обикалят невероятни партита, стремят се към пазарни оценки от по няколко милиарда долара, много основатели и директори на млади стартъпи се опитват да изградят новаторски бизнес, а същевременно се борят с проблеми като тревожност, зависимости, безсъние, депресия и системно преяждане. Стресът, разбира се, е част от всяка ключова позиция, а ръководителите на стартъпи често имат повече ресурси от останалите хора, за да се борят с проблемите с психичното здраве. Но също така става все по-ясно, че невероятната творческа мисъл, която тласка много от младите предприемачи да направят смели скокове напред, често върви ръка за ръка с вътрешните демони. Предприемачите е с 50% по-вероятно да съобщят, че имат психичен проблем в някакъв момент от живота си. Освен това при тях се отчитат много по-високи нива на депресия, по-сериозни проблеми с дефицита на внимание, злоупотреба с вещества и биполярно разстройство, отколкото при контролната група, включена в проучване на Университета на Калифорния в Сан Франциско и Станфордския университет, които са се допитали до над 200 основатели на фирми. Някои предприемачи имат “голяма енергия, малка нужда от сън, силно въображение и стремеж, който изглежда далеч по-голям от този на обикновените хора”, коментира Кери Сълкович, психоаналитик от Ню Йорк, който съветва главни изпълнителни директори. Тези черти им позволяват да “продължават, когато всички им казват, че това, което правят, е лудост”, но също така ги прави по-уязвими към проблеми с психичното здраве, твърди той. Огромният обем от работа не помага, а непрестанната заетост се възприема от някои млади предприемачи като някаква чест. 31-годишната Куири Янг, която е сериен предприемач, твърди, че се оказала в плен на стреса, като ръководител по стратегическите въпроси във Fuhu, производител на таблети за деца. След като Fuhu е продадена на Mattel на търг заради несъстоятелност през 2016 г., тя казва, че е била физически болна и сериозно депресирана. По това време е ходила на седем терапевта и на три коучинг програми, за да търси подкрепа от други основатели. Дори утвърдени интернет предприемачи твърдят, че не са имунизирани срещу съкрушителния натиск.       “През целия период на набиране на капитал до откриването на водещия инвеститор, се чувстваш отвратително, защото всеки друг инвеститор, с когото говориш, ти казва колко зле е бизнесът ти”, коментира 46-годишният Кимбал Мъск. Той твърди, че е изпаднал в депресия, след като стартъпът им с брат му Илон Zip2 е продаден за 307 млн. долара, докарвайки им повече пари, отколкото някога са си мечтали да имат на 27-годишна възраст. Чувствайки се изгубен, той се записва на училище по готвене и в крайна сметка основава стартъпи в тази индустрия - Kitsche Restaurant Group, Big Green и Square Roots. 34-годишната Ребека Алонзи твърди, че е развила зависимост от сладки храни, за да издръжа дългите нощи на работа в своята компания Nourish. Когато заваляват истинските поръчки, тя качва 13 килограма. В крайна сметка Ребека се присъединява към анонимна група на хора, които системно преяждат, и започва да губи излишните килограми. След това обаче се оказва, че не може да се фокусира. Психиатър я диагностицира с хиперактивност с дефицит на внимание. Предприсва ѝ Adderall - стимулант, който по думите ѝ я превръща в “слаба, раздразнителна и много продуктивна”. В рамките на година Ребека започва системно да страда от главоболие и спира медикамента. Докато изгражда своята компания за здравословно хранене, тя съсипва собственото си тяло. “Толкова много исках да направя нещо важно, че бях готова да отида до ръба”, коментира тя. “Това, което научих по-късно, е, че има начини да станеш суперчовек, които не изискват самопожертване”. Алонзи наема нов главен изпълнителен директор, който да се грижи за процесите, но тя самата остава ангажирана с доста неща и се фокусира върху нови проекти. За да се бори с демоните си, Ребека включва няколко активности в ежедневието си, като дълбоко дишане, разходки без смартфон и катерене. Въпреки че много предприемачи намират начини да се справят със стреса, някои действат все по-деструктивно. Огромната енергия на Брандъд Трюекс му помага да изгради култов бранд за разкрасителни продукти със стотици служители. Трюекс ръководи по-голямата част от базираната в Торонто Deciem сам. Спи малко и използва ефедрин и кофеин, твърди Рияд Суидан, негов партньор от 11 години. Докато компанията расте, същото важи и за напрежението. Суидан казва, че Трюекс започнал да ползва метаамфетамин около началото на 2018 г., което довело до все по-хаотично поведение. През октомври инвеститорът в Deciem Estee Lauder предприема съдебни действия, в които обвинява Трюекс, че е направил стотици “притеснителни публикации” в социалните мрежи на Deciem, включително такива със заплахи. Освен това е наел частен самолет и е отворил нова централа без да се консултира с борда на компанията. Говорителка на Deciem отказва да коментира случая. Тези обвинения стават причина Трюекс да бъде премахнат от компанията. Миналата година той е хоспитализиран три пъти в резултат от халюцинации, получени от злоупотреба със силни лекарства - два пъти в Лондон и веднъж в Канада, твърди партньорът му, който обвинява медикаментите за падението на Трюекс. През януари Трюекс загина, след като падна от 32-рия етаж. В технологичните среди често се говори за това, че много от стартиращите фирми се провалят заради проблемите с хората, а не заради бизнес провал. За бившият директор на Etsy Дикерсън напрежението става наистина голямо. Две години след IPO-то цената на акциите се е сринала с повече от 30% от тази при листването, а бордът го уволнява. След период, в който се чувства зле, той започва да оценява живота такъв, какъвто е, благодарен за опита си и готов да сподели знанията си с други. Сега работи като съветник на директори.    ", "date": "2019.07.14", "title": "Тъмната страна на успеха"}
{"url": "http://www.classa.bg/%D1%81%D0%B2%D1%8F%D1%82/item/397834-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D0%BC%D0%BE%D1%81%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8%D0%BC", "text": "Каналът Росия1 излъчи в петък „телемост\" между Русия и Украйна, озаглавен „Трябва да разговаряме\". Това е програма на живо, която се стреми да създаде диалог между публиката в двете страни, без участието на политици. Обществени фигури, звезди и представители на различни професии от съседните страни споделиха мнението си за настоящото състояние на отношенията между Москва и Киев и как виждат бъдещето им. Много участници изразиха надежда, че политическите лидери могат да намерят изход от настоящата криза и по този начин да подобрят живота на населението. Водещите Мария Сител и Андрей Малахов от своя страна пожелаха в бъдеще да се проведе подобна телеконференция, в която да участват и телевизии от Украйна. \"Много бихме искали любезните думи, които днес звучат тук в това студио, следващия път да бъдат повторени от нашите колеги в Киев\", каза Сител. Първоначално Росия 1 обяви, че този „телемост\", с формат „откровен разговор между обикновените хора от двете нации\", ще бъде организиран в сътрудничество с украинския канал NewsOne. Тази идея беше силно критикувана от властите в Киев. Поради преки заплахи за физическо насилие срещу канала, журналисти и техните семейства, NewsOne най-накрая обяви, че отменя участието си в телемоста. \"Опитът ни да организираме платформа за обсъждане на неполитически въпроси на обикновените хора, които не поставят под въпрос териториалната цялост на Украйна, без политици или омразни пропагандатори, доведе до факта, че в последно време стартира масирана информационна атака срещу нашия канал за комуникация\", обясни медията в официално изявление. Президентът на Украйна Владимир Зеленски също се противопостави на инициативата и чрез видеозапис, предложи на руския си колега Владимир Путин, да се срещнат в Минск за разрешаване на конфликта в Донбас.", "date": "2019.07.14", "title": "Телевизионен мост между Русия и Украйна \"Трябва да говорим\""}
{"url": "http://www.classa.bg/%D1%81%D0%B2%D1%8F%D1%82/item/397833-%D1%87%D0%B5%D1%82%D0%B2%D1%8A%D1%80%D1%82%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BE%D1%82-%D1%80%D1%83%D1%81%D0%B8%D1%8F-%D0%B4%D0%BE%D1%81%D1%82%D0%B0%D0%B2%D0%B8-%D0%B5%D0%BB%D0%B5%D0%BC%D0%B5%D0%BD%D1%82%D0%B8-%D0%BD%D0%B0-%D1%81-400-%D0%B2-%D1%82%D1%83%D1%80%D1%86%D0%B8%D1%8F", "text": "Министерството на отбраната на Турция потвърди в събота, че четвърти руски самолет се е приземил в страната, за да достави още елементи от зенитно-ракетния комплекс С-400 в авиобаза Мюртед в провинция Анкара, информира ТАСС, предаде News.bg.     Вчера Русия достави първите елементи от комплекса. В петък вечерта военният министър на Турция проведе телефонен разговор с американския си колега, за да го увери, че Анкара не променя стратегическата си ориентация с покупката на С-400. Доставката на елементи от ЗРС С-400 продължава. В тази връзка четвърти самолет се приземи в авиобаза Мюртед, се казва в разпространеното от военното ведомство съобщение.     Първата информация за преговори между Русия и Турция за доставка на С-400 се появи през ноември 2016 г. На 12 септември 2017 г. руската страна потвърди, че двете държави са сключили договор. Военният министър на Турция Хулуси Акар заяви, че системата ще бъде разгърната до октомври 2019 г. Сделката е за 2,5 милиарда долара. С-400 «Триумф» е най-новата руска противовъздушна ракетна система с голям обсег. Предназначена е за унищожаване на авиация, крилати и балистични ракети, включително със среден обсег на поразяване, а също така могат да се използват и срещу наземни цели. Обхватът им на действие достига 400 км, способни са да унищожат цели на височина до 30 км. Турция се превърна в третата (след Беларус и Китай) страна, където Москва доставя С-400. Скоро Индия трябва да се присъедини към тях.      ", "date": "2019.07.14", "title": "Четвърти самолет от Русия достави елементи на С-400 в Турция"}
{"url": "http://www.classa.bg/%D1%81%D0%B2%D1%8F%D1%82/item/397832-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BA%D1%8A%D0%BC-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8,-%D0%BF%D0%BB%D0%B0%D0%BD%D0%B8%D1%80%D0%B0%D0%BB%D0%B8-%D0%B4%D0%B0-%E2%80%9E%D0%B7%D0%B0%D0%B2%D0%B7%D0%B5%D0%BC%D0%B0%D1%82%E2%80%9C-%D0%B7%D0%BE%D0%BD%D0%B0-51", "text": "Въоръжените сили на САЩ са наясно със събитието във Facebook, което организира \"нападението\" на тяхната ултра-тайна база Зона 51 в Невада, с цел \" да видят извънземните\" и не съветва потребителите на мрежата да се опитват да реализират плановете си. Авторите на тази „операция\", която прилича на мащабна шега, се организират чрез публично събитие, наречено „Нападнете Зона 51, не могат всички да ни задържат\". Участниците обсъждат планове за атака, публикуват постове, шегуват за това колко бързо военните могат да спрат нападението, предлагат каква храна да се сервира и кои банди трябва да свирят на присъстващите. В момента 560 000 потребители са потвърдили присъствието си, а още 540 000 са изразили интерес. В изявленията си пред \"Вашингтон пост\" на 12 юли, говорителката на американските военновъздушни сили Лора МакАндрюс заяви, че властите са наясно с тази инициатива. Въпреки че не е уточнила как биха могли да отговорят, ако някои от ентусиастите най-накрая се появят в района през септември, Макандрюс припомни, че Зона 51 е тренировъчен терен на военновъздушните сили на САЩ, така че \" ВВС ще обезсърчават всеки, който се опитва да влезе в района, където обучаваме въоръжените сили. \" \"Американските военновъздушни сили винаги са готови да защитят Съединените щати и техните активи\", каза говорителката. Зона 51 е едно от най-тайните места в света, където САЩ тестват някои от най-модерните си оръжия. От края на 70-те години мястото привлича по специален начин много фенове на конспиративните теории и НЛО.", "date": "2019.07.14", "title": "Предупреждение на американските военни към интернет потребители, планирали да „завземат“ Зона 51"}
{"url": "http://www.classa.bg/%D1%81%D0%B2%D1%8F%D1%82/item/397830-%D1%80%D0%B5%D0%BB%D0%B8%D0%B3%D0%B8%D1%8F%D1%82%D0%B0-%D0%B1%D0%B0%D0%B2%D0%BD%D0%BE-%D0%B3%D1%83%D0%B1%D0%B8-%D0%BC%D1%8F%D1%81%D1%82%D0%BE-%D1%81%D1%80%D0%B5%D0%B4-%D0%BC%D0%BB%D0%B0%D0%B4%D0%B8%D1%82%D0%B5-%D0%B0%D1%80%D0%B0%D0%B1%D0%B8", "text": "За четвърти път от 2006 г. Араб Барометър провежда представително изследване на 25 000 жители на 11 арабски държави /Ливан, Мароко, Алжир, Палестина, Ирак, Египет, Йордания, Либия, Йемен, Судан и Тунис/ Новите резултати, оповестени на 24 юни, извеждат на преден план нови тенденции в арабското общество. Първата е, че религията, макар и бавно, губи влияние, особено сред младите араби. През 2013 г. обявилите се за а теисти са били 8%, а сега те са 13%. Делът на хората до 30 г. е още по-висок. Става въпрос за цели 18%. Според анализатори става въпрос за сблъсък между традиционния ислям и официалните представители на държавния ислям, от една страна и смесицата между политическия /Мюсюлманските братя/ и радикалния /джихадистите/ ислям, от друга. Отстъплението е за сметка на държавно контролирания ислям или ерозията на авторитета на т.нар. официални имами.     Други интересни резултатите е, че арабите приемат жената да бъде президент или премиер министър /с изключение на Алжир/. Подкрепата е повече от 50%. В същото време й отричат правото да командва вкъщи /с изключение на Ливан и Мароко/.  Арабите считат, че е по-приемливо „убийството за защита на честта“, отколкото приемането на хомосексуалността. Последната е най-приемлива в Алжир, цели 26%, докато най-ниска в Палестина – 5%.   Ердоган продължава да бъде най-харесвания чужд лидер. Той е харесван от 51% от респондентите, за разлика от Путин – 28% и Тръмп – 12%. Все пак видно е, че там където Мюсюлманските братя имат по-слабо влияние, Ердоган отстъпва мястото си на Путин. Става въпрос за Египет, Ирак, Либия и Ливан.  Израел е възприет от повечето арабски общества като най-голямата заплаха за тях. Второ и трето место си поделят САЩ и Иран, в зависимост от географското разположение. За страните от Магреба като Мароко и Алжир доминира мнението, че нито една държава не застрашава националната сигурност.  По отношение на настроенията за миграция, всеки пети арабин иска да напусне Близкия Изток. Най-силни са настроенията в Судан. Става въпрос за половината население. Подобна е ситуацията в Мароко и Йордания – около 45%. Икономическата ситуация в страната е основната причина за това.  Европа остава най-желаната дестинация на миграция, но тенденцията е за намаляване. Ако през 2013 тя е била привлекателна за около 40%, сега нейната популярност пада на около 25%. На второ место е Северна Америка, страните от Персийския залив, друга арабска страна и трета дестинация.      ", "date": "2019.07.14", "title": "Религията бавно губи място сред младите араби"}
{"url": "http://www.classa.bg/%D1%81%D0%B2%D1%8F%D1%82/item/397831-%D0%B7%D0%BD%D0%B0%D0%B5%D1%82%D0%B5-%D0%BB%D0%B8,-%D1%87%D0%B5-%D0%BA%D1%83%D1%84%D0%B0%D1%80%D1%8A%D1%82-%D0%B2%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BF%D0%BE%D0%B4%D0%BC%D0%B5%D0%BD%D0%B5%D0%BD-%D1%81-%D0%B4%D1%80%D1%83%D0%B3-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B0%D1%82%D0%B0", "text": "Страхът, който някои пътници чувстват по летищата, че куфарът им ще бъде заменен с друг, пълен с наркотици, не е роден от градска легенда. Това се случва поне от пет години в Лима (Перу), според съобщения в медиите. Статия, публикувана наскоро от вестник \"Ла Либертад\", обяснява този \"modus operandi\", който е регистриран главно на международното летище \"Хорхе Чавес\" в перуанската столица. Там мрежа от наркотрафиканти, наречена \"Los porterosteros\", чиито членове са били арестувани , отговаря за смяната на етикетите, поставени от авиокомпаниите. Тази практика е регистрирана от пресата от 2014 г. насам. Мястото, където се случва „разбъркването\", се нарича „Сибир\". Това е мястото, където се намира багажът, и където достъп имат само персоналът на авиокомпанията и фирмите, които предоставят услуги на летището. Въпреки че тази група е била разбита, има още осем на това международно летище, през което преминават 23 милиона пътници годишно. През 2014 г. статия в Ла Република описа работата на мафията, работеща на въздушния терминал в Лима, на летищните партньори на Лима, на летищния администратор и на компанията Talma, компания за обслужване на товари. Тази група е отговаряла за премахването на самозалепващите етикети, които идентифицират куфарите, предназначени за Мексико и намиращи се в „Сибир\". Веднъж разкъсани, те са били давани на друго лице, което отговаряло за поставянето им върху други торби, съдържащи по 25 кг кокаин, които били промъкнати в летището и поставени в „Сибир\". От този момент те са били натоварвани с полети за Мексико. Куфарите, които са били лишени от първоначалната си идентификация, са били изоставяни. Полицията установи, че три торби с кокаин са били незаконно донасяни в „Хорхе Чавес\" всеки ден, готови да бъдат „подменени\". В Мексико, местоназначението им, подобна операция е ставала, когато багажът бивал получен от членове на престъпната мрежа. Те вече са знаели какво има в него, и по-късно са го извеждали от летището. Какви предпазни мерки трябва да предприемете? Не забравяйте или направете списък с артикулите, които носите в куфарите си. Добавете персонална значка към чантата, която ви позволява да я идентифицирате: пълно име, данни, катинари с парола. Винаги дръжте багажа си близо до вас. Снимайте куфара със стикера и кода му. Попитайте авиокомпанията за номера на багажа, който отива в склада.", "date": "2019.07.14", "title": "Знаете ли, че куфарът ви може да бъде подменен с друг с наркотици на летищата?"}
{"url": "http://www.classa.bg/%D1%81%D0%B2%D1%8F%D1%82/item/397829-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%82%D0%B5%D0%BB%D0%B5%D1%81%D0%BA%D0%BE%D0%BF-%D1%85%D1%8A%D0%B1%D1%8A%D0%BB-%D0%BE%D1%82%D0%BA%D1%80%D0%B8-%D0%BD%D0%B5%D1%89%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%B2-%D0%B1%D0%BB%D0%B8%D0%B7%D0%BE%D1%81%D1%82-%D0%B4%D0%BE-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0", "text": "Космическият телескоп Хъбъл открил диска на супермасивна черна дупка, който за специалистите не би трябвало да съществува. Според НАСА, този \"неочакван\" тънък диск се върти бясно, така че предоставя възможност да се тестват теориите на относителността на Алберт Айнщайн, които анализират кривината на пространството и връзката между пространството и времето. \"Никога не сме виждали толкова ясно ефектите на общата и специална теория на относителността във видимата светлина \", казва Марко Киаберже, един от членовете на изследването. В същия дух, Стефано Бианки, водещ автор на изследването, подчерта колко интересно е присъствието на диска в близост до „гладна\" черна дупка, на разстояние, на което скоростта и интензивността на гравитационната сила влияят на външния вид на фотоните светлина \". \"Ние не можем да разберем информацията, освен ако не включим теориите за относителността\", добави той. \"Гладната\" класификация на черната дупка, разположена в галактиката NGC 3147, се дължи на факта, че няма достатъчно гравитационно уловени материали, които да я захранват редовно. Ето защо изненадва присъствието на диска около нея - чийто материал се върти с 10% от скоростта на светлината, имитирайки много по-мощните дискове, намиращи се в изключително активните галактики. \"Това е същият вид диск, който виждаме в обекти, които са 1000 или дори 100 000 пъти по-ярки\", каза Бианки, добавяйки, че \"прогнозите на настоящите модели за много слаби активни галактики очевидно се провалят.\" Накрая, наблюденията, направени чрез телескопа Хъбъл, показаха, че газът е вграден толкова дълбоко в гравитационен кладенец, че светлината \"се бори\", за да избяга от черната дупка, чиято маса е около 250 милиона пъти по-голяма от тази на Слънцето.", "date": "2019.07.14", "title": "Космическият телескоп Хъбъл откри нещо изненадващо в близост до черна дупка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397826-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%8E%D0%BB%D0%B8", "text": "ОВЕН ( 21 март - 20 април ) Ще се занимавате с такъв интересен проект, че всички останали дела, ще останат на заден план. Спорове могат да възникнат с лице, с което не може да намерите общ език. Любимия човек, ще ви изненада с изключителна постъпка. Основното е, да не си правите веднага заключения, в противен случай, ще преживеете много сътресения и разочарования. ТЕЛЕЦ ( 21 април - 21 май )  Очаква ви плодотворен ден. Работата ви, най-накрая ще донесе плодове, както и ще отворят нови хоризонти в професионално направление. Странно ще ви изглежда поведението на близък приятел, който ще се държи грубо и агресивно. Вечерта е възможно здравословното ви състояние да се влоши, вземете мерки. БЛИЗНАЦИ ( 22 май - 21 Юни ) Много неща ще работят по-добре за вас, отколкото преди. Просто правете всичко навреме, за да не пропуснете многообещаващи възможности. Ако имате възможност, обсъждайте всички проблеми с приятели. От общуване с роднини, е по-добре да се откажете. Едва ли това, ще доведе до нещо конструктивно.   РАК ( 22 юни - 23 юли ) Препоръчително е предварително да обсъждате с колегите си, съвместната работа. Вашето поведение, ще бъде считано от мнозина за предизвикателно, затова бъдете сдържани и учтиви. Трябва да се съсредоточите върху онези задачи, с които по-рано сте се проваляли. Активно действайте по финансовите въпроси, в противен случай са възможни глобални загуби. ЛЪВ ( 24 юли - 23 август ) Възможно е да се занимавате с регистрация на документи, свързани с недвижими имоти. Ако имате възможност, свържете се с държавни органи, а не с частни адвокати. Любовта от пръв поглед, няма да е химера. Днес може да се влюбите и да се замислите за сериозна връзка с новия си любим. ДЕВА ( 24-ти август - 23 септември ) Очаква ви много работа, така че трябва да сте концентрирани, за да свършите всичко. Вашият труд, ще ви се изплати стократно, но през следващия месец. Отложените проекти, също трябва да вземете под внимание, докато новите трябва да отложите. Вечерта, може да се наложи да решавате проблемите на близък роднина, най-вероятно финансови. ВЕЗНИ( 24 септември - 23 октомври) Очаква ви обещаващ ден, но няма да имате достатъчно време за всичко. Разбира се, близките хора ще оценят вашия оптимизъм, но няма да искат да ви помагат да решите належащите проблеми. В личния живот, ревността ви, ще надхвърли всички възможни аспекти. Ако е необоснована, спрете да мъчите любимия си с подозрения.   СКОРПИОН ( 24 октомври - 22 Ноември ) Трябва сериозно да се отнесете към тези въпроси, които са в категорията \"първостепенни\". Възможно е да има недоразумения при комуникацията с колеги, затова пазете границите на благоприличието. Вие обичате да говорите, но днес е по-добре да мълчите. В противен случай, може да изпаднете в сложно положение в работната и личната сфера.   СТРЕЛЕЦ ( 23 Ноември - 21 Декември ) Всички въпроси, свързани с кариерата и парите, ще бъдат важни за вас днес. При дълги пътувания, трябва да сте колкото е възможно по-внимателни, в противен случай са възможни неприятни последици. В личния си живот, трябва да измислите нещо неординарно. Ако сте на една и съща вълна с любимия, тогава не се страхувайте от експерименти в интимната сфера. КОЗИРОГ (22 Декември - 20 януари ) Трябва да спрете да витаете в облаците и да станете по-реалистични в делата. Добър ден за творчески занимания, които може да приложите незабавно на практика. Отказът от вредни навици, ще ви помогне да съхраните доброто си здраве. Ако искате да отслабнете, ходете на фитнес. Тогава до отпуската, ще изглеждате чудесно.  ВОДОЛЕЙ ( 21 януари -  19  февруари ) Предстои ви да се справите с много трудности, както и да неутрализирате конфликтите в колектива. На вас, се осланят тези, с които работите отдавна. В комуникацията с роднините, ще възникне напрегнат момент. Причината ви е била ясна от дълго време, обстоятелствата ще ви подскажат как да действате. На път, не тръгвайте без документи.   РИБИ ( 20 февруари - 20 март ) Възможно е да получите бизнес предложение, което трябва да разгледате до най-малката подробност. Работата ще върви по плана, който сте набелязали. Възможно е днес, да имате късмет в тази област, в която изобщо не сте очаквали. Финансовото ви положение ще се подобри, ако не сте прекалено взискателни към доходите си.", "date": "2019.07.14", "title": "Дневен хороскоп 14 юли"}
{"url": "http://www.classa.bg/%D1%81%D0%B2%D1%8F%D1%82/item/397827-%D1%82%D0%B5-%D1%83%D0%B1%D0%B8%D1%85%D0%B0-%D0%B1%D0%B0%D1%89%D0%B0-%D1%81%D0%B8-%D1%81%D0%B5%D0%B3%D0%B0-%D1%80%D1%83%D1%81%D0%B8%D1%8F-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%B2-%D1%82%D1%8F%D1%85%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "В лятна нощ през 2018 г. 57-годишният Михаил Хачатурян вика една по една дъщерите си - Крестина Анджелина и Мария - защото решава, че всекидневната не е достатъчно дорбе подредена. За наказание той ги пръска с лютив спрей, а след това заспива в люлеещия се стол. След това трите момичета изчакват малко и го нападат с чук и нож. Михаил се бори няколко минути, но в крайна сметка е убит. Сега сестрите Хачатурян ще бъдат изправени пред съдебен процес, но междувременно хиляди се обявяват в тяхна подкрепа. Трите момичета са били обект на домашно насилие и сексуален тормоз от страна на баща си и защитниците им са категорични, че сестрите са действали при самозащита. Над 230 хил. души подписват петиция, която настоява Хачатурян да бъдат незабавно освободени и обвиненията към тях да бъдат снети. Според тези, които защитават сестрите, руската система е неспособна да помогне на жертвите на домашно насилие. Нещо повече, те са убедени, че властите съвсем умишлено се преструват, че проблемът с побоите и сексуалния тормоз вкъщи не съществува. Много от подписалите петицията са жени, които са на мнение, че всяка то тях може да се окаже на мястото на Хачатурян и никой няма да й се притече на помощ. Случаят на трите сестри придобива широка популярност във време, в което мерките срещу домашното насилие в Русия стават все по-малко и по-малко. През 2017 г. страната декриминализира голяма част от проявите на домашно насилие и оттогава жалбите за такова стават все по-малко. Тази стъпка е част от сближаването на властта с Руската православна църква, а президентът Владимир Путин отстъпва все повече под натиска на по-крайните и консервативно настроени духовници. Руската Комисия за семейството, която е част от църквата, смята, че терминът \"домашно насилие\" е неточен и е продукт на \"радикалния феминизъм, който иска да превърне мъжете в жертви\". Сегашното законодателство гласи, че наказанието за някого, който бие член на семейството си, е парична глоба, стига деянието да не се повтаря повече от веднъж годишно За сметка на това сестрите Хачатурян, в момента на 18, 19 и 20 години, ги грози максимална присъда от 20 години лишаване от свобода. След като убиват баща си, те сами се обаждат на полицията и съобщават за случилото се. Пред властите заявяват, че са убили Михаил при самозащита.     По-късно разследването установява, че това не е вярно, но че момичетата са били системно малтретирани и насилвани от баща си. Майката не живеела с тях. Документите по делото показват, че Михаил е притежавал широк арсенал от ножове, огнестрелни оръжия и няколко пушки, въпреки че е бил с доказано неврологично разстройство. Съседи на Хачатурян неколкократно са подавали сигнали в полицията и защото са знаели за отношението на бащата към дъщерите си, и защото той ги е заплашвал със саморазправа. В годината преди да убият баща си сестрите са били на училище общо по-малко от два месеца, но училищната администрация също не е реагирала по никакъв начин на случващото се. Адвокатът на сестрите - Алексей Паршин - казва, че в момента на убийството клиентките му са били под посттравматичен стрес.  По думите му след стореното те са обмисляли да избягат, но са се уплашили от още по-строго наказание. Паршин вярва, че сестрите не са отишли сами в полицията, защото са се опасявали, че животът им ще стане още по-непоносим. Крестина например заявява пред юристите, че предпочита да е в затвора, отколкото да живее с насилник като баща си. Към момента трите сестри Хачатурян са пуснати под гаранция като им е забранено да общуват една с друга или със свидетели по делото срещу тях. Въпреки че прокуратурата отбелязва, че момичетата са били жертва на домашно насилие и са убили баща си, за да защитят себе си, обвинението настоява те да получат пълната присъда. За същото настояват редица организации в Русия, начело с \"Мъжка държава\" - националистическо движение с крайно консервативни възгледи, което вярва, че мъжете трябва да са доминиращият пол в обществото. В борбата срещу домашното насилие те виждат привнесени от Запада идеи, които според тях целят да унищожат традиционното руско семейство. Броят на руснаците в защита на Хачатурян обаче нараства още по-бързо и лавинообразно.  Альона Попова е активист за правата на жените и организатор на петицията в защита на сестрите. Тя смята, че в страната ситуация, при която момичета живеят с баща насилник, никак не е рядкост. По данни на руската алтернативна медия \"МедиаЗона\" за периода от 2016 до 2018 г. над 2500 жени са обвинени в убийство или непредумишлено убийство на член от семейството си вследствие на домашно насилие. Според Human Right Watch в случая на Хачатурян категорично става въпрос за самозащита. Протестиращите, които застават зад сестрите, са на мнение, че във всяка нормална държава момичетата щяха да са в клиника за психотерапия или друга подобна институция, а не заплашени със затвор. Демонстранти се събират както в центъра на Москва, така и пред руските посолства в редица държави. Те държат плакати с надпис \"Аз/ ние сме сестрите Хачатурян\". Всичките те виждат едно общество, в което изборът на много жени е или да умрат, или да се превърнат в убийци на насилниците си.", "date": "2019.07.14", "title": "Те убиха баща си. Сега Русия се изправя в тяхна подкрепа"}
{"url": "http://www.classa.bg/%D1%81%D0%B2%D1%8F%D1%82/item/397828-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%B2-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB", "text": "Американският министър на труда Алекзандър Акоста съобщи, че подава оставка. Причина за решението му е замесването на името му в скандала около ареста на милионера Джефри Епстийн. Срещу Епстийн има обвинения за това, че е плащал на десетки непълнолетни момичета за сексуални услуги в собствения си дом в периода 2002-2005 г. Този случай вече е разглеждан от съдебната система в САЩ преди повече от десетилетие. Тогава обаче Епстийн се отървава леко с присъда от 18 месеца, от които излежава само 13, след като сключва изгодна за него сделка с прокуратурата. Тогава именно Алекзандър Акоста е бил прокурорът, предложил сделката.     След повторния арест на Епстийн се подновиха критиките срещу Акоста за това как е подходил към случая преди 11 години. Президентът на САЩ Доналд Тръм посочва, че Акоста сам е взел решението да подаде оставка и да се оттегли от кабинета. То обаче идва само два дни след пресконференция, в която той защити прокурорското си решение по случая Епстийн.", "date": "2019.07.14", "title": "Министерска оставка в САЩ заради секс скандал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397823-%D0%BA%D1%80%D0%B0%D0%BB%D1%81%D0%BA%D0%B8-%D0%BC%D0%B0%D1%81%D0%B0%D0%B6-%D0%BD%D0%B0-%D0%BF%D0%BB%D0%B0%D0%B6%D0%B0-%D0%B2-%D1%81%D0%BB%D1%8A%D0%BD%D1%87%D0%B0%D0%BA%D0%B0", "text": "Руснаци и англичани се редят на опашка за  Кралски масаж в шатра на плажа в Слънчев бряг. Процедурата се прави с четири ръце от двама специалисти едновременно и включва комбинация от класически, релаксиращ и хавайски масаж, в допълнително съчетание с точкови методи.     Едночасовото удоволствие на цяло тяло струва 80 лева. По-евтино излиза процедурата класически масаж за 30 минути, а цената е 35 лева. Сред клиентите не липсват и българи. Те най-често се глезят с класически масажи на пясъка. Дамите пък предпочитат антицелулитните терапии, които се правят от жени. Терапевтките правят чудеса с ръцете си, твърдят туристките.      Гостенките от Русия пък са пристрастени към разкрасителните процедури, затова и окупират плажния салон за красота, който се намира на южната ивица.      Всяка дама, която държи да изглежда в перфектен вид дори и под чадъра, може да използва в екзотичната разкрасителница фризьорски услуги или артистичен маникюр. Гел лакът с цвят по избор на клиента струва 35 лева, педикюрът е 40 лв.     Огромна наплив на плажа има  и пред аквариумите с рибки Garra Rufa, които правят масаж и пилинг на ходилата. Екзотичната процедура струва само 10 лева за 20 минутен сеанс.  Краката се поставят в специален аквариум, където стада от миниатюрни рибки правят безболезен пилинг и масаж на ходилата. Предлагащите услугата твърдят, че рибките могат да лекуват и всякакви кожни проблеми.", "date": "2019.07.14", "title": "\"Кралски масаж\" на плажа в Слънчака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397824-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%B5-%D0%B1%D0%B0%D1%80%D0%B8%D0%BA%D0%B0%D0%B4%D0%B8%D1%80%D0%B0-%D0%B2-%D0%B4%D0%BE%D0%BC%D0%B0-%D1%81%D0%B8", "text": "Слави Трифонов изглежда е не само много подвластен на страховете си, но и готов на всякакви крайности в името на спокойствието си. Това, което направи тв водещият неотдавна, буквално стъписа негови колеги и близки.   Оказа се, че Дългия е монтирал в къщата си в пернишкото село Кладница, където живее, ново електронно изобретение, пише \"Уикенд\". С него входната врата на дома му може да се отключи единствено с неговия пръстов отпечатък от работници, монтирали специалната защита.     Ключалката представлявала дигитално устройство, което има брава и скенер за пръст. За да влезе вкъщи, Слави трябвало само да постави пръста си върху четеца на устройството, подобно на това, което имат айфоните за отключване на дисплея. Устройството позволявало запаметяването на максимум 120 отпечатъка, но Дългия не разрешил на никой от своите близки да имат достъп до имението му.   „В сравнение с други методи, идентификацията по пръстов отпечатък осигурява висока степен на защита – копирането на ключ, кражбата на парола или пропуск е много по-лесно, отколкото сдобиването с пръстови отпечатъци. Използването на тази технология осигурява не само сигурност, но и практичност – потребителят не трябва да носи нищо – за да отключи вратата, той се нуждае само от отпечатък на собствения си пръст”,поясняват специалисти.      За скенера на входната врата на имението си в пернишкия Бевърли хилс, Трифонов се бръкнал с около 600 лв. – сума, нищожна за неговия джоб. Слави бил много доволен от биометричната заключваща система, тъй като от години го преследвали мании и фобии. Той се безпокоял, че апаши може да атакуват дома му докато отсъства. Освен страх от обири, шоуменът имал фобия от следене. Влизането само с пръстов отпечатък го карало да се чувства по-спокоен.  Според изданието първоначално Трифонов имал намерение да се засели в тузарския затворен комплекс \"Делта хил\", между селата Кладница и Рударци. Там преди време се засели неговата дясна ръка Иво Сиромахов, а домове имат куп политици.     Дългия обаче, не си харесал нито една от къщите, защото му се стрували еднакви и през 2013-та си купил 4 декара край баровското селище. Върху огромния терен Дългия си построил дом по свой вкус, далече от очите на съседите си. Инвестицията му в земя била в порядъка на 280 000 евро. За строежа на къщата, обзавеждането й и останалите екстри, Трифонов се изръсил с милиони. Въпреки че си подсигурил място, където да живее спокойно, без досадни съседи, Трифонов се постарал да ограничи достъпа на външни хора и неканени гости.", "date": "2019.07.14", "title": "Трифонов се барикадира в дома си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397825-%D0%B7%D0%BB%D0%B0%D1%82%D0%BA%D0%B0-%D0%B8%D0%B7%D0%BF%D0%B0%D0%B4%D0%BD%D0%B0-%D0%B2-%D1%8F%D1%80%D0%BE%D1%81%D1%82", "text": "Хормоните на Златка Райкова явно бушуват яко, щом последния скандал, който е вдигнала на любимия си Благой Георгиев е свързан с... големината на камъка на годежния й пръстен.   Повод за гнева на доскорошната блондинка се оказала познатата женска суета, пише \"Хотнюз\", а сравнението с бившата половинка на ексфутболиста Есмер Омерова допълнително нажежило обстановката.     Наскоро татарката се похвали с огромния диамант, който е получила от годеника си Макс Давидов. Щом видяла пръстена на ръката й, Златка веднага установила, че камъка на нейния пръстен е пон\"Виж бившата ти какви диаманти получава! Аз толкова ли съм заслужила?! Пари ли нямаш, че ти досвидя за по-голям камък\", крещяла плеймейтката. Златка толкова се ядосала, че отказвала да носи годежния си пръстен. Според запознати бившият футболист вече се оглеждал за ново бижу.     Потресаващото в случая е, че това е третият път, в който плеймейтката му връща диамант. Благо й подари годежен пръстен още по време на участието им в \"Биг Брадър\".   Бижуто тогава обаче, бе \"спуснато\" от продуцентите с цел реклама на известна марка и бе твърде малко за претенциите на Златка.     След като излязоха от Къщата, Джизъса й направи официално предложение с нов пръстен, със значително по-голям диамант. Райкова бе доволна от размера, докато не видя този на Омерова.   Припомняме, че Благо и Есмер се разведоха миналата година, а преди няколко месеца татарката се сгоди за новия си приятел. Според запознати сватбата им ще изпревари тази на Георгиев и Златка и ще е съвсем скоро.", "date": "2019.07.14", "title": "Златка изпадна в ярост"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397822-%D0%B8%D0%B4%D0%B5%D0%B0%D0%BB%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B7%D0%B0-%D1%81%D0%B5%D0%BA%D1%81-%D0%B2", "text": "Със сигурност най-баналното и употребявано място за секс е... спалнята.     Експерти обаче са категорични, че това далеч не е най-добрто място за интимния акт.  Именно на такова мнение е д-р Шахзади Харпър, експерт по либидото. Според д-р Харпър има друго място в дома, на което удоволствието от правене на секс е най-голямо. Също така съществува друго място, на което ще изгорите най-много калории.  \"Най-доброто място е кухнята и в частност масата или готварския плот\", категоричен е експертът, цитиран от Daily Star.     Ако пък изберете кухненски стол, може да сте сигурни, че тогава ще изгорите и най-много калории. Без значение от пола.  Д-р Харпър разкрива, че това е един от редовните съвети, които дава на своите клиентки, които искат да избягат от скуката в спалнята.", "date": "2019.07.14", "title": "Идеалното място за секс в..."}
