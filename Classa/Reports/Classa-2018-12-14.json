{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390502-%D0%B3%D1%80%D0%B0%D0%B1%D0%B2%D0%B0%D0%B9%D1%82%D0%B5-%D0%B1%D0%BE%D1%8F%D1%82%D0%B0-%D0%BD%D1%8F%D0%BA%D0%BE%D0%B9-%D1%81%D0%B8-%D0%B8%D0%B7%D0%BA%D1%80%D1%8F%D1%81%D0%BA%D0%B0", "text": "    Виждам фрустрацията на приятелите си от гей обществото. Изцапаха им сто и петдесет-хилядна еврова кампания с блажна боя за осем лева. Лоши хора са хетеро хората.   Явно имаме нужда от Закон за любовта. Кажете ми кой да каже кое е “просто”, кое е “любов” и кое “не е страшно”? Кажете ми го в закон, наложете ми го отгоре.   Не е “просто любов” да похарчиш 150 хиляди евро за нещо, с което никой не воюва. Любовта е да похарчиш 150 хиляди евра за падащите зъби на пенсионерите. Да сте виждали скоро усмихнати пенсионери? Не е “просто любов“ да вземеш толкова пари (150 хиляди евро ), за да снимаш прегръщащи се момчета. Любов е да отидеш да видиш как пред ресторант  , който раздава топла храна всеки работен ден в 16 часа, се тълпят 150 човека - това е истински митинг срещу властта и това е любов. Да сте виждали къде спят бездомните и да сте ги броили?   Не е “просто”. Няма “любов” в това да нямаш нито едно мероприятие, нито една дума за демографията и умирането на нацията и да рекламираш пет и половина нови пола и сексуална флуидност.    Да, става дума за пари и вие го знаете. Каза ми го Елън Дедженеръс. Вие, гей обществото, искате да бъдете признати като семейства и като хора, които могат да се наследяват - пари, имоти, коли. Сигурно и това ще стане. Но днес дали това е темата и не разбирате ли, че ви приемат като хора, които сеят омраза (не любов) - с тези меко казано ненавременни плакати за 150 хиляди евро? Защото това не е цивилизационен сблъсък. Това е циничен сблъсък на перата и помадите срещу ченетата и липсата на кърма за новородените.   Не е любов това.    В държава, в която децата не учат, медицината е ужасна сделка, полицията е подкупна, а властта се клати, вашият билборд е като пир по време на разгул, като комунистическа провокация - ние пак сме тук, имаме пари, искаме права, а вие да го духате.   Кое е толкова “просто”?   И как не разбирате, че след като всички власти и официози са на ваша страна, след като медиите канят само вас да обяснявате обидата си, след като дори учтивите ви противници са в тоталитарна немилост - чудите се що ви мразят и заливат с боя?   Не е защото сте гей, а защото сте на власт от телевизора и сте част от статуквото. И че друг глас, освен вашия (по заповед на Епохата ) - друг глас не се чува. А ние помним епохи, които се смениха бързо, и тази ще се смени, помнете и вие. Има ли някой нормален човек, който има против един хирург гей, готвач гей, гей машинист и гей зъболекар или продавач на обувки гей?   Никой няма нищо против тези хора.   Защото водещото не е това дали си гей, а какво правиш за обществото. Вие, приятели, какво правите за обществото, освен егоистичната си кампания на фона на счупените градове Варна и София?   Какво правите и колко сте полезни, докато седите обидени на грантовите си задници в луксозните си офиси и не виждате упадъка и безутешността, и отчаянието, и плача на един народ, чиято част сте и вие?   Или не сте?   Вие сте новите римски патриции, на които им липсва разрешение за обичайния фестивал на аналния секс? Ми, не ви липсва разрешение, нито ви липсва любов, нито простота, нито пара. Вие се борите за права на територия и сред хора, които се борят за оцеляване. Нашата нация прилича на ранен войник, който в болката изразява объркано учудване - защо ме обиждат и защо ме пренебрегват? Защо?   Защото вашият финансиран дебело закон за любовта, който се опитвате да пишете, е добре дошъл в деня, в който се решат проблемите на семейството, църквата, образованието, армията и децата. Като решите тези проблеми, тогава потърсете съчувствие, тогава дефинирайте “страшно” и “просто” и “любов”. На фона на счупените ни души и държава - вашето е агресия.   Боята от осем лева, купена лично, е само отчаян щит срещу вашата агресия за 150 хиляди евро, пратени ви от чужбина.   Разберете ме накрая и простете, ако съм ви обидил.", "date": "2018.12.14", "title": "Грабвайте боята! (някой си изкряска)"}
{"url": "http://www.classa.bg/%D1%81%D0%B2%D1%8F%D1%82/item/390497-%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D1%89%D0%B5-%D1%80%D0%B0%D0%B7%D0%B8%D1%81%D0%BA%D0%B2%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B7%D0%B0-%D1%80%D0%B8%D1%8F%D0%B4-%D0%B2-%D0%B9%D0%B5%D0%BC%D0%B5%D0%BD", "text": "Американският Сенат е дал зелена светлина на дебата за гласуването на прекратяването на военната подкрепа от САЩ за водената от Саудитска Арабия коалиция в Йемен. Според \"Хил\" 60 сенатори гласуваха в подкрепа на официалното започване на обсъждане на възможна резолюция.   Въпреки че администрацията на Тръмп призова депутатите да подкрепят военната подкрепа за коалицията, водена от саудитците, 11 републиканци се присъединиха към демократите за постигане на 60 гласа, необходими за напредъка на дебата.   Очакваше се окончателното гласуване на резолюцията да се проведе в сряда, но беше отложено.   Въпреки това, CNBC отбелязва, че този вот е до голяма степен символичен, тъй като не засяга въпроса за тази година. В същото време Тръмп заплашва да наложи вето на резолюцията.   Някои от законодателите - републиканци и демократи - също обещаха да продължат да настояват за по-строги мерки срещу Саудитска Арабия, след като новият Конгрес се формира през януари.", "date": "2018.12.14", "title": "Сенатът на САЩ ще разисква резолюция за оттегляне на подкрепата за Рияд в Йемен"}
{"url": "http://www.classa.bg/%D1%81%D0%B2%D1%8F%D1%82/item/390498-%D0%BD%D0%B8%D0%BA%D0%B8-%D1%85%D0%B5%D0%B9%D0%BB%D0%B8-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%BA%D0%B0%D0%BA-%D0%BD%D0%B5%D0%BF%D1%80%D0%B5%D0%B4%D1%81%D0%BA%D0%B0%D0%B7%D1%83%D0%B5%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B9-%D0%BF%D0%BE%D0%BC%D0%B0%D0%B3%D0%B0%D0%BB%D0%B0-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%B2-%D0%BE%D0%BE%D0%BD", "text": "Ники Хейли, която ще напусне поста си като посланик на САЩ в ООН в края на тази година, разказа за програмата \"Днес\" на NBC, че за да си върши работата, се е възползва от \"непредвидимия\" характер на президента Доналд Тръмп.   \"Тръмп нажежаваше реториката, а аз се връщах при посланиците и казвах:\" Знаете ли, това е доста притеснително, не мога да обещая какво ще направи, или не, но мога да ви кажа, че ако приемем тези санкции, това ще попречи да отиде твърде далеч \", посочи дипломатката.   \"В ООН се опитах да свърша работата\", каза тя в програмата. \"И си свърших работата, ако съм честна, но също му позволих да бъде непредсказуем и да не разкрива нашите карти\", добави тя.   \"Истината е, че мога да бъда по-твърда с някои неща, но аз никога не съм се отклонява от там където е президентът или където иска да отиде с политиката си\", обобщи Хейли.   Според NBC посланичката посочи, че САЩ трябва да внимават, когато се изправят срещу Саудитска Арабия за убийството на журналиста Джамал Кашоги. Хейли каза ясно, че обвинява принц Мохамед бин Салман и правителството на Саудитска Арабия, дори когато главата на Белия дом многократно заяви, че САЩ още не са стигнали до окончателно заключение за участието на принца в убийството.   \"Беше правителството на Саудитска Арабия, а Мохамед бин Салман е ръководител на правителството на Саудитска Арабия\", каза Хейли. \"Мисля, че трябва да има сериозен разговор със саудитците за да ги уведомим, че няма да одобрим това. И тогава мисля, че администрациите трябва да говорят за това, накъде отиваме от тук\", каза дипломатката.", "date": "2018.12.14", "title": "Ники Хейли разказва как \"непредсказуемостта\" на Тръмп й помагала в работата в ООН"}
{"url": "http://www.classa.bg/%D1%81%D0%B2%D1%8F%D1%82/item/390499-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D1%82,-%D1%87%D0%B5-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%84%D0%BE%D1%80%D0%BC%D0%B8%D1%80%D0%B0%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B0%D0%BD%D1%82%D0%B0%D0%BD%D1%82%D0%B0", "text": "Може Китай и Русия да не са в състояние да изградят институционален съюз като НАТО, но според измерителите на ХХ век, вече са се обединили в \"Антанта (съглашение)\" срещу западните интереси, казва журналистът Джеф Хоун в американския политически сайт The Hill.   Той счита, че Вашингтон и Брюксел вярват, че Москва и Пекин не са в състояние да имат постоянно и трайно партньорство заради тяхната взаимна историческа враждебност, техните териториални спорове и съперничество за влияние в Централна Азия, но те постигат взаимноизгодни споразумения поради общото им недоверие към политиката на САЩ.   Хоун отбеляза, че \" Седми флот на САЩ има свои бази в Япония и хиляди американски войници са разположени в Корея и военните ресурси са на кратко разстояние от бреговете на Китай, от сърцето на неговата икономика и дома на по-голямата част от населението му. \" По тази причина както Русия, така и Китай смятат, че Вашингтон и неговите съюзници \"се опитват да ограничат съответните им усилия за осигуряване на стратегическите за тях региони \".   За анализатора от консултантската фирма \"Стратфор\" основното предимство на сътрудничеството между Русия и Китай е, че никой не представлява екзистенциална заплаха за другия. По този начин целта им е \"да компенсират американската глобална хегемония и да създадат сфери на влияние, които ще засилят собствената им сигурност и икономически растеж\".   Въз основа на тази ситуация \", може би въпросът не трябва да бъде дали Китай и Русия ще се съюзят, а дали вече са го направили и колко силен може да бъде този съюз\", казва Джеф Хоун.", "date": "2018.12.14", "title": "Американските медии прогнозират, че Русия и Китай формират \"Източна Антанта\""}
{"url": "http://www.classa.bg/%D1%81%D0%B2%D1%8F%D1%82/item/390500-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-z-%D0%BC%D0%B0%D1%88%D0%B8%D0%BD%D0%B0-%D0%BF%D0%B5%D0%BA%D0%B8%D0%BD-%D1%80%D0%B0%D0%B7%D0%B2%D0%B8%D0%B2%D0%B0-%D0%B1%D1%8A%D0%B4%D0%B5%D1%89%D0%BE%D1%82%D0%BE-%D1%81%D0%B8-%D0%B3%D0%BB%D0%B0%D0%B2%D0%BD%D0%BE-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Китай развива своя собствена версия на т.н. Z машина на Sandia National Laboratories в Албакърки (Ню Мексико, САЩ), смятана за най-големия генератор на рентгенови лъчи, за да наблюдава поведението на частиците при екстремни радиация и магнитно налягане.   Този тип машини могат да бъдат използвани за създаване на ядрени оръжия, от бойни глави до водородни бомби. Сега китайските военни експерти се опитват да отнемат първенството на американците в тази област и изграждат устройство, което ще освободи много повече електричество, отколкото Z машината, за симулиране на термоядрени взривове в безпрецедентен мащаб, съобщава South China Morning Post.   В един миг китайската машина ще може да генерира 60 милиона джаула енергия, докато американското съоръжение в Албакърки може да генерира 2,7 милиона джаула. Инсталацията ще помогне на изследователите да проучат поведението на нови модели бойни глави и други оръжия при такива екстремни условия.   Ядрен физик от Пекин заяви, че с такава енергия китайските специалисти ще \"нажежат целта до повече от 100 милиона градуса по Целзий\", а дори се твърди, че китайската Z машина може да бъде достатъчно мощна, за да \"започне ядреното сливане\".   Устройството се изгражда по заповед на китайската отбрана в ядрена база, разположена в град Мианян, провинция Съчуан. Ръководител е китайската академия по инженерна физика (CAEP), като се очаква то да започне да функционира през следващите няколко години.   Китайската машина Z може да се използва не само за разработване на оръжия за масово унищожение, но и за създаване на технологии, които позволяват използването на чиста енергия в практически неограничени количества.   Китайската академия по инженерна физика се стреми да надмине САЩ. в развитието на ядрените оръжия. Това стана мотото на китайските учени, работещи в изключително секретни съоръжения.   На 3 декември, президентът на САЩ, Доналд Тръмп, заклейми като \"неконтролируемо състезание\" сегашната ситуация по разработването на нови оръжия и изрази съжаление, че правителствата трябва да правят огромни инвестиции във военните бюджети.   \"Аз съм убеден, че в някакъв момент в бъдеще, председателят Си и аз, заедно с президента Путин, ще започнем да говорим за смислено прекратяване на това голямо и неконтролируемо оръжейно състезание\". Докато Русия аплодира инициативата, Пекин се дистанцира от изявлението на американския президент. \"Никога не сме участвали в никакво състезание по въпросите на въоръжаването и не сме заплаха за никоя страна\", каза говорителят на китайското външно министерство Гън Шуан.", "date": "2018.12.14", "title": "Китайската Z машина: Пекин развива бъдещото си главно ядрено оръжие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/390501-%D0%BD%D0%BE%D0%B2%D0%B0%D1%82%D0%B0-%D0%B1%D0%B0%D0%BD%D0%BA%D0%BD%D0%BE%D1%82%D0%B0-%D0%BE%D1%82-100-%D0%BB%D0%B5%D0%B2%D0%B0-%D1%81-%D0%BD%D0%B5%D0%BF%D1%80%D0%BE%D0%B1%D0%B8%D0%B2%D0%B0%D0%B5%D0%BC%D0%B0-%D0%B7%D0%B0%D1%89%D0%B8%D1%82%D0%B0", "text": "Българската народна банка (БНБ) пусна в обращение нова серия банкноти. Общият дизайн и основните елементи на банкнотите от новата серия се запазват без съществени изменения спрямо банкнотите, които са в обращение. Промените в банкнотите от новата серия произтичат основно от въвеждането на нови защитни елементи. БНБ с извънредна новина за стотачките!      Първата банкнота от новата серия е с номинална стойност 100 лева, емисия 2018 г. Банкнотата ще бъде в обращение от 28 декември 2018 г. като законно платежно средство.     На лицевата страна са изобразени портрет на писателя Алеко Константинов, фигури и елементи, свързани с туристическото движение в България, заглавната страница на пътеписа „До Чикаго и назад\", вертикално отпечатани текстове „Алеко Константинов\" и „1863–1897\" и е обозначена номиналната стойност на банкнотата с цифри и думи.      На обратната страна са изобразени елементи, свързани с живота и творчеството на писателя Алеко Константинов, и е обозначена номиналната стойност на банкнотата с цифри и думи.  Технически параметри:   Преобладаващ цвят  – зелен. Материал – хартия, тонирана в зелен цвят, с лаково покритие след отпечатване. Размер - 141 х 79 мм.  Нови защитни елементи в банкнотата с номинална стойност 100 лева, емисия 2018 г. са:   Допълнителен знак за незрящи граждани  – състои се от пет дебели и шест тънки линии, разположени под ъгъл на двете къси страни на банкнотата.  Холограмна лента с оптични ефекти  – редуващи се при промяна на ъгъла на наблюдение изображения на еделвайс и профил на Алеко Константинов; цветен холограмен портрет на Алеко Константинов; детайл от паметник на Алеко Константинов, променящ цвета си от смарагдовозелено към сапфиреносиньо при промяна на ъгъла на наблюдение; динамичен шахматен ефект с промяна на цвета от смарагдовозелено към сапфиреносиньо при промяна на ъгъла на наблюдение и обемно триизмерно изображение на числото 100.    Мастило с оптичен ефект  – числото 100 е отпечатано с променящо цвета си мастило с динамичен шахматен ефект, което при промяна на ъгъла на наблюдение се променя от смарагдовозелено към сапфиреносиньо.    Осигурителна нишка  – вградена в хартията и частично излизаща от обратната страна със светъл повтарящ се текст „БНБ 100\" и с динамичен шахматен ефект, променяща цвета си от смарагдовозелено към сапфиреносиньо. Изображението на повтарящия се текст „БНБ 100\" се чете от лицевата страна при поставяне на банкнотата срещу източник на светлина.  Воден знак с висока резолюция  – наблюдава се при поставяне на банкнотата срещу източник на светлина. Състои се от полутоново изображение с висока резолюция на портрета на Алеко Константинов. Изображенията се наблюдават и от обратната страна на банкнотата. Банкнотите с номинална стойност 100 лева, емисия 2003 г., продължават да бъдат в обращение заедно с банкнотите с номинална стойност 100 лева, емисия 2018 г., поясниха от БНБ.", "date": "2018.12.14", "title": "Новата банкнота от 100 лева с непробиваема защита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390493-%D0%B7%D0%B0-%D0%BA%D0%BE%D0%BB%D0%B5%D0%B4%D0%BD%D0%B8%D1%8F-%D0%B1%D0%BE%D0%BD%D1%83%D1%81-%D0%BD%D0%B0-%D0%B5%D0%B4%D0%B8%D0%BD-%D1%80%D0%B5%D0%B4%D0%BE%D0%B2%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%E2%80%93-%D1%80%D0%B0%D0%B7%D0%BA%D0%B0%D0%B7-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5", "text": "      ЕДНО КЪМ ЕДНО:   В навечерието на предстоящите празници, обикаляйки отново от адрес на адрес опитвайки се да усмиряваш „мирни“ граждани се прокрадва новина за коледен бонус към иначе доста малкото възнаграждение ( сега ще ме нападне мнозинството , че видиш ли полицая взима много пари.. но това не смятам да го обсъждам. Ако някой желае ще му предоставя униформата за едни дежурство )     До тук се усеща радост и еуфория ( все пак за скромната ми служба от почти 7 години това си е жив празник , нещо като Коледа на Коледата) Отварям да прочета заповедта и уауу… Награждават ме послучай добре свършената работа през годината със зашеметяващата сума от 100лв ?!?     И тук рязко мислите ми се сменяват в друга посока ? Какво съм свършил през годината, че да получа този огромен бонус? Реагирал съм на всички сигнали които съм получил , предотвратени кражби , спасени животи , хванати пияни водачи които биха блъснали нашите , вашите деца ?     Изслушани съдбите на стотици хора .. в опит да им помогнеш по някакъв начин ( до колкото ти позволява абдикиралата система ) Затова че пазехме границата в нечовешки условия , затова ,че празниците не си си вкъщи при семейството. Затова че хората те плюват без дори да са имали пряк контакт с теб ( само защото си в системата и до толкова им позволява умствения капацитет) затова че се изправяш пред народа когато положението не ти харесва и на теб , чудиш се как да вържеш месеца но все пак дълг.. за да пазиш шепа хрантутници от хорската любов ?     Сега някой ще каже ,че има хора които и толкова не взимат и , че сам съм си избрал работата. Съгласен съм , но когато има отделени 100 милиона за заплати в МВР , а получиш „награда“ от 100 лв се питаш аджеба къде отидоха тези пари ? Кой открадна от мен ? Нали МВР е министерството което води превенция срещу кражби ?     Защо в МВР се краде в особено големи размери ? Защо си купуваме кубинки , тениски , канцеларски материали с лични пари ? Защо едни кубинки на пазара струват 40 лв, в МВР 120? Народа иска добре облечени , културни и можещи служители ! Как да стане ?! Кой грамотен и искащ да промени нещо ще седи и с гордост ще носи униформата ? Как ще бъде мотивиран да не вземе 20-те лева подхвърлени от поредния самоповярвал си селтак ? Как абдикиралата МВР ще намери читави кадри и ще задържи можещите и знаещите ?? Ами господа управляващи няма как …. Защо 90 процента от колегите ще ходят да бачкат в строителство и т.н (за което са третирани като престъпници) само и само за да изхранват семействата си , защото с 800лв не се живее лесно. Та се зачудих защо е тази подигравка ? Отговор сам за себе си нямам … Нямаше да ме хване яд ако някой беше излязъл и казал „Драги служители откраднахме парите и за Вас не стигнаха. Съжаляваме но се уакахме за пореден път“ а не “ много добре сте се справили ей по 100 лв“ само консумативите за годината не може да покриете с тях драги управляващи…. Аз лично не съм съгласен с поредната подигравка от страна на министерството към служителите си. Лично ще даря 100-те лева за „Подпомагане на децата на загиналите и пострадалите при изпълнение на служебните задължения служители от системата на МВР“ не че са ми в повече даже напротив .. но имам чест и не смятам че тази подигравка ще ми оправи празниците , но тези 100 лв за тези деца ще са много.. Призовавам колегите да направят същото.. управляващите няма смисъл.. те са свикнали да си „берат“ за тях не за другите … Искрено ваш недоволен и разочарован А.Кирилов   Искрено ваш недоволен и разочарован", "date": "2018.12.14", "title": "За коледния бонус на един редови полицай – разказ от първо лице"}
{"url": "http://www.classa.bg/%D1%81%D0%B2%D1%8F%D1%82/item/390494-%D0%BF%D1%8A%D1%80%D0%B2%D0%B8-%D1%81%D0%BD%D0%B8%D0%BC%D0%BA%D0%B8-18-%D0%BD%D0%B0-%D0%BC%D1%8A%D1%80%D1%82%D0%B2%D0%B8%D1%8F-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82,-%D0%BE%D0%BA%D1%8A%D1%80%D0%B2%D0%B0%D0%B2%D0%B8%D0%BB-%D1%81%D1%82%D1%80%D0%B0%D1%81%D0%B1%D1%83%D1%80%D0%B3", "text": "Френската полиция ликвидира убиеца Шериф Шекати, който във вторник вечерта простреля смъртоносно трима и рани с огнестрелно и хладно оръжие 13 души в Страсбург, съобщи „Фигаро\". 29-годишният рецидивист бе заклещен в южния квартал Нюдорф, близо до мястото, където избяга с такси и бе видян за последно във вторник. Полицията, жандармерията и спецчастите затегнаха обръча около него днес следобед, когато блокираха квартала.      Той е стрелял срещу патрул от трима - двама мъже и една жена, на улица \"Лазаре\", където явно се укривал. Полицаите отвърнали на огъня от патрулката и го елиминирали с първия куршум, съобщи Franceinfo. Нито един от тях не е пострадал в престрелката.      Преследвачите попаднали на следите му след обаждане от жена, която разпознала издирвания от властите беглец. В. \"Паризиен\" пусна снимка, на която се вижда тялото на застреляния престъпник, а до него и пистолета му.      Снимка от прозорец на мястото на престрелката „В 21 часа екип от специализираната бригада от трима служители на националната полиция засякъл един индивид, който се движел по улица „Дю Лазаре\", обясни вътрешният министър Кристоф Кастанер, който дойде на мястото на престрелката.      „Той съответствал на описанието на издирвания от вторник вечерта. При опит да го задържат той се обърнал към полицаите, стреляйки. Те отвърнали и неутрализирали нападателя\", добави министърът, след което се обърна към полицаите и каза: \"Аз съм горд с вас!\" Разследването на криминалистите върви с пълна пара      Полицаите бяха аплодирани и от събралите се на улицата пред загражденията десетки жители на квартала, разбрали за края на продължилата 48 ч. хайка за рецидивиста с над 20 присъди. След 2 денонощия ужас и страх, хора от квартала излязоха на улицата и ръкопляскаха на полицаите Още преди ликвидирането на рецидивиста Кристоф Кастанер съобщи, че от петък коледният базар в Страсбург отново ще бъде отворен. „Животът, празникът, културата трябва да победят страха\", каза той. \"Аз съм изключително признателен на силите на реда, че извадиха от строя терориста, за да не може повече да вреди. По този начин ще ни помогнат да се върнем към нормалния живот\", заяви кметът на Страсбург Ролан Риес пред микрофоните на LCI. От полицейски източници стана ясно, че на няколко пъти жители на блокирания квартал Нюдорф са сигнализирали за убиеца, когото засичали на няколко пъти да броди сам по улиците, като се озъртал. Когато спецчастите пристигали на указаното място, той вече бил изчезнал. Последната престрелка с него била плод на случайна среща между беглеца и патрулиращи с кола полицаи. Те го зърнали на излизане от една къща, разпознали го и завили обратно. Тогава той стрелял към колата, но при ответния залп през спуснатите стъкла на патрулката бил ликвидиран на място.", "date": "2018.12.14", "title": "Първи СНИМКИ (18+) на мъртвия джихадист, окървавил Страсбург!"}
{"url": "http://www.classa.bg/%D1%81%D0%B2%D1%8F%D1%82/item/390495-%D0%BD%D0%BE%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BF%D1%83%D1%88%D0%BA%D0%B0-%D1%81%D1%82%D1%80%D0%B5%D0%BB%D1%8F-%D1%81-%D0%BD%D0%B0%D0%BB%D1%8F%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B0%D0%BD%D0%BA", "text": "Американският флот планира да използва нова пушка, способна да стреля с налягане еквивалентно на тежестта на военен танк. Оръжието, с калибър 6.8 мм, е разработено с модерен нощен визьор и сложна система за насочване, за да се превърне в смъртоносна бойна сила, предаде The Military Times.   Според изявленията на Марк Мили, началник на генералния щаб на американската армия, тази пушка е много сложна, ще издържа и на най-суровите климатични условия и скоростта на куршумите й би могла да направи безполезни всякакви бронежилетки, дори и тези, които ще се появяват в бъдеще.   От следващото лято, прототипът на тази мощна пушка влиза в пробен период и финалната версия се очаква да започне да функционира в 2022 г. Тя ще замени 5.56 мм калибровите оръжия като пушка M16 и карабина М4, използвани от десетки години от повечето войници, морски пехотинци и американските специални части   Поради новаторската си технология, пушката може да се окаже много скъпа и затова не е планирано да се оборудва цялата армия с нея. \"Ще бъде по-добра от всяко съществуващо оръжие на Земята, това е доста впечатляваща пушка\", добави Мили.   „Така наречената автоматична пушка \"Next Generation Squadron Automatic\" (NGSAR) се появи като отговор на близките заплахи, като например Русия и други страни\", каза Джефри Норман, ръководител на отдела за развитие на американската армия.", "date": "2018.12.14", "title": "Нова американска пушка стреля с налягането на танк"}
{"url": "http://www.classa.bg/%D1%81%D0%B2%D1%8F%D1%82/item/390496-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%B3%D1%80%D1%8A%D1%89%D0%B0-%D0%BD%D0%BE%D0%B2%D0%B8-%D1%80%D0%B0%D0%B4%D0%B0%D1%80%D0%B8,-%D0%B7%D0%B0-%D0%B4%D0%B0-%D0%BE%D1%81%D0%B8%D0%B3%D1%83%D1%80%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE-%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%B8-%D0%B4%D0%B0-%D0%BE%D1%82%D0%B1%D0%BB%D1%8A%D1%81%D0%BD%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8", "text": "През декември Министерството на отбраната на Русия разположи първия си радар от следващо поколение Контейнер, способен да засича масивен старт на свръхзвукови круизни ракети или самолети на разстояние от повече от 2000 километра от националните й граници.   Радарът е инсталиран в град Ковилкино в руската република Мордовия и понастоящем е във фаза на тестване, докато военните анализират дейността му. Очаква се, че през 2019 г. ще бъде пуснат в експлоатация и ще бъде на разположение на армията.   За разлика от конвенционалните радари, Контейнер използва радиовълни, отразени от йоносферата за откриване на цели зад хоризонта, която улеснява покриването на хиляди километри, докато диапазонът на другите радари е не повече от десетки или стотици километри.   Според руското министерство на отбраната се предвижда да бъдат разгърнати още няколко радара от този тип в съответствие с правителствената програма за превъоръжаване. Генерал-лейтенант Андрей Дьомин нарича радара \"важно звено в системата на стратегическо сдържане, крайъгълен камък в системата на тайните служби и предупреждение срещу космически или въздушен удар срещу Русия\".   Радарите на тип Контейнер ще позволят на Москва да държи под контрол \"практически цялата въздушна ситуация в европейската част на НАТО. \"   Според военни коментатори, следващият Контейнер ще бъде разположен в град Зея в провинция Амур, с цел наблюдение на Тихоокеанския регион от Камчатка до Нова Зеландия и Китай, което ще засили способностите за откриване на ракетни разрушители и атакуващите групи на самолетоносачите.   В близко бъдеще Контейнер ще се появи в Далечния изток на Русия, в Централен Сибир и в Калининград. \"Руската армия вярва, че между 10 и 12 радара за над хоризонта тип Контейнер ще бъдат достатъчни, за да покрият цялото въздушно пространство извън границите на Русия\".", "date": "2018.12.14", "title": "Русия разгръща нови радари, за да осигури стратегическо сдържане и да отблъсне възможните атаки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390492-%D0%BD%D0%B5%D0%B4%D0%B6%D0%BC%D0%B8-%D0%B0%D0%BB%D0%B8-%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%B5%D1%81-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B8%D0%B7%D0%BC%D0%B0%D0%BC%D0%B8%D1%82%D0%B5-%D0%B5-%D1%80%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE-%D0%BE%D0%B1%D0%B5%D0%B7%D0%BF%D0%B5%D1%87%D0%B5%D0%BD%D0%B0", "text": "Той подчерта, че очакванията на ЕП са \"тя да се превърне в много важен компонент при цялостната защита на финансовите интереси на ЕС“ На 13 декември в Страсбург се проведе извънредно заседание на Комисията по бюджетен контрол на Европейския парламент. По време на заседанието бе разискван проектът за доклад по предложението на Европейската комисия за създаване на Програма на ЕС за борба с измамите.     Българският евродепутат Неджми Али участва в дебата в качеството си на докладчик от АЛДЕ по това досие. В началото на изказването си Неджми Али представи целите на обсъжданата Програма. „С това свое предложение, Европейската комисия цели да гарантира не само защитата на финансовите интереси на Съюза, но и да съдейства за взаимната административна помощ между митническите власти на страните-членки и между тях и Комисията“. Групата на АЛДЕ приветства предложението, тъй като то залага амбициозни цели, а именно реорганизацията на съществуващата програма Херкулес III и двете оперативни дейности - Информационната система за борба с измамите (AFIS) и Системата за управление на нередности (IMS), в една Програма. Очакванията от това действие са за постигане на подобрено сътрудничество и бюджетна гъвкавост, както и за опростяване на управлението, заяви българският евродепутат. Тъй като Неджми Али бе и водещ докладчик по становище на Комисията по бюджети към Комисията по бюджетен контрол, касаещо  проектодоклада по Програмата, той се спря и на финансовата част от предложението. „Що се отнася до бюджетното измерение на Член 3 от текста, поради обхвата и значението на Програмата, подкрепяме подхода на Парламента за значително повишаване на финансовите ресурси. С цел опростяване на аргументацията за това финансиране, цялостният финансов портфейл на Програмата за периода 2021-2027 (следващата Многогодишна финансова рамка) е представен не само в текущи цени, но са направени и необходимите изчисления за представяне на финансирането по постоянни цени за 2018 година. Това е валидно и за трите компонента на предложената Програма“. Неджми Али завърши като очерта какви са очакванията на Европейския парламент при правилното прилагане на Програмата за борба с измамите, а именно „тя да се превърне в много важен компонент при цялостната защита на финансовите интереси на ЕС“.    ", "date": "2018.12.14", "title": "Неджми Али: Новата програма на ЕС за борба с измамите е рационална и финансово обезпечена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390487-%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D1%81-%D0%B3%D0%BE%D0%BB%D0%B8-%D0%BD%D0%B5%D0%BC%D1%81%D0%BA%D0%B8-%D1%82%D1%80%D0%B0%D0%BA%D1%82%D0%BE%D1%80%D0%B8%D1%81%D1%82%D0%BA%D0%B8-%D0%BF%D1%80%D0%B5%D0%B2%D0%B7%D0%B5-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Този път нашата подборка от автокалендари с момичета е допълнена с екземпляр със селскостопанска техника, която понякога изглежда не много атрактивна, но момичетата в него са адски горещи и могат да накарат всяка техника да изглежда прекрасна.     В немския еротичен календар, наречен Jungbauernträume, който може да бъде преведен като \"Мечтите на младия фермер\", позират 12 прелестни и сексапилни красавици на фона на споменатата вече селскостопанска техника в селски местности и е предназначен, както е описано в него, за самотните селски работници.     Фермерският календар излиза за поредна година, но темата все още е една и съща - и през 2019 г. професионалният фотограф Франк Латцебек представя мечтите на младия фермер в еротичен селски формат: в Jungbauernträume 2019 всички момичета позират топлес до машините и могат да се справят не само със селскостопанската техника. Горещите момичета определено могат да подобрят още повече настроението за предстоящите коледни празници!                                    ", "date": "2018.12.14", "title": "Календар с голи немски трактористки превзе мрежата (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390488-%D0%BA%D0%B0%D0%BA%D0%B2%D0%BE-%D0%B5-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5-%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D0%BF%D1%80%D0%BE%D0%BC%D0%B5%D0%BD%D1%8F-%D1%87%D0%BE%D0%B2%D0%B5%D1%88%D0%BA%D0%B8%D1%82%D0%B5-%D1%81%D1%8A%D0%B4%D0%B1%D0%B8", "text": "Проклятието представлява особено негативно послание, най-често в словесна форма. То е изпълнено с отрицателна енергия и е адресирано към определен човек, пише popantofi.com. Могат да бъдат прокълнати и вещи – тогава те носят вреда, дори и смърт, на собствениците си.      Зловещото е, че въпросният заряд отрицателна енергия човек може да изпрати дори несъзнателно – просто като изпитва силни негативни емоции по отношение на друг човек. Загадката на проклятието интригува и учените. Направени са множество експерименти с цел да се изследва феноменът. Като обект се използват семена и кълнове на растения -пшеница. Става ясно, че растенията са силно чувствителни към това, което им се говори. Ако въздействието се извършва с негативни думи, семената губят способност за покълване. А генетичният им апарат се разрушава, сякаш върху него е упражнено въздействие със силна доза радиация. На положителните думи растенията реагират диаметрално противоположно – активизират се, укрепват и стават по-устойчиви на заболявания. Резултатът от това изследване поразява специалистите и ги принуждава да се отнесат по-сериозно към темата. Експериментът показва, че всички легенди за изцеление чрез слово са реални. Историите, в които се разказва как хора, надарени с особена сила, могат да излекуват пациента само с думи, са потвърдени.", "date": "2018.12.14", "title": "Какво е проклятие и наистина ли променя човешките съдби?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390489-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D1%80%D0%B5%D0%B1%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%B5%D0%BB%D0%B8%D1%82%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0", "text": "Бащата на две деца е убил 29-годишна елитна проститутка с помощта на кухненско хаванче. Когато пристигнала полицията, 48-годишният Захид Назим лежал в леглото с починалата и се преструвал, че е в безсъзнание. Според разследването заподозряният ударил момичето 13 пъти по гърба на главата и след това започна да я души, съобщава \"The Sun\".      За изчезването на Кристин Абътс съобщили нейни приятели, след като тя не дошла на собствения си рожден ден. Момичето се грижело за апартамента на приятеля си в Лондон, докато той отсъствал и трябвало да има парти. Въпреки това финансовият консултант, работил в Toronto-Dominion Bank, вторият по големина финансов холдинг в Канада, отрича всяко участие в убийството.      Независимо от това, човекът прекарал още 12 часа в апартамента с тялото, изпращайки вулгарни снимки и видеоклипове на друга сексуална труженичка.      Кристина и Захид се срещнали само няколко пъти и се уговорили да се срещнат в нощта преди нейния рожден ден. Купили алкохол в близкия магазин и се качили в апартамента. Когато полицията нахълтала там, Захид лежал на леглото.      След арестуването му той бил отведен в болница, където лекарите открили наранявания, които показвали, че мъжът се опитвал да се самонарани. Обвиняемият твърди, че помни само как са влезли в апартамента. В телефона на Захид обаче било открито видео, на което се вижда как той мастурбира след убийството. В допълнение негови отпечатъци били открити по окървавената вана.", "date": "2018.12.14", "title": "Бизнесмен преби до смърт елитна проститутка"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390490-%D0%BC%D0%BD%D0%BE%D0%B3%D0%BE-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D1%82%D0%BE-%D1%81%D0%B8-%D0%BA%D1%83%D0%BF%D1%83%D0%B2%D0%B0%D1%82%D0%B5-%D0%BD%D0%BE%D0%B2%D0%B0-%D0%B5%D0%BB-%D0%B2%D0%B8%D0%BD%D0%B5%D1%82%D0%BA%D0%B0,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0%E2%80%A6", "text": "От 17 декември започва продажбата на електронни винетки от сайта bgtoll.bg и мобилното приложение. Това заяви професор Олег Асенов, експерт към Агенция „Пътна инфраструктура\" в интервю за Нова телевизия, съобщиха от пресцентъра на АПИ.      Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става посредством дебитна и кредитна карта, както и с карта за гориво. Шофьорите ще могат да купят е-винетка и от пунктовете за продажба, разположени в търговските обекти, посочи проф. Асенов. Това, което е важно хората да знаят, когато си купуват електронна винетка е да не грешат регистрационния номер на своя автомобил, заяви проф. Асенов и допълни, че трябва правилно да изберат типа винетка и времето, от което искат да бъде валидна. Системата дава възможност на потребителите да валидират винетката си до 30 дни от момента, в който те реално я закупуват, което им дава възможност да планират пътуванията си, обясни проф. Асенов. Нарушителите ще бъдат засичани чрез регистрационния номер на автомобила от камери разположени по пътната мрежа и от мобилните екипи на т.н. тол контрол. Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Проф. Асенов поясни, че размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3.5 т. до 12 т. – 125 лв. и за тежкотоварните над 12 т. е 175 лв.", "date": "2018.12.14", "title": "Много внимавайте като си купувате нова ел. винетка, че може да…"}
{"url": "http://www.classa.bg/%D1%81%D0%B2%D1%8F%D1%82/item/390491-cnn-%D0%BD%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B5%D0%B9-%D0%B4%D0%B0-%D0%BE%D1%82%D0%BB%D0%BE%D0%B6%D0%B8-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%80%D0%B5%D0%B0%D0%B3%D0%B8%D1%80%D0%B0-%D1%81%D1%8A%D1%81-%C2%AB%D1%81%D0%BC%D1%8F%D1%85-%D0%BF%D1%80%D0%B5%D0%B7-%D1%81%D1%8A%D0%BB%D0%B7%D0%B8%C2%BB", "text": " на Тереза Мей за отлагане за неопределен период гласуването на парламента по сделката за Брекзит предизвика истинска буря в страната. Министър председателят беше осмян в Камарата на представителите, критиката й се появи отвсякъде, а пред нея има заплаха от вот на недоверие, съобщава CNN. Както подчертава кореспондентът на канала, Мей се отправи на турне в Европа, където ще се срещне с лидери на ЕС, но значението на това посещение не е напълно ясно - в края на краищата Европейският съюз вече ясно заяви, че няма да преразгледа условията на сделката с Лондон.     Откакто жителите на Великобритания гласуваха за отделяне от Европейския съюз, изтекоха 900 дни, но изглежда, че никой в страната няма представа как ще изглежда този процес. Междувременно крайният срок за Брекзит ще дойде след малко повече от 100 дни. Премиерът Тереза Май в последния момент отложи гласуването в Парламента по отношение на сделката, която тя е изготвила при напускането на ЕС, защото това споразумение го очакваше смазващо поражение. Действията на Мей предизвикаха много въпроси, така че във вторник в парламента ще се проведе спешна среща. Сега г-жа Май планира да се срещне с представители на ЕС, да си осигури гаранциите им и да демонстрира тези гаранции на Парламента. Твърдението на министър председателя, че в нейното съглашение има само един сериозен препъни камък, парламентаристите посрещнаха със смях и язвителни коментари. ТЕРЕЗА МЕЙ, премиер министър на Великобритани я : И с нас на пряката ни линия на живо от Лондон рано сутринта е Ана Стюърт. Радваме се да ви видим. Колко е часът при вас? 5 и нещо? 06:01? О, колко рано. Е, приятно ни е да ви видим. Създава се усещането, че Обединеното кралство е автомобил, носещ се по магистралата, и в същото време всички хора вътре са малко пияни, а може би малко не на себе си, те от време на време се хващат за волана, и ето остават само 30 метра, а никой няма представа какво ще се случи по-нататък. АНА СТЮ Ъ РТ  кореспондент на CNN:  (\"Лейди не се обръщат с гръб\" е прочутата фраза на британския премиер Маргарет Тачър от нейната реч, насочена към противниците на нейните икономически реформи от редиците на собствената й Консервативна партия -  ). Както току-що чухме, Tереза Мей заяви, че единствената пречка в сделката за Брекзит е презираното от всички гранично споразумение между Република Ирландия и Северна Ирландия. Проблемът е, разбира се, много сериозен, но има около десет хиляди други проблеми! АНА СТЮ Ъ РТ: InoTV Да, ще има церемонии за замазване на очите и вероятно някои козметични промени, но не може да се очаква нищо сериозно - условията на сделката няма да се променят и това няма да устрои парламента. Като цяло, както вече казахте, какъв е смисълът във всичко това? Благодаря ви, Ана. Превод: М.Желязкова", "date": "2018.12.14", "title": "CNN: На решението на Мей да отложи гласуването за Брекзит Великобритания реагира със «смях през сълзи»"}
{"url": "http://www.classa.bg/%D1%81%D0%B2%D1%8F%D1%82/item/390483-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BD%D0%B0%D1%82%D0%BE-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D1%81%D1%84%D0%B5%D1%80%D0%B8-%D0%BD%D0%B0-%D0%B2%D0%BB%D0%B8%D1%8F%D0%BD%D0%B8%D0%B5-%D1%89%D0%B5-%D0%B1%D1%8A%D0%B4%D0%B5-%D0%B2-%D0%BD%D0%B0%D0%B9-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "По-рано този месец руският външен министър Сергей Лавров заяви, че НАТО и Европейският съюз „засилват усилията си за поглъщане на региона\", поставяйки държавите пред „фалшивия избор\" между Русия и Запада Отбранителният съюз на Запада ухажва Босна и Херцеговина, но лидерите в Сараево са разколебани по въпроса дали да приемат поканата за членство в НАТО. Министърът на външните работи на Руската федерация Сергей Лавров заяви по-рано, че Алиансът и Европейският съюз „засилват усилията си за поглъщане на региона“, поставяйки държавите на Балканите пред „фалшивия избор\" между Русия и Запада, пише Миша Савич в материал за американската агенция Bloomberg. Агенция „Фокус“ привежда превод на статията с уточнението, че публикуваните на страницата материали не отразяват позициите на редакцията.    През настоящата година НАТО вече надделя над Русия в борбата за влияние в южната част на Европа, в миналото комунистическа. Сега Алиансът е на път към следващата конфронтация в региона, който е бил арена на най-кървавите битки в европейската история след Втората световна война.  Приемайки Черна гора като член на организацията, Алиансът се насочва към Босна и Херцеговина - където през 1995 г. проведе първата си военна операция. Въпреки че намесата на НАТО помогна да се спрат кръвопролитията между бошняци, сърби и хървати, бруталният конфликт, който се разгърна тук след рухването на бивша Югославия, е отнел най-малко 100 000 живота. Оттогава регионът постоянно живее в сянката на страха от нови междуетнически напрежения.  Миналата седмица тенденциите се засилиха: министрите на външните работи на НАТО отново стартираха плана за действие за членство, който беше замразен за цяло десетилетие. И ако бошняците и хърватите подкрепиха сближаването с НАТО, то сърбите, водени от Милорад Додик, приеха идеята враждебно.  „Никога няма да подкрепя присъединяването към военен съюз, независимо дали е НАТО или някой друг\", категоричен бе Додик, който представлява босненските сърби в тристранното председателство на Босна и Херцеговина.  Лидерът на мюсюлманската общност Шефик Джаферович заяви, че членството в НАТО остава „една от основните цели на външната политика\" и за трите народа на Босна и Херцеговина. Лидерът на хърватите Желко Кошич също определи членството в НАТО като един от приоритетите, като отбеляза, че един от бившите членове на президиума на Сърбия - Небойша Радманович, през 2009 г. подкрепи плана за действие за подготовката на членството.  „Тогава Република Сръбска наистина разгледа въпроса за присъединяването към НАТО, смятахме, че имаме какво да обсъдим с алианса. Днес обаче геополитическата ситуация се е променила\", обясни Додик, съюзник на руския президент Владимир Путин.  НАТО разчита на притока на нови членове от Балканите - регион, където съюзът е обречен да се бори за влияние с Русия. Москва категорично осъжда разширяването на западния блок в някогашната си сфера на влияние. Бившите югославски републики Словения, Хърватия и Черна гора вече се присъединиха към Алианса, а Македония получи официална покана през юли.  Бомби и смърт  Дейтънското мирно споразумение доведе до създаването на две квазидържави в Босна и Херцеговина: Република Сръбска и т.нар. Федерация Босна и Херцеговина, състояща се от бошняци и хървати. Системата се характеризира със слабо федерално правителство, което споделят и трите общности. Тя затруднява вземането на решения, забавя икономическия растеж и възпрепятства постигането на политическа хармония: партиите постоянно спорят за различни въпроси: от това как да се разпределят бюджетни средства до това кои знамена да се използват по време на официални събития.  И така, миналата седмица Додик напусна среща в знак на протест срещу факта, че знамето на Република Сръбска не е вдигнато на равна нога с това на Босна и Херцеговина. Неговото демонстративно отхвърляне на сближаването с НАТО има исторически корени. По време на войната в Босна, НАТО реагира на босненско-сръбската атака срещу мюсюлманския анклав Сребреница, при която бяха убити осем хиляди мъже и момчета, с бомбардировки.  НАТО нанесе удари и на съседна Сърбия по време на конфликта в Косово през 1999 г. Сега официален Белград обаче поддържа тесни връзки с Република Сръбска.  „Нямаме право да забравяме за хилядите бомби и смъртни случаи в Сърбия и Република Сръбска. Членството в НАТО ще бъде унижение за всички сърби без изключение\", предупреди Додик още в началото на годината.  По-рано САЩ наложиха санкции срещу Додик, който редовно призова за оттегляне на сръбската общност, за подкопаване на мирните споразумения. Додик също така обеща да се противопостави на промените в държавната система, приети под натиска на международни представители.  Ключовите глобални играчи също не са съгласни. По-рано този месец руският външен министър Сергей Лавров заяви, че НАТО и Европейският съюз „засилват усилията си за поглъщане на региона\", поставяйки държавите пред „фалшивия избор\" между Русия и Запада.  Генералният секретар на НАТО Йенс Столтенберг заяви, че Алиансът би искал да постигне съгласие относно допълнителните мерки, необходими за евентуалното членство на страните от региона.  „Дали да приеме или да не приеме предложението, решава Босна и Херцеговина\", подчерта Столтенберг от Брюксел. „Ние направихме нашия ход“.   ", "date": "2018.12.14", "title": "Следващата война на НАТО и Русия за сфери на влияние ще бъде в най-разделената държава на Балканите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390484-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BF%D1%80%D0%B0%D0%B2%D0%BD%D0%B0%D1%82%D0%B0-%D1%80%D0%B0%D0%BC%D0%BA%D0%B0-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D1%8A%D1%8E%D0%B7", "text": "Депутатите одобриха окончателно на второ четене промените в Закона за БНБ, без които на практика не може да се осъществи преглед на качеството на активите на българските кредитни институции от страна на Европейската централна банка (ЕЦБ).  Така на практика се създава правната основа за кандидатстването на България за Банковия съюз и за Единния надзорен механизъм.     След като тази стъпка е изпълнена, може да се счита, че т.нар. механизъм на тясно сътрудничество с ЕЦБ е на финалната права. Финалните промени в Закона за БНБ, а чрез него и в Закона за кредитните институции, включват задълженията на централната банка да спазва насоките и изискванията на ЕЦБ, включително да налага по-високи капиталови буфери или по-строги мерки за отстраняване на системни рискове, ако от Франкфурт постъпи искане за това. Предвидена е и  възможност БНБ да започне да събира от банките надзорни такси.  Централната банка получи и един нов инструмент, чрез който може да влияе пряко върху кредитирането в страната. От 1 януари 2019 г. тя ще може да определя с решение на управителния си съвет съотношението между размера на кредита и годишния доход на кредитополучателя. Това е част от  т. нар. макропруденциален надзор. Мярката ще важи за цялата банкова система и ще се прилага в ситуации на прекомерен кредитен растеж. Казано по друг начин размерът на заема трябва да е съобразен с доходите на кредитополучателя, като се въвеждат определени съотношения между доход и погасителна вноска. Това на практика оззначава, че не всеки който има доход, може да вземе заем. Промяната никак не е безобидна, защото от следващата година банките няма да могат да намаляват самосиндикално изискването за доход и да либерализират самостоятелно режима. С промените в Закона на БНБ централната банка вече ще определя докъде ще може да стига рискът, ако има признаци за прегряване в кредитиранет. Централната банка ще може да затяга съотношението доходи/погасителна вноска, с което реално да остави значителна част от хората извън обсега на кредитните продукти. При ипотечните кредити режимът ще бъде още по-строг, защото те попадат и под още една регулация – размерът на заема ще се определя на база размера на обезпечението. Тези изисквания не са тайна и за тях се знае отдавна, но любопитното е, че не бяха включени в текстовете, предложени от Министерство на финансите, а станаха част от Закона на БНБ между първо и второ четене в парламента, внесени от ГЕРБ. С приетите днес промени се въвежда и изискване към БНБ, според което централната банка вече няма да предоставя кредити и гаранции под каквато и да е форма, включително чрез придобиване на дългови инструменти, на Министерския съвет, общините, както и на други държавни и общински институции, организации и предприятия. Това ще важи и за подобни институции и предприятия на Европейския съюз и на държавите-членки. Също така БНБ няма да може да купува дългови инструменти, емитирани от държавата или от общините (нито на първичен, нито на вторичен пазар). След изричното настояване на ЕЦБ, в законопроекта бяха допълнени текстовете, които да засилят автономността на БНБ.  Препоръката на ЕЦБ за възможността членовете на управителния съвет на БНБ да могат да обжалват предсрочното си освобождаване пред компетентен съд обаче не е изпълнена. В момента такова право има само управителят, а според промените не се предвижда останалите членове на централната банка да имат такива правомощия.", "date": "2018.12.14", "title": "Депутатите одобриха окончателно правната рамка за влизане в Банковия съюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390485-%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%BD%D0%B0%D0%B9-%D0%BD%D0%B8%D1%81%D0%BA%D0%BE-%D0%B2-%D0%B5%D1%81-%D0%B7%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "Потреблението на българите се запазва двойно по-ниско в сравнение със средното за Европейския съюз равнище за поредна година. Това показват данните на Евростат за 2017 г., публикувани днес. Действителното индивидуално потребление измерва материалното благосъстояние на домакинствата. През 2017 г. покупателната способност между страните членки на ЕС варира от 54% в България до 132% в Люксембург спрямо средното равнище за съюза. България все пак отбелязва минимален напредък, тъй като предишните две години покупателната способност бе 53%. В десет страни членки потреблението на глава на населението е над средното равнище за ЕС. То е най-високо в Люксембург – с 32% над средното за съюза равнище, а след него са Германия с 22% и Австрия със 17%. Дания, Обединеното кралство, Белгия, Финландия, Холандия, Швеция и Франция бележат нива с между 10% и 20% над средното за ЕС като цяло.     Потреблението на глава на населението в 13 страни членки варира от средното за ЕС до 30% по-ниско. В Италия, Ирландия и Кипър например нивото е до 10% под средното за съюза, а в Испания, Литва, Чехия и Португалия този процент е между 10% и 20%. Малта, Гърция, Словения, Словакия, Полша и Естония са страните, където потреблението е с между 20% до 30% по-ниско от средното за ЕС. В пет държави потреблението на глава на населението е с над 30% под средното. В Латвия, Румъния, Хърватска и Унгария той е между 30% и 40%, а България е единствената, където процентът е над 40%. През последните три години фактическото индивидуално потребление остава сравнително стабилно в повечето страни членки. Ясни повишения се виждат обаче при Румъния (от 58% от средното за ЕС ниво през 2015 г. до 68% през 2017 г.), Литва (от 83% до 88%) и Чехия (от 78% до 82%). В същото време обаче има страни, където тенденцията е обратна, като това са Люксембург (от 140% до 132%), Австрия (от 121% до 111%), Холандия (от 115% до 111%) и Швеция (от 113% до 109%).", "date": "2018.12.14", "title": "Потреблението в България остава най-ниско в ЕС за поредна година"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390486-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D0%BF%D0%B0%D0%B7%D0%B0%D1%80-%D0%BD%D0%B0-%D1%82%D0%BE%D0%BA-%D0%B4%D0%B0,-%D0%B0%D0%BC%D0%B0-%D0%BD%D0%B5-%D1%81%D1%8A%D0%B2%D1%81%D0%B5%D0%BC", "text": "Енергийните политика и законодателство в България все повече приличат на упражнение от четвъртия кръг на ада (по Данте Алегиери) – кипи безсмислен труд, примесен с жестоки проклятия. От години сред основните приоритети на управляващите са енергийната сигурност и гарантирането на конкурентоспособни цени на енергийните ресурси, а постоянно сме свидетели на протести относно цените на горивата, електрическата и топлинната енергия, природния газ и т.н. Причината – пазарът на ток е свободен, но е доминиран от държавни компании, при това основните играчи са част от един държавен холдинг.     Последният епизод от тази комедия, след протестите за цените на горивата, започна в началото на тази седмица с обявеното спиране на заводи в Стара Загора заради високата цена на електрическата енергия, а малко след това последва и изпращането на отворено писмо до премиера по същия въпрос. Интересно, че по същото време миналата година работодателските организации отново стана болезнено ясно, че цените на уж свободния пазар на електрическа енергия се манипулират. Последваха протести на работодатели, което доведе до скоропостижни законодателни промени. Както се вижда от настоящите протести относно цените на свободния пазар, това не доведе до желания резултат.     Последното не е изненадващо по няколко причини. Първата е, че промените бяха направени твърде прибързано и без необходимата подготовка. Втората е, че в резултат на това липсва оценка на въздействието, оценка на рисковете и изграждане на механизми за тяхното управление, което може да доведе до точно обратния на желания ефект – по-ниско доверие в пазара. Третата е, че още през 2013 г. Европейската комисия препоръча „да се осигури достатъчен на брой търговски участници на свободния пазар от страна както на търсенето, така и на предлагането, за да се осигури ефективна конкуренция”. Това заключение е потвърдено в доклада на Световната банка от 2017 г. с допълнението, че „обединението с електроенергийния пазар на ЕС е единственият устойчив вариант за избягване на потенциален риск от нарушаване на конкуренцията на пазара, поради факта, че България е сравнително малък пазар с малък брой производители”. За съжаление нито една от тези, а и от ред други, препоръки не е изпълнена, поради което Комисията за енергийно и водно регулиране пише в доклада си до Европейската комисия, че „може да се направи изводът, че пазарът е силно концентриран и слабо конкурентен”. И ако трите най-големи пазарни участника (държавни компании) на пазара на едро на електрическа енергия формират около 85% от търгуваните количества, то на пазара на природен газ около 99,5% се продава от една държавна компания – „Булгаргаз”. С други думи ситуацията е много сходна с тази на пазара на горива. В условия на ограничени пазарни сили би следвало да има силни регулация, надзор и дори санкции, което означава също така силен и независим регулаторен орган в лицето на Комисията за енергийно и водно регулиране. С промени в Закона за енергетиката от средата на 2018 г. комисията получи правомощия за извършване на „предварително проучване за наличие на обосновано предположение за извършено нарушение”, въз основа на което може да образува „производство за установяване на нарушение на чл. 3 и 5 от Регламент (ЕС) № 1227/2011[1]”. Това обаче е крайно недостатъчно, тъй като от години въпросът с реалната независимост на регулатора не е решен, с други думи той продължава да е независим само на хартия. За целта „КЕВР ще трябва да изгради вътрешен капацитет за прилагане на Регламента на ЕС”, обясняват от Световната банка. Личи си, че това не се е случило както по ниските разходи на комисията[2], така и по напрежението в сектора. Нещо повече – това не е първият случай. Както казахме, подобно напрежение имаше и в края на 2017 г., но конкретно съмнение за злоупотреби на цени под пазарните имаше през лятото на 2018 г. Все още няма резултати от разследването. В началото на ноември регулаторът започна нова проверка, резултати от която се очакват в началото на следващата година. С други думи това, че регулаторът има правомощия да контролира търговията на борсата не означава, че това ще се случи или защото няма капацитета да го направи (липса на финансова независимост), или защото няма желание (липса на политическа/корпоративна независимост). На последно място, но не и по значение, трябва да се отбележи, че трите компании, производители на електрическа енергия, които формират около 85% от търгуваните количества – АЕЦ “Козлодуй”, ТЕЦ “Марица Изток 2” и НЕК, са държавни и са част от държавния Българския енергиен холдинг (БЕХ). Именно те бяха и причината за влезлите в сила от началото на годината промени в търговията с електрическа енергия, тъй като управляващите предпочетоха законодателни промени вместо да влязат в ролята си на принципал на тези дружества и да прекратят порочните практики. На същия феномен ставаме свидетели и днес – държавни компании продължават да изкривяват пазара, държавният регулатор продължава да не успява да прекрати това, а управляващите се държат все едно нищо не зависи от тях и все едно някой друг назначава управителните съвети и изпълнителните директори на тези дружества. Реално промените от началото на тази година сложиха каруцата пред коня, тъй като „изсипаха” големи количества от страна както на търсенето, така и на предлагането на свободния пазар без гаранции, че постигнатата на него цена може да се нарече пазарна. За целта от Световната банка предлагат създаване на зони за внос/износ, което беше хубаво да се случи до края на 2016 или началото на 2017 г., а близо две години по-късно все още не е факт, а пазарът остава „силно концентриран и слабо конкурентен”.", "date": "2018.12.14", "title": "Свободен пазар на ток? Да, ама не съвсем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390482-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D1%83%D0%BB%D0%B5%D1%81%D0%BD%D0%B8-%D0%BA%D0%BE%D0%BD%D1%84%D0%B8%D1%81%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE", "text": "Първо официално обяснение за отказа на България от Глобалния пакт за миграцията на ООН направи премиерът Бойко Борисов на първия Европейски съвет след подписването на документа преди няколко дни.   Над 160 страни подкрепиха документа, но нашата страна и повечето консервативни правителства в Европа отказаха. Министър-председателят обясни на колегите си в Брюксел, че причината за отказа е терористична дейност, извършвана от хора с миграционни корени, визирайки терористичния акт в Страсбург (считаният за извършител е роден през 1989 г. във Франция – б.р.).     Днес Борисов се видя с лидерите на Европейската народна партия и със зам.-председателя на ЕК Франс Тимерманс, който отговаря за мониторинга на българското правосъдие и борбата с организираната престъпност. Той посочи, че е обяснил на Тимерманс законовите промени по линия на конфискацията на незаконно придобито имущество. Те се наложиха, след като ВКС се произнесе, че не е допустимо да се стига до отнемане при наложена оправдателна присъда. Това засегна ред известни процедури, сред които – тази срещу Христо Бисеров. „По най-бързия начин ще го промените, за да няма никакви тълкувания и да може да се конфискува всичко, което е придобито по престъпен начин”, разпореди от Брюксел Борисов, цитира bTV.", "date": "2018.12.14", "title": "Премиерът от Брюксел разпореди да се улесни конфискацията на имущество"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390478-%D0%B3%D0%B5%D0%BD-%D0%B4%D0%B8%D0%BC%D0%B8%D1%82%D1%8A%D1%80-%D1%88%D0%B8%D0%B2%D0%B8%D0%BA%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D1%81%D0%B5-%D0%B3%D0%B0%D0%B2%D1%80%D1%8F%D1%82-%D1%81-%D0%BD%D0%B0%D1%80%D0%BE%D0%B4%D0%B0-%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B8", "text": "По куриозен начин става храненето в армията по време на учения. Заедно с министъра вина за проблема с храната носи и висшият команден състав, който се крие. Ще се закупят нови изтребители според политическата конюнктура. Не е морално генерали и полковници да вземат заплата и пенсия. Арогантността на политиците спрямо народа е жестока, това е геноцид спрямо родителите ни.     Това каза за Фрог нюз председателят на випуските на Националния военен университет „Васил Левски“ – Велико Търново и бивш командир на 61-ва Стрямска механизирана бригада в Карлово бригаден генерал от резерва Димитър Шивиков. – Г-н генерал, как ще коментирате твърденията, че в армията се заобикалят законите за обществените поръчки по осигуряване на храна на войската. Така са се навъртяли около 30 млн. лв., без да има за тях обществени поръчки? – Относно твърдението, че в армията се заобикаля Закона за обществените поръчки по осигуряването на храна на личния състав от въоръжените сили има компетентни органи, в чийто правомощия е да докажат има или няма закононарушение. Факт е, че от три години има сериозен проблем по снабдяването с хранителни продукти на БА. Не съм сигурен, че стана ясно от репортажа, къде точно е проблемът. На военнослужещите се полага безплатна храна само когато са на учение, лагери, в наряд или изпълняващи други специфични задачи, произтичащи от изпълнението на служебните им задължения, през останалото време не им се полага безплатна храна. Подчертавам това, за да не се създаде погрешно впечатление у читателите. Право на безплатна храна имаше за наборните военнослужещи. Командирите от всички степени изпитват сериозни затруднения при осигуряването на хранителни продукти за изхранването на личния състав по време на тези мероприятия. Колегите трябва да се хранят независимо дали има сключен договор. Обикновено се процедира по следния начин в случайте извън нарядната служба. Планират се в предходния месец на учението необходимите финансови средства, след което командирите карат военнослужещите да се подписват на ведомост, че са получили полагащите им се средства и след това на друга ведомост се подписват, че са ги предали обратно за закупуване на хранителни продукти. Тези продукти се купуват от търговската мрежа и се приготвят във вид на храна от логистичните органи на формированието. По този куриозен начин става храненето на военнослужещите по време на учения, занятия или лагерни сборове. По друг начин се хранят когато са наряд. Тогава колегите си носят от вкъщи домашна храна. В този случай проблем е, че тази храна няма къде да се съхранява в помещенията, защото обикновено няма хладилници и има огромна вероятност да възникнат стомашно- чревни разстройства. За времето, когато са били наряд или караул през следващия месец получават левовата равностойност на храната. Аз не съм съгласен директно да се прехвърля вината върху политическото ръководство на МО т.е. на министъра и ще се обоснова, защо съм на това мнение. Министрите се сменят по-често отколкото висшето военно ръководство. Началникът на отбраната, като пряк началник на личния състав отговаря за необходимите отбранителни способности на БА и е длъжен да осигури условията за тяхното постигане. Изхранването на личния състав е част от тези условия. Спомням си, когато бях в активна служба, ние командирите на военните формирования докладвахме по командна линия за очертаващият се проблем през 2015 година и настоявахме да се предприемат съответните мерки. Отговорът беше има кой да мисли по този въпрос и с това се приключваше, но потърпевшите бяхме ние с подчинения личен състав. В този смисъл казвам, че вината е във висшия команден състав. Командирите на военни формирования категорично не са виновни. Те са длъжни да осигурят необходимите бойни способности на подчинените формирования и тяхното изхранване. Задавам си въпроса – къде е висшият команден състав да вземе отношение по проблема, заставайки с лицето и името си пред българското общество? За пореден път го няма, крие се докато отмине бурята. – Около 900 млн. лв за превъоражаване стоят в бюджета и нищо не се случва. Смятате ли, че все някога ще се стигне до закупуване на нови изтребители и нови бойни машини за пехотата? – Това ще се случи задължително, но типично по български нещата ще се забавят, объркват и в крайна сметка ще се закупят изтребители и бойна техника според политическата конюнктура. Истината е, че политиците налагат своята воля без необходимата компетенция, без да се съобразят с експертизата на специалистите, които ще ползват тази техника. Тяхната воля се страхувам, че няма да бъде зачетена. По този начин проблемите ще бъдат решени частично. В подкрепа на тези думи има много доказателства като: полевата комуникационно-информационна система в 61 мбр, която в годините на експлоатация никога не е работила в пълен обем, а са похарчени милиони лева; автомобилната техника с марка Мерцедес частично доставена и с неуредена сервизна база; транспортните самолети и хеликоптери без необходимото оборудване и въоръжение и много други подобни примери. Съгласен съм, че трябва да има пълна прозрачност по тези сделки, но и мнението на експертите е задължително и да е на първо място по тежест като коефициент. По-малко политика, повече професионализъм е нужно. – Смятате ли, че има геноцид спрямо служители в министерството, които вземат и пенсия и заплата. Нормално ли е генерали и полковници да продължат да вземат пенсия и заплата, а да се уволнят офицери от резерва, държавни служители, които вземат пенсия и заплата? – Не смятам, че има геноцид спрямо колегите, които вземат заплата и пенсия. Многократно съм заявявал, че те нямат място в бойния строй на БА. Не е морално, генерали и полковници, вземащи заплата и пенсия, да мотивират подчинените си, та те са загърбили основния мотивиращ принцип: „Прави като мен!“ Трябва да се даде възможност на младите колеги да се развиват в кариерата. С освобождаването на пенсионерите държавни служители да се освободят и военнослужещите пенсионери тъй наречените АПЗ (аванс, пенсия, заплата). За това има вълна от напускащи и отлив на кандидати за военна служба. – Преди време написахте, че заради скока на цените се задава цунами на политическия хоризонт. Продължавате ли да мислите така, българските “жълти жилетки” май ги няма или не са като френските. – Независимо, че се наблюдава стихване на вълната на протестиращите, недоволството тепърва предстои със сметките за комуналните услуги през януари. Народът се пробуди и все по-ясно и категорично ще отстоява гражданските си права. – Не е ли подигравка с пенсионерите подаянията, които им се дават, като добавка към пенсията? – Подигравка е меко казано, това е политика на геноцид спрямо родителите ни. Арогантността на политиците ни без значение на управляващи и опозиция е жестока обида към хората от третата възраст. Каква е тази дискриминация за едни да има, а за други да няма? Не го приемам това. – Успяха ли да ви пречупят обвиненията към вас? – Категорично не успяха скалъпените обвинения да ме пречупят, напротив мотивират ме да бъда още по-безкомпромисен в отстояването на истината и справедливостта. Изпитвам удовлетвореност и гордост, че независимо от очернянето на името ми, все още безброй колеги продължават да ми вярват и да са с мен. Неописуемо е това чувство на признателност от колегите ми към мен. Благодаря им за доверието и вярата към мен. Винаги съм бил и ще остана част от тях. В навечерието на Коледа и Нова година нека си пожелаем да бъдем здрави, да бъдем повече човеци, да загърбим користолюбието в нас и да подадем ръка на нуждаещите се, защото заедно, обединени ще постигнем по-добър живот за нас и нашите деца.", "date": "2018.12.14", "title": "Ген. Димитър Шивиков: Политиците се гаврят с народа и родителите ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390479-%D0%B3%D0%B5%D1%80%D0%B1-%D0%B4%D0%B0-%D0%BD%D0%B5-%D0%BC%D0%B8%D1%81%D0%BB%D1%8F%D1%82,-%D1%87%D0%B5-%D0%B8%D0%BC-%D1%81%D0%B5-%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%BB%D0%BE", "text": "След стихването на масовите протести от средата на миналия месец, управляващите и специално Бойко Борисов сякаш възвърнаха самочувствието си. Доказателство за това бе и обръщението към членовете на ГЕРБ по случай 12-годишнината на партията, където отново прозвуча самонадеяният тон на хора, убедени, че са се превърнали в майстори на преодоляването на кризи. Ако герберската върхушка наистина вярва в това и не забелязва вече заплатената тежка цена, тя наистина се е откъснала от реалността. Защото след ноември месец България вече не е същата. Нито като разстановка на политическите сили, нито като динамика и ход на политическите процеси.     И ако платени анализатори дълго време ни убеждаваха как липсва алтернатива на сегашното управление и какви ползи носи стабилността, достатъчно бе два уикенда хората да излязат на улицата, за да се преобърне картинката надолу с главата. Днес могат да предсказват пълен мандат на това управление или клакьорите, или глупаците.  Само за половин месец в страната се създадоха необходимите условия Борисов да бъде отново свален от власт. Налице е маса от недоволни хора, има ядро от активно протестиращи, има положителна обществена нагласа към протестите и най-главното- окончателно надделя тенденцията за нетърпимост към премиера и ГЕРБ. От тук насетне въпросът опира до изникването на нов повод за обществено недоволство, фокусирането му към персоналната дискредитацията на Борисов, формулирането на нов лозунг за нов протест и политическото му оглавяване. Като всеки един от споменатите четири елемента представлява поредица от стъпки, които водят след себе си до промяна на управлението. Първата, свързана с формирането на политически скандал, може да се разглежда като константа. Ясно е, че тази власт, поради своята глупост и крадливост е обречена да произвежда скандали. Досега изглеждаше, че те не рефлектират върху рейтинга на ГЕРБ и лидера им. Е, след последните събития това вече не е така. Появата на социологическо изследване, което определи БСП за водеща политическа сила, би се превърнало в новинарска сензация, ако имахме нормална медийна среда. Но показателно е, че то не бе яростно опровергано от проправителствените рупори, а само бе донякъде загладен ефектът от случилото се. Последва бързата поява на казионни изследвания, които оповестиха паритет между двете политически сили. Но фактът, че ГЕРБ се срина, макар и замитан под масата, е водещата новина в обществения ни живот. За да се измести вниманието от случилото се, акцентът бе поставен върху втория факт – срива и при Патриотите. Който също е индикатор за настъпващата политическа промяна у нас. При запазените позиции на ДПС, очевидно при предсрочни избори създаването на управленска коалиция БСП-ДПС чисто аритметически става вече възможно. Но обществото ни все още не е готово да възприеме трето издание на подобна политическа комбинация. Затова и двете партийни централи не бързаха да оглавят протестите. Тяхното бъдещо взаимодействие се нуждае от още по-силното дискредитиране на днешните управляващи, до степен българите да приемат за спасителна всеки друг управленски формат. Включително кабинет “Орешарски 2”. Разбира се, за ДПС съществува опцията в един бъдещ парламент да се коалира с ГЕРБ, но тя е малко вероятна. Просто защото за партията на Борисов би било по-добре да бъде в опозиция, отколкото с днешния си обществен образ да влезе в ново управление под ръка с Доган. От тази гледна точка, ДПС има основание да щади ГЕРБ, но странно защо и социалистите не го атакуват яростно. А сега е техният момент, след подаръка който им направи Слави Трифонов с политическото си самоубийство. От позицията на единствен автентичен антагонист на ГЕРБ, хората на Нинова могат много по-енергично да бият по управляващите. Като най-лесният начин е открита и ярка персонална атака към Бойко Борисов. Той е най-уязвим там, където изглежда най-силен. На първо място, стои образът му на ефективен управленец. Постоянното облъчване на обществото с цифри за икономически постижения всъщност цели да скрие глобалния провал на Бойко Борисов. А той се съдържа във факта, че идвайки на власт през 2009 г. страната ни се намираше преди Румъния, а днес е след нея. Това му „постижение“ може да бъде описано дори математически: Румъния – България = Бойко.  Не бива да се подминава и злободневният му провал, свързан с т. нар. “пакет Макрон”. Вместо да използва европредседателството ни, за да дезавуира тази френска инициатива, министър-председателят се посвети да работи за благото на Западните Балкани. Предпочете да се потопи в мимолетното усещане за регионален лидер, отколкото да преследва чисто национални интереси. Второто му уязвимо място е отъждествяването му със статуквото. Той трябва да плати цената, че изгради политическа реалност, в която на първо място е поставен личният му комфорт. Бидейки обаче основен бенефициент на статуквото, той лесно може да бъде отъждествен с него. И общественото недоволство, което има различни прояви и причини, може да изгради обща платформа, на база на отхвърлянето на Борисов и партията му. Всъщност лозунгът за смяна на системата може да звучи абстрактно, само ако върху него се погледне чисто формално. Днешната ни обществено-политическа система се опира в много малка степен на законовите правила и процедури и в по-голямата си част функционира на базата на неписани взаимоотношения и зависимости, превърнали се в траен властови модел, задушаващ хората и институциите. И чието разрушаване е равнозначно на истинска смяна на системата. И политическата сила или личност, която успее да представи популярна визия за „смяна на системата“ ще се окаже новият електорален властелин. Дали това ще е БСП или ще се появи нов спасител, това ще бъде дилемата на 2019 година.", "date": "2018.12.14", "title": "ГЕРБ да не мислят, че им се е разминало"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390480-%D0%BA%D1%80%D0%B0%D1%82%D1%8A%D0%BA-%D1%81%D0%BF%D1%80%D0%B0%D0%B2%D0%BE%D1%87%D0%BD%D0%B8%D0%BA-%D0%B7%D0%B0-%D0%BD%D0%B0%D1%81%D0%B8%D0%BF%D0%BD%D0%BE%D1%82%D0%BE-%D0%B4%D1%8F%D1%81%D0%BD%D0%BE-%E2%80%93-%D0%BA%D0%BE%D0%B9-%D0%BA%D0%BE%D0%B9-%D0%B5-%D0%B8-%D0%BA%D0%BE%D0%B9-%D0%B8%D0%BC%D0%B0-%D1%88%D0%B0%D0%BD%D1%81-%D0%BD%D0%B0-%D0%B8%D0%B7%D0%B1%D0%BE%D1%80%D0%B8", "text": "Някои малки партии се самоопределят и самоизтъкват като единствена „автентична десница”.  Кои от тях имат шанс на избори? И всъщност кои са те? Защото от толкова пресипване надясно-наляво и в центъра, човек може да се обърка. Особено по-младият избирател, който не помни кой кой е.     Това, което имаме като дясно (както се изразява Цветан Цветанов) към днешна дата е: Обединение Демократична България  – създадено неотдавна, то включва ДСБ (Демократи за силна България), Движение „Да България“ и „Зелените”. ДСБ  са отцепила през 2004 г. част от Съюза на демократичните сили (СДС) – основан месец след падането на Тодор Живков от демократични клубове и движения. ДСБ първоначално е обединение около лидера си Иван Костов, бивш премиер 1997-2001. Смаляваща се формация. На изборите през 2005-а ДСБ са имали 230 хил. гласа и 17 депутати. През 2009-а година на изборите се събират отново със СДС в „Синя коалиция”, и имат общо 15 депутата. На изборите през 2013 г. изпадат от парламента с 2,9% и малко над 100 хил. гласа. Наричат ДСБ секта – „костовистите от последния ден” (или поне голямата част от симпатизантите), поради основното обединяващо сред тях – личността на Иван Костов, силно изгубил влиянието си и оттеглил се преждевременно от политиката. Днес в ДСБ са обединени около лидер пенсионирания генерал от службите Антанас Атанасов. Младият Радан Кънев (юрист), който е зам.-председател, придава свежест на партията, иначе клонят по-скоро към пенсионерска партия на „сини каски” (израз, който е антипод на „червени бабички”). Друго по-известно лице е евродепутатът Светослав Малинов. Движение „Да България“  е основано от Христо Иванов (юрист), бивш министър (2014-2015 г.) на правосъдието в служебния кабинет на Близнашки и във второто правителство на Борисов. Около него се обединяват по-млади хора и разнородни интелектуалци, като опит за „трети път” – нито десния популизъм и корупционно управление на ГЕРБ, нито крайната риторика и неадекватност на останалите насипни десни. На парламентарните избори 2017 г. „Да България” взима 101 хил. гласа и 2,96%. Върху движението се сипят обвинения в предателство и разцепване на дясното. Най-острите атаки са от днешния им съюзник ДСБ. „Зелените”  са третата засега част от обединението „Демократична България”. Те не могат да се нарекат десни, макар че у нас някои зелени имат такива претенции. Но влизат в това обединение на принципа да съберат като в поток гласове оттук-оттам. До сега „Зелените” са имали на избори 20-30 хил. гласа. Те имат за конкуренти и още две зелени партии с различни наименования, които досега са взимали по няколко хиляди гласа. Обединението „Демократична България“ обяви, че ще търси партньорство с: „Движение България на гражданите“ (ДБГ)  – основано е от Меглена Кунева, бивш министър на евроинтеграцията в правителството на НДСВ и бивш успешен български еврокомисар, а после министър на образованието във втория кабинет на Борисов. Като кандидат за президент през 2011 г. взима 14% и 470 хил. гласа. Тя се оттегля от активна политика, сега председател на ДБГ е юрист, бивш депутат – Димитър Делчев. В движението разпознаваеми лица са Найден Зеленогорски, бивш депутат и кмет на Плевен. Тази партия, също като по-късно създадената „Да България”, беше опит за „трети път”, по-умерена и конструктивна от другите десни, търсеше избиратели извън силно поляризираните. На изборите през 2013 г. ДБГ на Кунева взе 3,25% или 115 хил. гласа, с което надмина резултата на ДСБ. Срещу ДБГ тогава имаше атаки преди и след изборите, че разцепили дясното, създадени били да го разпилеят и да изпадне от парламента. От ДСБ смятаха Кунева „червена кукувица”, лично Светослав Малинов я нарече така в тв предаване. СДС , старият Съюз на демократичните сили, се „люспи” още от началото на 90-те години. Негов активен представител тогава – отец Христофор Събев нарече отделилите се като по-умерени партии „разни люспи”. Но в СДС настъпи такова люспене през годините, че накрая остана само кочан. Разпознаваеми лица в днешното СДС са бившият му председател Божидар Лукарски, с прякор Божо Икономиката, поради неадекватното му назначение за министър на икономиката във втория кабинет на Борисов. Председател на СДС в момента е Румен Христов, професор по аграрни науки, за кратко земеделски министър, който като кандидат за президент на обединени десни партии 2011 г. взе 65 хил. гласа (1,9%). При избора на Христов на мястото на Лукарски в началото на тази година се стигна до физическа разправа на конференцията (виж  ).  Разпознаваеми лица в старото СДС са и Петър Стоянов, бивш президент, Александър Йорданов, бивш депутат и дипломат, известен с крайните си антикомунистически изяви. Има  свободни десни електрони  като Петър Москов, бивш здравен министър във втория кабинет на Борисов. Москов е изключен от ДСБ 2016 г., сега заяви намерение да прави „политически проект” с част от т. нар. патриоти, като похвали в изявления Валери Симеонов и отрече „либералния разказ” и Демократична България, която претопля „либералния дневен ред” и е „още от същото”. Към него вероятно ще се присъединят и други десни от някои от изредените партии и партийки. Свободен десен електрон е и бившият министър на икономиката и енергетиката в първото правителство на Борисов Трайчо Трайков, който по-късно влиза в десни обединения. Свободен електрон може да се нарече и младият икономист от Института за пазарна икономика Мартин Димитров, бивш депутат и лидер на СДС, представител на България в ЕС до присъединяването. Той (вече на 41 г.) е избиран двукратно за лидер на СДС, но през 2012 г. се присъединява към съюза „Синьо единство” на Надежда Михайлова и др. бивши лица от СДС, а оттам на следващата година преминава индивидуално в Реформаторския блок и др. обединения на т. нар. насипно десни. Реформаторски блок  ( РБ ) още съществува на книга, но на практика се разпадна. Основан е декември 2013 г. за изборите 2014 г. Учредители са партиите ДСБ, Движение „България на гражданите“, СДС, Народна партия „Свобода и достойнство“ (НПСД – на отцепилите се от ДПС съратник на Доган Касим Дал и по-младия Корман Исмаилов) и Български земеделски народен съюз (известен най-вече с лидера си Николай Ненчев, станал военен министър във второто правителство на Борисов). На изборите през 2014 РБ печели 290 хил. гласа, 8,9% и 24 депутатски места. Първоначално преди изборите лидерите му прокламират, че не искат Бойко Борисов за премиер в бъдещо правителство, но след изборите стават негови коалиционни партньори и повечето влизат като министри в кабинета му. Лукарски обяснява този обрат като съзнателен номер, за да не разочароват преди изборите част от избирателите, които търсят алтернатива на Борисов. На втората година ДСБ оттегля подкрепата си за правителството, но техният министър Москов остава в него и парламентарната група на РБ не се разцепва. Коалиционното правителство с ГЕРБ просъществува докато кабинетът Борисов 2 подава оставка през ноември 2016 и управлява до януари 2017 г. ДСБ напуска РБ в края на 2016 г. На следващите избори 2017 г. в Реформаторския блок влизат Движение „България на гражданите”, СДС, БЗНС и Българска нова демокрация (БНД – партия на отцепилите се от НДСВ Борислав Великов, Николай Свинаров и др.). В РБ участва и свободният електрон Петър Москов, който към момента вече е изключен от ДСБ. Блокът сключва предизборна коалиция с партията „Глас народен“, основана от музикантите Светослав Витков (Светльо от „Хиподил”), Венци Мицов и техни съмишленици (за тях – по-надолу). Резултатът на коалицията на изборите 2017 г. е 107 хил. гласа, 3,1%. На тези избори ДСБ се явява в друга коалиция  „Нова република“ , заедно със Съюз за Пловдив и маргиналната Българска демократична общност, с тях участват и свободните електрони Трайчо Трайков и Мартин Димитров. Взимат 86 хил. гласа и 2,5%. Към днешна дата РБ е напуснат от основателите си ДСБ, Движение „България на гражданите“, НПСД, БЗНС. В него остават СДС, БНД и две несъществени формации, които клонят към статистическа нула.", "date": "2018.12.14", "title": "Кратък справочник за насипното дясно – кой кой е и кой има шанс на избори?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390481-%D1%81%D0%BD%D0%B5%D0%B6%D0%B0%D0%BD%D0%BA%D0%B0-%D0%B8-%D1%81%D0%B5%D0%B4%D0%B5%D0%BC%D1%82%D0%B5-%D0%B4%D0%B6%D1%83%D0%B4%D0%B6%D0%B5%D1%82%D0%B0-%D0%BF%D0%BE%D0%BB%D0%B8%D1%82%D0%BA%D0%BE%D1%80%D0%B5%D0%BA%D1%82%D0%BD%D0%B0-%D0%BC%D0%BE%D0%B4%D0%B5%D1%80%D0%BD%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0", "text": "Сменяйте думи, преправяйте текстове и обръщайте истории! На фона на изгонването на Кевин Харт от \"Оскар\"-ите, гневът срещу обидни думи в песни, писани преди повече от 30-години, редакциите на книги от миналото или обявяването им за расистки, защото съдържат типични за времето си думи и обръщения, май вече идваме във времето, в което или се променяш, или те погва политкоректната онлайн полиция с туитовете си и обвиненията във всички модерни грехове на нашето време.     Радикалното решение в случая обаче е да започнем нещата отрано. Създаването на \"правилно\" мислещи хора (по актуална политическа и социална доктрина), както историята учи, започва от най-ранна детска възраст.  И макар сега да е напълно достатъчно да оставите детето със смартфона, знаейки, че то и само ще се оправи с него, докарвайки си развлечения, отговорният подход е сами да се погрижим за възпитанието на малките, така че те да не вземат да развият впоследствие някакво силно неполиткоректно поведение. Затова и трябва да започнем от приказките. Нима не е странно как в продължение на векове и векове се разказват на децата едни и същи приказки, дело на мрачните епохи на железен патриархат, в които жената е слаба и подчинена, а разни там принцове я спасяват. Освен това приказките трябва да са злободневни и да отразяват реалния свят в момента. Магия и вълшебства не трябват никому и е по-добре историите да отразяват модерния, градски свят. И все пак, в основни линии вече познатите приказки са обикновени истории, в които няма нищо лошо, така че с малко промени те съвсем успешно могат да се адаптират към новите правила. Като например приказката за: Имало едно време едно доволно и щастливо кралство, управлявано от могъща и смела кралица. Да, точно така, стига само мъжете да са крале. В тази приказка държавата се управлява от кралица с принц-консорт, както в Англия. А ако изключим Брекзит, англичаните си живеят повече от прилично, при все че ги управлява жена (при това не една, а две, ако броим и Тереза Мей). Та така тази кралица много искала да си има дете. И след много опити със съпруга принц-консорт, дете се появило. Но тъй като е доста расистко да е толкова бяла като сняг и се борим за повече културно и не само разнообразие, малката Снежанка тук ще е мулатка. Модерно е, приемливо е, вижте в Дисни ако не вярвате. Ако трябва принцът ще е чернокож или още по-добре - латино. А защо Снежанка тогава се казва Снежанка? Това е обикновено издребняване, важното е дайвърсити да има... Бременността била трудна, раждането на Снежанка - още по-трудно, а кралицата трагично починала само ден по-късно. Кралството, като една модерна и прогресивна държава, решило да избере чрез избори нова кралица, която да застане до принца-консорт (който както и в приказката е някаква съвсем безгласна буква, която не се вясва много-много) и да управлява страната. Макар и прогресивни обаче, хората взели, че се омаяли от чара на една нова и арогантна принцеса, която им обещала, че ще направи кралството отново велико, ще направи партийните субсидии левче, ще изкара страната от ЕС и ще въведе електронни референдуми за всичко. Така хората луднали по нея, че взели и я избрали от раз. Мрачни времена настанали обаче в страната, след като тя се възкачила на трона. Новата кралица върнала забрадките и мустаците в публичния живот, закрила универистета на Сорос в столицата и обявила, че ще анексира Крим.  А от обещаните референдуми, които новата кралица пускала за електронно гласуване, били ежемесечни допитвания в социалните мрежи дали тя е най-красива на света. И винаги, разбира се, печелила, особено като се има предвид, че била пуснала обществена поръчка за милиони към огромна козметична компания, а платените тролове на компанията се грижели за имиджа й онлайн. Междувременно дъщеричката на старата кралица, малката Снежанка, растяла забравена от почти всички в кралския дворец, обикаляла си, където си ще, и въобще растяла здраво и естествено красиво дете. Един ден обаче в онлайн-анкетите се появило се появило колебание. Малката Снежанка, забравена от всички, била вече достатъчно пораснала, за да стане успешна инфлуенсърка и бютиблогърка с над 1 млн. последователи в социалните мрежи, които вече с фанатична отдаденост гласували в анкетите на кралицата за своята любимка. О, музо, възпей тоя гибелен гняв на кралицата! Така се ядосала от това, че малката Снежанка с нейните видеа за гримчета успява да я задмине в анкетите, че без дори да се замисли, наредила на един от своите охранители... да я направи Снежанка по-малко красива и да й изтрие всички акаунти в социалните мрежи. Така де, ясно е, че в историята трябва да има насилие, но е добре да предпазваме мозъчетата на децата от идеята, че разни хора искат да се убиват просто така. Ако детето пита как охранителят ще я направи по-малко красива, все ще успеете да извъртите темата. Хванал се охранителят на работа, набързо намерил къде е Снежанка, напъхал я в багажник и тръгнал към Витоша. Изкарал я той на една закътана полянка, но тя го погледнала с големите си кафяви очи и му се замолила да я пусне. И била толкова красива, а той й бил и фен в Instagram, а и самият искал един ден да я зареже тая работа и да си отвори бютисалон... та се смилил и я пуснал да избяга, само я накарал да изтрие профилите си в социалките и да се покрие за известно време. Така Снежанка избягала в гората. Цял ден се скитала, шубраци и тръни издрали хубавото й лице, а краката й се изранили изпод марковите кецове, а самата тя почти припадала от умора.  Накрая обаче стигнала малка, не особено чиста на вид къщичка, която изглеждала празна. Около нея нямало други къщи, нямало и признаци за друг (освен горския) живот и тя решила да потърси подслон там. Вътре заварила маса със седем малки столчета, чашки, чинийки и т.н., а в съседната стая и седем малки легълца. Събудила се Снежанка, видяла, че седем малки хора (пак, не джуджета, обидно е) я гледат въпросително и тя им разказала тъжната си история. Те толкова се натъжили, че решили да я приютят при себе си и да й помогнат, а в замяна тя обещала да им помага. Самите малки хора били миньори и работели в старите изоставени мини край Кремиковци и всички били съквартиранти като в студентска квартира, така че още един повече или по-малко едва ли щяло да навреди.  Вярно, двама от тях имали еднополова връзка, но си имали и собствена стая, та никой не им обръщал внимание. Друг бил чернокож, но макар този факт да няма абсолютно никакво значение за историята, е важно да се спомене. По тази логика, друг бил веган. Та заживяла с тях Снежанка и обещала да им помага. Не, разбира се, с къщната работа, жената е жена, не за да слугува на разни там мъже, да им пере и да им чисти... затова станала PR на малкото предприятие. Скоро след това решила пак да се върне към голямата си страст - бюти влоговете. Този път обаче по-тихо и скромно, че да не дразни кралицата. Да, ама не. Още в следващата анкета на кралицата за това коя е най-красива на света, старите фенове на Снежанка надушили, че се е завърнала онлайн и наспамили анкетата на владетелката.  И като се ядосала... Уволнила веднага охранителя си дисциплинарно и повикала най-гадните хакери в кралството да спретнат някой подмолен номер на Снежанка. Какво ли не правили, пращали писма от нигерийски принцове с молба за помощ, пускали DDoS атаки срещу сайтовете й, дори й направили Deep Fake неприлични снимки... Снежанка обаче, с помощта на едно от джуджетата (да де, с помощта на един от малките хора), който бил и завършил ФМИ, успели да отблъснат всички атаки. Затова кралицата взела нещата в собствените си ръце. Представила се за PR на голям козметичен бранд и изпратила на Снежанка пакет с козметика и инфлуенсърски подарък - iPhone. Но смартфонът предварително още бил заразен с ужасен вирус, който да изтрие всичката информация на младата принцеса онлайн. Зарадвала се изпърво Снежанка, но щом вирусът се задействал, изтривайки всичките й профили, снимки, последователи и т.н., тя толкова се разстроила, че припаднала от мъка. Толкова лошо било положението, че с дни не се събуждала.  Но една от фенките й, способна хакерка покрита с татуси и притежаваща уменията да изчегърка всякаква информация в интернет, разбрала за нещастието на Снежанка и решила да й помогне. След дни работа тя успяла да възвърне копие от информацията на принцесата и отишла да й обясни всичко. Когато видяла припадналата от мъка млада жена, толкова красива дори в съня си, не устояла и я целунала. И о, чудо, от целувката Снежанка се събудила, а след като чула и добрата новина за профилите си се зарадвала и написала голям пост във Facebook, в който разказва трагичната си история и злите дела на кралицата. Гневни тълпи се събрали пред двореца със скандирани \"Мафия\", \"Оставка\" и \"Black Lives Matter\". Не след дълго нервите на кралицата се пречупили и тя абдикирала и емигрирала в Сибир. Народът, щастлив избрал Снежанка за нова кралица, а татуираната хакерка станала нейна принцеса-консорт. Джуджетата били наградени с медали и всички заживели щастливо до края на дните си, пускайки щастливи селфита от Куба и Бали. Каква е поука от приказката?  Че една жена трябва да се чувства красива в кожата си, независимо от това как изглежда, вместо да робува на дехуманизиращите стандарти за Барби красота, които приравняват жената до сексуален обект, защото, както можем да съдим по кралицата, те водят до излишна злоба и агресия. Край!", "date": "2018.12.14", "title": "Снежанка и седемте джуджета - политкоректна модерна приказка"}
{"url": "http://www.classa.bg/%D1%81%D0%B2%D1%8F%D1%82/item/390473-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B4%D1%8A%D1%80%D0%B2%D0%B0-%D0%BB%D0%B8-%D1%89%D0%B5-%D0%BC%D0%B8%D0%BD%D0%B0%D0%B2%D0%B0", "text": "Говорителят на руското външно министерство Мария Захарова коментира резолюцията на Европейския парламент, в която се призовава за спиране на проекта Северен Поток – 2, съобщи РИА Новости. Според Захарова подобен тип декларации нямат икономически характер. Тя ги категоризира като по-скоро политически. „Европа се обявява срещу енергийното сътрудничество, диверсифицирането и придаването на съвременен характер на енергийното взаимодействие. Това е безумие за Европа, която се нуждае от енерговносители. Ако европейските депутати разчитат на глобалното затопляне, това е обещаваща история.      Всичко е въпрос на срокове. Но ако не разчитат на това, на какво тогава разчитат. В някои страни се закриват електроцентрали, а настояват руският газ също да бъде изоставен. Ако там ще минават на дърва, всички знаем от къде идват дървата за огрев“, заяви Захарова. САЩ вече призова европейските държави да се изтеглят от проекта „Северен поток – 2“. На този етап Германия подкрепя проекта.     Говорителят на руското външно министерство Мария Захарова предположи, че европейските парламентаристи, които вчера приеха резолюция срещу газопровода “Северен поток” 2, вероятно разчитат на глобалното затопляне или възнамеряват да преминат към дърва за огрев, предаде ТАСС. В някои страни закриват АЕЦ, а в същото време призовават за отказ от руския газ. На дърва ли ще минават? Но и за тях се знае, че отнякъде трябва да се вземат, отбеляза тя в четвъртък по време на брифинг.   На 12 декември Европейският парламент призова да бъде прекратен строежът на разширението на газопровода “Северен поток”. Резолюцията, приета по доклада “За реализацията на Договора за асоцииране ЕС-Украйна”, бе утвърдена с 433 гласа “за”, 105 “против” и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, “е политически проект, който представлява заплаха за европейската енергийна сигурност”. Обявявайки се против енергийното сътрудничество, неговата диверсификация, придаването на действително съвременен характер на сътрудничеството – това е просто безумие за Европа, която се нуждае от енергоносители, отбеляза Захарова. Ако евродепутатите разчитат на глобалното затопляне – това е добра перспективна история, въпросът е само в сроковете, иронично добави тя. Русия “не за първи път се сблъсква с блокиране на мирни, изгодни и перспективни енергийни проекти от страна на европейските политици”, цитира руската агенция думите на Захарова. Тези хора, много от които се представят за изразители на мнението на хората, просто са под контрола на определени лобистки групи, а понякога и непосредствено на специални служби, категорична е тя. “Чии интереси изразяват тези хора? Ако те казват, че защитават интересите на обикновените хора, то това е лъжа”, подчерта говорителят на руското МВнР и отбеляза, че обикновения човек се нуждае от отопление, което да бъде предоставено на оптимални цени. Захарова изрази убедеността си, че Русия е добросъвестен доставчик, който е готов и в бъдеще да предоставя качествен продукт на справедливи цени. Резолюцията на Европейския парламент срещу реализирането на проекта “Северен поток-2” е приета под натиска на САЩ, който е проява на нелоялна конкуренция, заяви днес пред журналисти председателят на Държавната дума Вячеслав Володин, цитиран от ТАСС. “Решението на Европейския парламент очевидно е прието под натиска на САЩ. Призивите да бъде преустановен изгодният за европейските страни и гражданите им проект прозвучаха след многократните заплахи със санкции от американския Конгрес по отношение на компаниите, участващи в изграждането на “Северен поток-2″. Това не е нищо друго освен нелоялна конкуренция, поддържана от политици, които декларират принципите на демокрацията и свободната икономика”, подчерта Володин.  Фкати.бг, Дир. бг", "date": "2018.12.14", "title": "Европа на дърва ли ще минава"}
{"url": "http://www.classa.bg/%D1%81%D0%B2%D1%8F%D1%82/item/390474-%D0%B8%D0%B7%D0%B1%D0%BE%D1%80-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%B5%D0%BA%D0%BD%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "   й за лидерка на Християндемократичния съюз (ХДС) Анегред Крампт-Каренбауер изрече: \"Благодаря, фрау Меркел, но ние гледаме към бъдещето\". Германците са в напрегнато очакване какво ще означава тази фраза. Брюксел също се пита на тема \"какво след Меркел\". Факт е, че в Европа настроенията са разнопосочни, откакто канцлерката Ангела Меркел отстъпи председателския пост на \"нейния\" ХДС след 18 години на лидерство. Особено след гневните до разруха протести в Париж и другите големи градове на Франция, които застрашават не само обявените от президента Макрон реформи.     Анкара не остава по-назад в коментарите си относно избора на Анегред Крампт-Каренбауер, която в бъдеще може да се пребори и за канцлерския пост в Берлин. Турските наблюдатели определиха конгреса на ХДС за \"исторически ден\", но побързаха да припомнят редица изявления на новия лидер на \"партията на Меркел\", които се отнасят до Турция или \"против Турция\", както пишат в турската столица. Истината е, че тя наистина  Но Анегред Крампт-Каренбауер спечели правото да наследи Меркел безапелационно и може да налага името си в дневния ред на Германия. Разбираемо е нейните становища относно политиката за \"изселниците\", както казват в Анкара, и за двойното гражданство да се разнищват отрано в турските медии. Тя е онзи германски политик, който бе твърдо против участието на турски политически дейци в Германия преди референдума за промяна на системата за управление на страната и при извънредните парламентарни избори. Припомня се, че през юни, преди предстоящите избори в Турция, тя е заявила, че \"избирателните кампании не трябва да се правят в Германия, а в Турция. Не е необходимо недоразуменията между турците да се пренасят в Германия\". Известни са нейни остри изказвания и през април 2017 г. по повод исканията за провеждане на организирани от Анкара събития на германска територия, които да активират немски граждани с турски произход да гласуват в полза на промяна на конституцията. Тогава Каренбауер бе премиер на провинция Саарланд и заявяш, че \"ще използвам всички свои възможности, но няма да позволя да допусна такива мероприятия в Саарланд\". Тогава \"Дойче веле\" написа, че Каренбауер е критикувала Ердоган във връзка с двойното гражданство на някои живеещи в Германия лица, които имат турски корени. Не се пропуска и фактът, че при реч през октомври миналата година в германския град Киел Каренбауер е обвинила Ердоган, че се опитва да постави под свое влияние живеещите в Германия граждани с турски произход. Цитираните думи са \"Ердоган не желае тези лица да намерят своето място в нашето общество. Ердоган ги е взел за заложници на своята политика. Ако няма промяна на турската позиция по въпроса, аз отново ще поставя въпроса за двойното гражданство\". Оказва се, че тя не е променила позициите си и при кандидатстването за председател на ХДС. Още повече, че е критикувала турския президент и заради участието му в откриването на голяма джамия в Кьолн през септември, когато написа в туитър: \"Участието на Ердоган при откриването на джамията е символ, че ислямът не иска да се отваря, а се затваря. Ние имаме нужда от диалог за единение на обществото\". Въпросът е дали тези думи на Каренбауер  ако съдбата й предостави тази възможност? Анкара се застрахова, изваждайки наяве тези мнения на новия лидер на водещата в Германия политическа сила. Което не пречи на Ердоган да \"си върне\" на Париж за отправяни към него критики във връзка със защита правата на човека след т.нар. опит за преврат в Турция. Тогава масови арести и насилие се стовариха на гърба на много турски интелектуалци и противници на начините за управление в страната. Сега той изразява \"загриженост\" за предприетата във Франция \"прекомерна сила срещу протестиращите\". Слова като \"тези, които обвиняват нашата полиция за потисничество, сега да гледат това, което прави тяхната полиция\" са вода в мелницата му, че Европа не трябва да бъде мечта за турците. В истанбулския квартал Юскюдар пред привърженици той подчертава, че \"сцените на хаос подлагат на изпитание демокрацията, човешките права и свободи в Европа\". Ердоган е в ролята на защитник на европейските ценности и е нормално да се допусне, че случващото се в Париж му идва дюшеш в един не особено лек период за собствената му страна. Сложен баланс между Вашингтон и Москва и не само за Сирия, задъхваща се икономика с бавни, казват краткосрочни, стъпки за възстановяване, разединено общество и започнала извънредно рано кампания за местни избори през пролетта на 2019 г. А Меджлисът (парламентът) се е погрижил с приемане на предложение, с което на Ердоган се дава възможност приходите от данъците да бъдат разпределяни от него, на която прецени община и в какъвто размер иска.  ", "date": "2018.12.14", "title": "Избор в Германия отекна в Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390475-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D0%B8%D1%80%D1%81,-%D0%BB%D0%B5%D0%B2%D0%BA%D0%B8%D0%B9,-%D1%84%D0%B8%D0%BB%D0%B8%D0%BC%D0%BE%D0%BD,-%D0%B0%D0%BF%D0%BE%D0%BB%D0%BE%D0%BD%D0%B8%D0%B9,-%D0%B0%D1%80%D0%B8%D0%B0%D0%BD-%D0%B8-%D0%BA%D0%B0%D0%BB%D0%B8%D0%BD%D0%B8%D0%BA-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D1%81-%D1%82%D1%8F%D1%85", "text": "  Светите мъченици Тирс, Левкий и Калиник били родени във Витинската област, но израснали в град Кесария. Те пострадали заради Христа при царуването на император Деций (управлявал от 249 до 251 г. сл. Р. Хр., бел.ред.). Един от областните управители на име Кумврикий пристигнал в Кесария от Никомидия и ревностно утвърждавал тук идолопоклонството, грижейки се усърдно за идолските капища и жертви и за всичко онова, което е приятно на врага на човешкия род - дявола. Той принуждавал към същото и местните жители, като привличал едни с ласкателства, а други - със заплахи. Сред кесарийските граждани имало един човек на име Левкий, мъж честен, разумен, учен и благороден. Като видял какви беззакония се вършат, той силно скърбял в душата си и се разпалвал с все по-голяма ревност по Бога. Той нямал повече сили да таи пламъка на ревността в душата си и не пожелал да крие истинската вяра, която изповядвал, затова неочаквано се явил при управника и казал:     - Кумврикий, защо се въоръжаваш против собствената си душа, като почиташ безчувствените и глухи идоли и увличаш в това печално заблуждение много други? Хора като тебе са по-безчувствени от камъните и дърветата, защото не искат да познаят своя истински Бог и Спасител и не желаят да живеят в светлина, оставяйки мрака на заблудите. Безумният управник не понесъл истината, изпаднал в ярост и заповядал веднага, без разпит, Левкий да бъде бит. Но доброволно приемайки страданията, мъченикът благодарял на Бога и така още повече разярил властника. За това бил подложен на изтезания, докато мъчителите му не останали без сили. Тялото му изнемогнало, съкрушено от побоите, и той се молел да бъде напълно освободен от него и да се представи на Господа. Да се изпълни желанието му способствал и самият мъчител, който заповядал свети Левкий да бъде изведен извън града и да бъде отсечена главата му. Светият тръгнал без страх и смущение, без болка и мъка на лицето си. Той сияел от радост и блаженство, като че го водели не за наказание, а за венчание. Далеч от града отсекли главата му и той преминал на небесата, за да приеме нетленен венец за подвига си. Слухът за жестокостта на Кумврикий скоро се разпространил по всички съседни страни и християните започнали да се крият от страх пред свирепия му нрав. Но блаженият Тирс, макар още да не бил кръстен, а пребивавал сред оглашените, се въоръжил с ревност по Бога, явил се при мъчителя и казал: - Бъди здрав, светлейши властнико! И когато Кумврикий му отговорил с приветствие, той продължил: - Може ли всеки човек да каже пред вас, съдиите, това, което иска, или трябва да чака заповедта ви и преди да я получи да не издава нито звук? Властникът, сякаш забравил как бил постъпил с Левкий, отвърнал: - Може, пък и до днес свободата на словото не е отнемана от никого, особено ако става въпрос за обща полза. Тогава Тирс казал: - Какво по-полезно може да се каже от това, което е полезно за душата? А аз виждам, че ти притесняваш мнозина и ги лишаваш от спасение, като ги отвличаш от истинската вяра и по своята злоба ги принуждаваш да служат на идолите. Така ти разпалваш цялата огнена геена за душата си. Затова реших смело и свободно да говоря с тебе и да науча защо си поставил за закон хората да оставят Създателя на небето и земята и на всички човеци и да се покланят на делото на човешки ръце, сякаш казват на дървото: “ти си мой баща”, и на камъка: “ти ме роди”, както изобличава идолопоклонниците свети пророк Иеремия (Иер. 2:27). Цялата ти грижа е да убедиш всички хора, ако е възможно, да споделят твоя пагубен начин на мислене. Кумврикий отвърнал: - Твоите несвоевременни и неуместни думи показват, че си заразен от християнството. Впрочем остави тези суетни въпроси и лъжливите им отговори на онези хора, които се занимават в школите и не се грижат за народните дела. Сега се подчини на императорския указ и принеси жертва на боговете. Ако не изпълниш това, ще получиш възмездие за думите си с приготвените за теб мъчения. - Тъй като вие сте разумни Божии създания - отвърнал светият, - не бива да вършите нищо неразумно без внимателно да го разгледате. Но щом искаш да се подчиняваш на безумната заповед на твоя цар, прави това, което ти е наредено. Управникът казал: - Мисля, че нашата снизходителност те прави толкова високомерен. Но виждам и че си разсъдителен и умен човек, затова те съветвам да покажеш послушание и да избегнеш мъченията. Иди при жертвеника и въздай дължимото на боговете, така ще бъде простена предишната ти вина, ще станеш приятел на великия цар и ще прекараш остатъка от живота си с големи почести. - Много размишлявах за това - отвърнал блаженият, - не мисли, че ме намираш неподготвен и че не съм премислил всичко това предварително. Отначало дълго размишлявах сам в себе си и след внимателно изследване се убедих, че вашите богове са бездушни идоли и храмовете им са нечисти. И аз им се присмях и избрах чистата и истинска християнска вяра. Затова не отлагай изпълнението на онова, което ти е заповядано за нас, християните. Тези думи изпълнили мъчителя с ярост и той веднага заповядал на неколцина силни слуги да бият светеца с юмруци, а после да го вържат с ремъци за нозете и ръцете и да го разпъват с всички сили на различни страни. Когато това било изпълнено, членовете на тялото му започнали да излизат от ставите и да се разкъсват, но мъченикът понасял всичко търпеливо и със светъл взор. Мъчителят заповядал да избодат очите му с гвоздеи, да прекършат членовете му и да избият зъбите му с чукове. А светият се смеел над мъчителя и с това го разярявал още повече. Кумврикий заповядал да разтопят олово, да приготвят желязна решетка и да положат върху нея мъченика с лицето надолу. Освен това призовал своите влъхви и жреци, за да го прелъстят със слово. Те започнали да уговарят светеца поне за малко и привидно да се подчини на управителя. - Така ти ще се избавиш от страшни мъчения - казвали те - и ще получиш много блага, а твоят Бог ще ти прости, като познава немощта на човешката природа. Той няма да се гневи, защото сме чували, че е благ и многомилостив. Мъченикът отговорил: - Точно затова понасям мъки заради моя Бог, защото е благ и милостив. Щом вие, макар и да знаете, че ви очакват безкрайни мъки, не се обръщате от заблудата към истинния път, защо аз да не претърпя мъжествено временните страдания, въздаяние за които ще ми бъде царството Небесно. След тези негови думи започнали да го поливат с врящо олово. Но то веднага се разляло като поток, изгорило и погубило много езичници, които стоели наоколо. А светият се изправил от железния одър невредим и напълно здрав, а очите му виждали, както и преди. При това чудо присъстващите изпаднали в ужас и самият управник бил изумен. Но макар да можел да познае Онзи, Който сторил чудото, предпочел да остане заслепен и над него се изпълнили думите на Писанието: “Ти си видял много, ала не си забелязвал; ушите ти са били отворени, ала не си слушал” (Ис. 42:20). Той се разгневил още повече на мъченика, нарекъл го влъхва и чародей и го подложил на още по-големи страдания. Но светият претърпявал мъжествено всичко и свише се чул някакъв укрепяващ подвижника глас, който изпълнил със страх езичниците, а вярващите утвърдил във вярата. Управителят се побоял да продължи мъченията, които само го посрамвали, и заповядал да хвърлят свързания мъченик в тъмница. Сам той се отправил към дома си, размишлявайки на какви още по-жестоки изтезания да подложи Тирс. А светият в тъмницата усърдно се молел Бог да го сподоби със свето кръщение. И ето че внезапно, по Божията благодат, през нощта оковите му паднали и вратите се отворили от само себе си. Той излязъл от тъмницата и се отправил при кесарийския епископ, който се криел от гонението. Когато го видял, епископът паднал в нозете му, защото вече бил чувал за неговото мъжество и търпение и го почитал много. Но светият вдигнал епископа и сам паднал в нозете му с думите: - Не прави това, честни отче! Подобава аз да ти въздам поклонение, защото съм дошъл не да благословя, а да приема благословение. Епископът му казал: - Трябва ти да ни благословиш, защото яви голямата сила на добродетелта и се облече в светлата риза на Духа, като претърпя такива страшни мъки. - Точно затова съм тук - отговорил мъченикът, - за да се облека в ризата на нетлението, като се възродя с вода и Дух, защото още не съм се сподобил със светото кръщение. Моля те да изпълниш веднага моето желание и да ме кръстиш. Епископът кръстил Тирс, който излязъл от купела и възкликнал: - Господи Иисусе Христе, Боже мой, Който ме сподоби да се възродя с вода и Дух! Дай и на мен чрез страданието да се сподобя с кръщението, с което Ти си се кръстил, и като изпия чашата на Твоите страдания, да стана причастник на Твоята смърт. После той беседвал с епископа, простил се с него и се завърнал в тъмницата. При това Христовият страдалец бил съпътстван от чудна светлина, а след него вървели свети ангели, ясно видени от неколцина достойни хора. В тъмницата той прекарвал времето си в обичайните молитви. По това време един сановник на име Силван, родом от Персия, човек жесток и немилосърден, пожелал да се покаже благожелател и единомишленик на императора и го молел да му дарува власт да проследи дали наистина мъчителите, на които било наредено да погубват християните, изпълняват царските укази. Той получил такава власт и пристигнал в Никея и Кесария, като навсякъде принасял жертва на идолите и проливал много християнска кръв по езическите празници. Доложили му, че великият Тирс не може да бъде победен с никакви мъчения и в същото време изумява хората със знамения и чудеса. Силван веднага заповядал да го доведат, а сам отишъл да принесе жертва на главния езически бог Зевс. На следващия ден заедно с Кумврикий той седнал на съдийското място, призовал Тирс и заповядал пред всички да прочетат записа от предишния му разпит. После казал на мъченика: - Не мисли, че ще страдаш, както преди - ти ще понесеш още по-жестоки мъчения, ако продължаваш да упорстваш. Мъченикът отвърнал: - Моят Господ Иисус Христос, Който ми даде сили да понеса предишните мъки, и сега предстои пред мене и ме избавя от вашите ръце, защото само на Него служа и Него Единия признавам за Бог, а вашите езически идоли и богове смятам за заблуждение. Впрочем, ако желаеш да ме склониш да принеса жертва не с принуда и насилие, а с благоразумно слово, доброволно, кажи ми: на кого и как трябва да принеса жертва? Ако видя, че думите ти са справедливи, ще се покоря и няма напразно да се противя на истината. Тогава Силван взел светия за ръка и му казал: - Да идем в храма и там ще ти покажа на кого да принесеш жертва. Когато отишли в храма на Аполон, Силван посочил идола и казал: - Ето бога, когото почитаме, и ако му се помолиш и принесеш жертва, в негово лице ще придобиеш велик пазител и ще получиш благодат от останалите богове. Мъченикът казал: - Гледай каква жертва ще му принеса и как ще му се моля. И когато всички обърнали погледите си към него, той вдигнал ръце и очи към небето и призовал неизречената Божия сила. Изведнъж ударил гръм и идолът на Аполон паднал и се разсипал в прах. Светият мъченик се обърнал към присъстващите и казал: - Гледайте, вашите богове са само създание на човеци и не могат да понесат дори името на истинския Бог. Силван изпаднал в ярост и възкликнал: - Ще унищожа и изтребя докрай вълшебството ти. И заповядал веднага с остри железни остриета да разкъсват тялото на мъченика до кости. Плътта на светия падала на земята, а мъчителят говорел: - Къде е твоят помощник Бог, Когото почиташ и на Когото се надяваш? Мъченикът отвърнал: - Нима не виждаш действащата в мене Христова сила, която явно ме укрепява? Как земно и немощно тяло може да понесе такива мъки, ако не му се подава Божествена помощ свише? Тогава Силван заповядал да донесат огромен котел, да го напълнят с вода и да запалят под него огън. Когато водата кипнала, вързали мъченика и го пуснали в нея надолу с главата. Но светият призовал Христовото име, котелът се счупил и водата се разляла, а той останал невредим. Мъчителят бил посрамен и се разгневил, но тъй като имал и други обществени дела, отново заповядал да отведат мъченика в тъмница. Скоро Силван заедно с Кумврикий се отправил в град Апамея и взел със себе си светеца. Когато наближили града, той спрял, повикал мъченика и казал: - Тирсе, или дай тук обещание да принесеш жертва на боговете и ще останеш жив, или по най-жесток начин ще бъдеш лишен от живота. В отговор светецът му казал същото, както и преди, и в заключение добавил: - Скоро вашите души ще бъдат изтръгнати от вас. Мъчителите се разгневили, заповядали да влачат Тирс с побои към града и там заради вълшебствата му да го хвърлят в морето, за да загине в мъки и дори да не се удостои с погребение. Но не успели да влязат в града, когато започнало да се изпълнява пророчеството на мъченика: Силван внезапно се лишил от сили, а Кумврикий се разболял от треска и след четири дни двамата по жалък начин завършили живота си. Казват, че дори земята не приемала нечистите им тела, докато за това не се помолил светият мъченик. А той останал в Апамея двадесет и три дни, до идването на новия управител. Новият управител Вавда по характер и омраза към християните бил подобен на своите предшественици. Като разгледал делата на предишните управители и научил за мъченика Тирс, той го извикал на разпит. Светият бил непоколебим в християнската вяра и както преди, отказвал да изпълни нечестивите заповеди на езичниците. Вавда заповядал да го зашият вързан в един мях и да го хвърлят в морето на тридесет стадии от брега (около 6 км, бел.ред.). Но мехът внезапно се скъсал, връзките се развързали и се явили множество светоносни мъже, които ходели по водата. Те взели мъченика и го извели на сушата. Като видели това, слугите на управителя в страх изтичали при него и разказали за случилото се. Тогава той сам отишъл на брега, видял мъченика и му казал: - Наистина са удивителни вашите християнски вълшебства и магии, щом и самото море, както виждам, ви се подчинява и щом отнемате силата на природните закони. Но въпреки това вълшебствата няма да ви помогнат, а ще станат причина за още по-жестоки мъчения и смърт. Мъченикът отвърнал: - Дълго ли ще оставаш заслепен и подобно на боговете си няма да виждаш, макар да имаш очи? Кой може с вълшебства да подчини законите на природата? Кой от вашите влъхви и почитани богове, в които всичко е прелест и измама, е направил така, че хвърлен в морето човек да бъде взет от ръцете на ангели и здрав и невредим да ходи по морето като по сухо? Вавда заповядал да хванат мъченика, да го вържат и да го водят след него, а сам се отправил в Кесария. Когато жителите ѝ узнали, че пристига новият управител и води със себе си светия мъченик Тирс, всички излезли извън града, сякаш за да посрещнат новия властник, а всъщност да видят Христовия страдалец. Щом влезли в града, мъченикът веднага бил хвърлен в тъмница. Управителят дълго размишлявал на какво наказание да го подложи и накрая решил да го хвърли на зверовете, като смятал тази смърт за особено страшна. Той заповядал да доставят различни зверове и да ги държат гладни, за да се нахвърлят стремително и да разкъсат осъдения. За тридесет дни зверовете били подготвени, а мъчителят събрал народа при храма на Зевс, където принесъл тържествено жертвоприношение. После заповядал да доведат свети Тирс от тъмницата. Междувременно по тайна заповед на управителя при светия в тъмницата идвали много приятели и познати и го умолявали да се смили над себе си и да избегне страшната смърт, като изпълни онова, което се иска от него. - Така - казвали те - ще се избавиш от гибел, ще се удостоиш с почести и ще станеш угоден на царя. Но светият можел да каже за себе си с думите на Давид: “аз пък като глух не чувам и съм като ням, който не отваря устата си” (Пс. 37:14). Когато го довели, принасящият жертви Силван му казал: - Бяхме прекалено милостиви и ти дадохме доста време за размисъл. И така, ако искаш да имаш полза, сега, когато виждаш родината си да принася жертви на великия бог Зевс, пристъпи и ти и принеси жертва, за да се избавиш от гибел. Ако ли не сториш това, ноктите и зъбите на животните ще те разкъсат и никой няма да ти помогне и да те избави от беда. Мъченикът се престорил, че е съгласен и казал: - Вече отдавна реших да принеса жертва заедно със съгражданите си. Но да не би да разгневя Аполон, ако го подмина и принеса жертва само на Зевс. Управителят се зарадвал на тези думи и казал: - Принеси жертва само на Зевс, а аз ще ти бъда поръчител, че останалите богове няма да се разгневят против тебе. Пред очите на всички мъченикът се приближил към идола на Зевс и мислено се помолил на истинския Бог. Станало страшно земетресение и идолът паднал на земята. Езичниците се разбягали в страх и в храма останал само мъченикът. Изпълнен с ярост, мъчителят заповядал да го хвърлят на зверовете. За зрелището се събрало множество народ и когато пуснали зверовете, се виждало, че той стои сред тях заедно с някакви други трима мъже. И животните ходели около него и кротко се умилквали, като че отдавна го познавали. Светият вдигнал ръце към небето и възкликнал: - Благодаря ти, Господи Иисусе Христе, че в мен прослави Твоето Свято Име и ми яви милостта Си, като загради устата на зверовете, както някога пред Даниил, Твоя раб. Ти, Владико, както тогава, така и сега вършиш чудеса. Направи така, че тези диви зверове да идат в жилищата си, без да причинят вреда на никой тук! После казал на зверовете: - В името на истинския Бог, върнете се в пустинята, всеки в своето леговище, и не причинявайте на никого вреда. Вратите пред тях се разтворили сами и те веднага избягали. Всички присъстващи се разбягали в страх, защото се опасявали от освободените зверове, но те сами стремително побягнали към пустинята. Като видели това чудо, много езичници повярвали в Христа. Вавда не знаел какво да направи и заповядал да хвърлят светия отново в тъмница. Но след няколко дни, отивайки в близкия град Аполония, той заповядал да водят и Тирс с него. В храма на Аполон, пълен с идоли, той устроил всенароден празник. Завел там Тирс и заповядал да го бият силно с пръчки пред идолите. Но светият търпеливо понасял ударите, сякаш го биели не наяве, а насън, и се молел на Бога, пресушаващ бездни и събарящ планини. - Нека Твоята ръка бъде върху мене, Господи - казвал той, - аз Те призовах - не отнемай помощта Си от мене, но ме погледни и ме защити, за да не се посрамя. Внезапно в града станало земетресение, управителят бил застигнат от болест, ръцете на мъчителите, които биели светеца, отслабнали и много идоли паднали на земята и се разбили на парчета. Тирс, преизпълнен с радост по Бога, се смеел над идолите и мъчителя и казвал: - Защо не помогнеш на боговете си, които в безчестие се търкалят по земята и те молят за помощ? Защо ги оставяш захвърлени пред очите на всички за посмешище на онези, които не са заслепени? Макар и да изпитвал голяма болка, управителят запазил цялата си злоба и затова казал: - Вълшебствата на мерзкия Тирс правят живота ми по-тежък от смъртта! По това време в Аполония живеел езическият жрец Калиник. Като видял от самото начало чудесата, които извършвал свети Тирс, той осъзнал безсилието на своите богове. Приел в сърцето си семената на истинската вяра, той размишлявал: - Боже на Тирс, Който вършиш дивни и славни чудеса! Приеми и мен като новоизбран воин и ме укрепи против онези, които въстават против Твоята истина! Така беседвайки тайно с Бога, той се явил пред управителя и хитроумно му се присмял. - Светлейши управителю - казал той, - този човек, макар да претърпява жестоки мъки, събори и унищожи великия бог Зевс, за трети път съкруши слънценосния Аполон и низвергна самия непобедим в битката Херкулес не с ръце, не с оръжие или меч, а само с една дума и с призоваване на претърпелия разпятие и смърт Христос. Ако на твоето могъщество е угодно, нека възстановим бог Херкулес, който помага на някои в беда, и да го помолим да си припомни предишното си мъжество и да побърза на помощ на силно оскърбения Зевс и на божествения Аполон, защото те самите, струва ми се, спят дълбоко. Управникът не доловил насмешката и казал: - Аз съм болен и затова иди сам, умолявай за нас боговете и ги повдигни по-скоро против вълшебника Тирс. Калиник продължил: - Но аз мисля, че е голяма силата на Бога, Който ги събори, и се страхувам, че нашите богове са безсилни да помогнат дори на самите себе си. Тогава управителят най-накрая разбрал истинския смисъл на думите му и казал: - Нима и ти си прелъстен от вълшебството на този магьосник? Калиник не пожелал да продължи започнатия разговор и да крие повече вярата си, затова веднага отишъл вкъщи, остригал косите и брадата си, свалил свещеническите одежди, а после донесъл всичко на управителя и го хвърлил в краката му. - Вземи косите и одеждите ми - казал той, - осквернени със смрадта и дима на жертвите, с проливането на кръв и дяволски тайнства. Заедно с тях отхвърлям и предишното си заблуждение и започвам нов живот, защото вече съм християнин. Управителя бил много учуден от тази неочаквана промяна. - Какво става с тебе, Калиник? - казал той. - Нима чудесата на този чародей имат такава сила в твоите очи, че дори твоята благородна душа - душата на служител на боговете, получил от тях много милости - са отвърнали от вярата на отците и са тласнали към окончателна гибел? Калиник казал: - За моята промяна най-голяма вина има самият Херкулес, който след многото си победи, за които толкова се разказва, не можа да противостои на една дума на този мъж и падна по такъв жалък начин, показвайки, че са достойни за присмех приказките за него и за останалите богове. - Не е така - възразил управителят, - прелъстен си от вълшебството на Тирс и се надяваш, че и ти ще можеш по същия начин да вършиш чудеса. Но нито на него, нито на тебе християнските вълшебства ще донесат полза, ако не се разкаеш и не принесеш почести на боговете, както преди. Калиник, желаейки явно да посрами неразумието на властника и твърдо надявайки се на Бога, заявил: - Тъй като сега си болен и смяташ, че ме е прелъстило вълшебството, нека да се обърнем към великия Асклепий и заедно да му се помолим за твоето оздравяване. Тогава ще научиш, че не съм прелъстен от никакво вълшебство. Управникът не разбрал истинския смисъл на думите му и като си мислел, че той се завръща при своите богове, веднага станал и го последвал в храма. Там Калиник започнал да се моли в душата си с думите: - Господи Иисусе Христе, когото познах като Истински Бог чрез Твоя раб Тирс, не ме отхвърляй, макар да съм Те разгневил безброй пъти! Дойди ми на помощ и яви в мене Твоята сила! Докато говорел така, се чул глас свише, който го укрепявал и призовавал за подвиг. Изпълнен с дръзновение и призовал Христовото име, той започнал да хули идола на Асклепий, който веднага паднал, като че съборен от силна ръка. Тогава Калиник погледнал управителя и му казал с насмешка: - Сам виждаш, че твоят бог не може да стане, ако ти не го вдигнеш. Убеди се, че това не е вълшебство, а действие на Божията сила в мен. Но управникът, макар да скърбял и да съжалявал Калиник в душата си, заповядал да го затворят в тъмница, а на сутринта издал смъртна присъда за него и за Тирс: - Заповядвам Калиник, отпаднал от служението и почитането на боговете и присъединил се към християнската лъжа, да бъде умъртвен с меч. А Тирс, който се гордее със своите чудеса и прелъсти с тях окаяния Калиник, заповядам да бъде поставен в дървен сандък и разрязан с трион. Воините незабавно отвели Калиник за наказание. Той си изпросил време за молитва и след като се молил дълго, бил посечен с меч. После мъчителите сложили свети Тирс в един сандък, взели трион, за да го разрежат, но трионът станал необичайно тежък и едва успели да го вдигнат. И обратно, когато го поставили върху сандъка, той станал толкова лек, че не оставала и следа от зъбците му. Дълго се трудели мъчителите, но не постигнали нищо. Накрая сандъкът се отворил и светият излязъл със сияещо лице, а сърцето му било пълно с неземна радост. Присъстващите се преизпълнили с ужас и никой не смеел да го докосне. Тогава свише се чул глас, който призовавал мъченика за небесна награда. Като разбрал, че е дошъл краят на подвига му, светият вдигнал ръце към небето, насочил натам своя ум и възкликнал: - Благодаря Ти, Господи Иисусе Христе, че приемаш мене, недостойния, за наследник на Твоите блага и ме нареждаш сред онези, които са Ти благоугодили. Приеми в мир душата ми и я въведи в светите Си обители при неизреченото блаженство, което Ти даруваш! После свети Тирс се осенил с кръстно знамение и предал в ръцете на Бога святата си душа. Така онзи, когото не могли да умъртвят жестоките мъчения, завършил живота си с естествена смърт. След много години се възцарил жестокият Диоклетиан и отново навред бил разпратен императорски указ всички да се покланят на идолите, а отказващите да сторят това да бъдат предавани на смърт. По това време в Тиваида управител бил някой си Ариан. Той се стремял да изпълнява точно нечестивото нареждане на жестокия цар и докато бил в град Антиноя, хванал двама знатни християни - Аскалон и Леонид, и след различни мъчения ги умъртвил. После заповядал да хванат всички присъстващи християни, поставил пред тях оръдията за мъчения и казал: - Ето каква участ ви очаква. Ако принесете жертва на боговете, ще останете живи и невредими, а ако откажете да се подчините, ще бъдете предадени на мъчения и смърт. Веднага тридесет и седем мъже смело и единодушно пристъпили напред и изявили готовност да умрат, но да не се подчинят на безбожната заповед. След много мъчения един от тях на име Аполоний, църковен четец, изпаднал в ужас и ту треперел при мисълта за изтезанията, ту се опасявал да погуби душата си, като отпадне от Христа. Той започнал да размишлява как да избегне и жертвоприношението, и лютите мъки, за да успее да спаси душата си от властта на дявола, а тялото си - от ръцете на мъчителите. Докато се колебаел, той забелязал край себе си един езичник на име Филимон, който служел като музикант при управителя. Аполоний го повикал и му обещал четири златни монети, ако облече дрехите му, за да не го познаят, и принесе жертва вместо него. Филимон се съгласил, сменил дрехите си, скрил лицето си и приближил жертвеника. Но Бог, Който дивно се грижи за спасението на всички, пожелал да привлече при Себе си чрез Аполоний Филимон, а чрез Филимон - Аполоний. И когато преоблеченият езичник се приближил до идолския жертвеник, в сърцето му засияла светлината на Господнята благост и духовните му очи се отворили за познанието на истината. Той като християнин се осенил с кръстно знамение и застанал пред управителя. Ариан попитал приближените си: - Кой е този човек? - Един от християните - отвърнали те. Управителят му заповядал да принесе жертва, но той високо възкликнал: - Няма да сторя това! Аз съм християнин, раб на Христа, Живия Бог. - Нима не видя какви мъчения претърпяха Аскалон и Леонид и с каква жестока смърт загинаха? - попитал Ариан. Филимон, престорен на Аполоний, заявил: - Това, че Аскалон и Леонид ни оставиха пример за мъжествено търпение, стана за мен подтик без страх да приема мъките. Подбуди ме и чудото, което стана с ладията ти, когато преминаваше реката - тя спря на най-дълбокото място и не достигна брега, защото не пожела да изповядаш, че Христос е Бог*. Тогава управителят заповядал да доведат музиканта Филимон, като се надявал, че със свирнята си на флейта ще очарова и смекчи духа на християнина, ще даде друга насока на мислите му и ще го склони към жертвоприношение. Безумецът не знаел, че пред него стои и говори с истинския си глас самият Филимон, защото преди бил чувал само музиката му, а сега слушал и словото му, внушено от Светия Дух. Търсели музиканта навсякъде, но не го открили. Довели брат му Теон и започнали да го разпитват. Той познал брат си в дрехите на Аполоний, но като не знаел какво се е случило, казал: - Ето, той стои пред вас. Управителят заповядал да открият лицето му и като го видял, започнал високо да се сме, като си мислел, че Филимон прави това, за да се надсмее над християните и да развесели присъстващите. После му заповядал да свали чуждите дрехи и да се приближи към жертвеника. Но Филимон заявил, че наистина е християнин и започнал да осмива езическите богове. Изуменият съдия възкликнал: - В името на благополучието на римския народ, кажи ми - истина ли е това, което говориш и вършиш сега, или го правиш за насмешка над християните? Филимон отговорил: - Кълна се не в римското благополучие, а в своето собствено спасение и в моя Цар и Владика Христос, че не се присмивам над християните. Заявявам, че промяната, станала в сърцето ми е истинска и изповядвам моята вяра в Христа. За нея съм готов да умра не веднъж, а хиляда пъти. Тези думи разярили управителя, той се обърнал към присъстващите и започнал да ги пита дали веднага да убие Филимон, задето пред всички хули боговете, или да му остави време за размисъл и разкаяние. Народът обичал Филимон заради чудното му свирене и умолявал управителя да не погубва утехата на целия град. Тогава той казал: - Виж как те обичат хората, наричат те “всеобща утеха”. Поне от благодарност за това извърши обичайното за теб - принеси жертва на боговете, пазителите на града. Наближава голям празник, на който с тръби и флейти трябва да въздадеш хвала на боговете и така да развеселиш себе си и да усладиш слуха ни. - Този празник - отвърнал светецът - ме кара да си спомня за празника, който е на небето, а звуците на тръбата събуждат желание да чуя ангелските песнопения. Знай, че се трудиш напразно, като се опитваш да ме отвърнеш от изповеданието ми. Така не само няма да постигнеш успех, но ще сториш тъкмо обратното - ще накараш сърцето ми още повече да се стреми към Христа. Управителят казал: - Какво ще придобиеш, дори да претърпиш всички мъки заради Христа, както заявяваш? Ти още не си истински християнин, защото не си приел кръщението по техния закон. Като чул това, Филимон възкликнал: - Да пребъде с мене духовният огън, запален в сърцето ми! Управителю! Дължа ти благодарност за това, че макар против желанието си, ти извърши благодеяние, като ми напомни за светото кръщение! Той излязъл пред събранието и високо възкликнал: - Ако сред вас има християнски иерей, който заради истинската вяра пренебрегва мъченията, моля го по-скоро да дойде тук и да ме сподоби със светото кръщение! Като видял, че всички са обзети от страх и никой не се осмелява да пристъпи и да се обяви за християнски свещеник, той скърбял в сърцето си и накрая с горещи сълзи се обърнал към Бога: - Боже мой, Господи Иисусе Христе, Ти погледна милостиво към мене и ме изведе от бездната на заблуждението! Не ме оставяй без свето кръщение, но както Сам знаеш, ми прати иерей и вода, за да се кръстя като останалите християни! Веднага след молитвата му се спуснал облак, оросил го с дъжд, знаменувайки свето кръщение, и после отново се издигнал нагоре. Всички се изумили, а заслепеният от злоба управител казал, че това е вълшебство и измама на очите. После светият се помолил всичките му тръби и пищялки, които дал на Аполоний, докато сменяли дрехите си, да бъдат изгорени, за да не остане никакъв спомен за суетното му изкуство и никой от езичниците да не може да каже: “Ето тръбите на Филимон”. И наистина слязъл огън от небето и пред очите му запалил и изгорил всички инструменти. Междувременно наближил и часът на страданията на Аполоний. Теон се явил при управителя и подробно разказал как той сменил дрехите си с Филимон, накарал го да отиде на изповеднически подвиг и станал виновник за неговата гибел. Незабавно довели Аполоний. Ариан го погледнал с гняв и казал: - Какво е това, най-негодни сред хората? Какво стори ти с нас, с целия град и с този нещастен човек? От гордост презрял боговете и законите и от страх, избягвайки мъченията, ти смени дрехите си с него, с някакво вълшебство обърна сърцето му и лиши целия град от утеха. Ако си се страхувал от мъченията, трябвало е да дойдеш при мен и да ми откриеш душата си и аз по законите на човеколюбието щях да ти простя и да те оставя да живееш свободно и безгрижно. На тези думи Аполоний отговорил: - Постъпваш добре и правилно, като ме укоряваш и злословиш против мене. Против това не ще кажа нищо. Аз и сам се смятам за виновен, но не за това, че станах причина Филимон да се сподоби с такива големи блага, а за това, че не ги заслужих първо за себе си. И не в това е вината ми, че той се яви в моите одежди, а в това, че аз се скрих в неговите. Но тъй като и двамата по Божията воля се облякохме в ризите на спасението*, знай, че нито той, нито аз ще принесем жертви на вашите богове. Ако преди се боях от мъченията, сега с помощта на моя Бог, ще проявя много по-голямо мъжество. Разгневен, мъчителят заповядал да вържат Аполоний и да го остават така за още по-жестоки мъки, а сам заповядал на трима воини да бият Филимон по лицето и очите. Като видял това, народът възнегодувал и започнал да вика на воините да спрат. После управителят му казал: - Имай милост към себе си или поне съжали народа, който в сърцето си страда заради тебе. Размисли - щом хората са така възмутени от толкова малко нещо, какво ли ще стане, когато те подложа на още по-големи мъки? Принеси жертва, Филимоне, и възнагради себе си за понесеното страдание с утехите, които ще го последват, защото ще пируваме в храма на Серапис и ще се отдадем на всякакви наслади. - За мен е приготвена вечеря на небето - отвърнал мъченикът, а после се обърнал към хората и казал: - Защо скърбите, като гледате да ме бият? Нима и преди не са ни били слугите на управителя, още докато бях флейтист? Понякога правеха и по-лошо, а вие високо се смеехте: защо не се смеете и сега? Но знайте, че докато вие скърбите, ангелите се радват за мене, като ме виждат християнин и почитател на истинската вяра. Виждайки непреклонността му, мъчителят заповядал да пробият дупки в пищялите му, да сторят същото и с Аполоний и да влачат мъчениците по целия град. После Филимон бил повесен на едно маслиново дърво и слугите започнали да стрелят по него с лъкове. Но стрелите не го докосвали, а една стрела отскочила и извадила дясното око на управителя. Той усетил силна болка и започнал да изригва хули и злословия против Христа и християните, но накрая болката го принудила да заповяда да отвържат мъченика. Той го умолявал да излекува окото му, но светият отговорил: - Няма да те изцеля сега, за да не сметнеш това благодеяние за вълшебство. Когато се разделя с тялото си, защото краят ми наближи, ела на гроба ми, вземи пръст и я сложи на окото си, призови Христовото име и веднага ще се изцелиш. После по заповед на управителя отсекли главите на двамата свети мъченици. Честните им тела положили близо до светите мъченици Аскалон и Леонид. Управителят се измъчвал от непоносима болка в окото и въпреки волята си отишъл на гроба на светиите, взел пръст и я сложил на болното око, както му казал Филимон. После призовал: - Иисусе Христе, заради Когото тези мъченици доброволно приеха смъртта, в Твоето име правя това и ако се изцеля и прогледна, ще изповядам, че няма друг Бог, освен Тебе. Щом казал това, веднага се изцелили и душата, и тялото му. С очите си той веднага видял слънцето, а душата му познала по-светлата от слънцето Правда. Той радостно възкликнал: - Аз съм християнин! Междувременно слухът, че Ариан от езичник станал християнин и повече не желае да принася жертви на боговете, стигнал до Диоклетиан. Императорът пратил в Кесария четирима протектори (оръженосец, бел.ред.) и заповядал да го доведат, защото искал сам да се увери дали е истина това, което се говори. Протекторите го хванали и бързали да тръгнат обратно, а той ги умолявал да му позволят да отиде на гроба на светите мъченици. Те не се съгласявали, но Ариан им дал осемдесет златни монети и накрая получил разрешението им. Той паднал по очи пред гроба и молел светите мъченици да му помогнат в подвига. И от гроба се чул гласът на Филимон: - Бъди мъжествен, Ариане, и не се бой, защото Сам Господ те призовава при Себе Си, води те към подвиг и ти готви мъченически венец. Съучастници в твоя подвиг и въздаянието за него ще станат четиримата протектори, които дойдоха да те вземат. Като чул това, Ариан се изумил, завърнал се вкъщи, вдъхновен от Господнята благодат, и разказал на домашните си за времето и начина на своето мъчение. Той призовал слугите си и казал: - Ще дойдете с нас до Александрия, а после аз ще бъда отведен при императора, където с Божията помощ ще извърша подвига си. На осмия ден от месец фаменот (тоест от месец март, бел.ред.) ще бъда зашит в чувал и хвърлен в морето. А вие на единадесетия ден, в шестия час елате на брега. Там ще намерите тялото ми, изнесено от делфините. Вземете го и го положете заедно с другите мъченици. После Ариан с протекторите тръгнал на път, а когато пристигнал, царят го приел любезно. Скоро за царя била приготвена банята, пред чието здание стояла статуята на Аполон. Той взел Ариан със себе си и на излизане след банята се приближил към статуята и казал: - Принеси жертва на великия Аполон и нека с весело сърце отидем на вечеря. Ариан отговорил: - Как мога да сторя това след толкова много велики чудеса, извършени от Христос, истинския Бог, които не са приказки, а несъмнена истина? Свидетели за тях са моите очи. Как да принеса жертва на бездушния и безчувствен идол? Разгневеният цар заповядал веднага да го оковат в железни вериги, да окачат на нозете му големи камъни и да го хвърлят в дълбока яма. После наредил да я затрупат с пръст и камъни и да я изравнят със земята. Отгоре заповядал да поставят трона му, седнал на него и наредил на воините да свирят с тръбите. - Да видим - казал той - дали ще дойде неговият Христос и дали ще го освободи от ямата. Но когато отишъл в двореца и влязъл в покоите си, видял веригите и камъните, с които бил свързан мъченикът, да висят над постелята му, а самият Ариан лежал в нея. При това императорът изпаднал в ужас и смущение. Той помислил, че някой от приближените му е станал изменник и тайно плете мрежи против него. Но светият му казал: - Не се смущавай, никой не те е предал и не въстава против тебе. Аз наистина съм Ариан, когото хвърли в ямата. Ти каза: “Нека видим дали ще дойде да го освободи неговият Христос.” Ето, Той ме освободи и ми заповяда да легна в постелята ти. Изуменият Диоклетиан дълго стоял мълчаливо и накрая, едва опомнил се от страх, високо възкликнал: - О, лукаво вълшебство! Никой досега не е виждал нищо подобно! И дълго нареждал и викал, докато накрая заповядал да вържат светия в един чувал с пясък и да го хвърлят далеч в морето. А четиримата протектори, най-главен сред които бил Теотих, отишли при императора и се обявили за християни. Те също били вързани в чували с пясък и хвърлени в морето заедно с мъченика. Делфините ги отнесли до Александрийския бряг, където чакали Ариановите слуги. Те извадили от водата телата своя господар и четиримата воини и ги погребали заедно с почести*, прославяйки Бога Отец и Сина и Светия Дух, на Когото и от нас да бъде слава во веки. Амин. * Светите мъченици пострадали около 287 г. През 397 г. кесарят Флавий построил близо до градските стени на Константинопол великолепен храм на свети Тирс и в него положил мощите му. После светецът се явил във видение на царица Пулхерия и заповядал до него да бъдат положени мощите на свети 40 мъченици Севастийски (паметта им се чества на 9 март), които дотогава почивали в земята и по негово указание били открити през 450 г. В името на мъченика император Юстиниан Велики построил и друг храм, недалеч от така нареченото Теодосиево тържище. Бел.ред.", "date": "2018.12.14", "title": "Св. мъченици Тирс, Левкий, Филимон, Аполоний, Ариан и Калиник и другите с тях"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390476-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1819 г. - Алабама става щат на САЩ.     1900 г. - Квантова механика: Германският физик Макс Планк представя в Берлин своя Закон на Планк.   1911 г. - Норвежката експедиция на Роалд Амундсен достига първа до Южния полюс, като изпреварва с 34 дни англичаните, водени от капитан Робърт Скот.   1935 г. - Томаш Масарик подава оставка като президент на Чехословашката република.   1939 г. - Зимната война: Съветският съюз е изключен от Обществото на народите, заради нападението срещу Финландия.   1941 г. - Царство България обявява символична война на САЩ.   1955 г. - България е приета за пълноправен член на ООН заедно с Албания, Австрия, Финландия, Унгария, Ирландия, Италия, Йордания, Лаос, Португалия, Румъния и Испания.   1989 г. - Организирана е жива верига около сградата на Народното събрание на България с искане да се отмени Член 1 от Конституцията на Народна република България.   1995 г. - Официално е подписано Дейтънското споразумение в Париж, с което официално се поставя край на близо четиригодишната гражданска война в Босна и Херцеговина.   2004 г. - Открит е виадукт Мийо - най-високият мост в света, разположен в близост до Мийо, Франция.    ", "date": "2018.12.14", "title": "14 декември, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390477-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-2018-%D0%B7%D0%B0-%D0%BF%D0%BE-%D0%BB%D0%BE%D1%88%D0%B0-%D0%BE%D1%82-2017,-%D0%BD%D0%BE-%D0%BE%D1%87%D0%B0%D0%BA%D0%B2%D0%B0%D1%82-%D0%BF%D0%BE-%D0%B4%D0%BE%D0%B1%D1%80%D0%B0-2019-%D0%B3%D0%BE%D0%B4%D0%B8%D0%BD%D0%B0", "text": "Българите  очакват по-добра 2019 от отиващата си 2018 година. ГЕРБ запазват минималната си преднина пред БСП. Това показва проучване на изследователски център „Тренд“ по поръчка на вестник „24 часа“, посветено на нагласите на българите спрямо основните партии, институции и отиващата си 2018 година. То е направено от 30 ноември до 6 декември чрез интервю сред 1007 души. Предстоящите празници  дават лек тласък на повишаване на оптимистичните нагласи (от 46% през ноември до 49% през декември), а песимистите спадат от 42% през ноември до 39% през декември, констатират социолозите. 37% от българите са на мнение, че 2018 година беше добра година за България, докато 43% са на обратното мнение.     В сравнение с проучването на „Тренд“, точно година по-рано, регистрираме по-лоши оценки в сравнение с тогава, когато повечето българи (47%) са били на мнение, че годината е била добра, докато 36% са я оценили като лоша. В демографските разбивки относно оценката за 2018 г. прави впечатление, че сред по-младите респонденти и тези с по-високи доходи и образование преобладават добрите оценки, пише в информацията на социолозите. За повече от половината българи (52%) пък 2018 г. е била добра година в личен план, докато за една трета – лоша. Съотношението е сравнимо с оценките в края на миналата година, когато 58% от анкетираните твърдят, че е била добра, докато 31%, че е била лоша година. За сметка на преобладаващите песимистични оценки за 2018 г., очакванията за 2019 г. са по-скоро положителни. 43% са на мнение, че 2019 г. ще бъде добра година за България, а малко под една четвърт (23%) имат по-скоро лоши прогнози. Подобни са и очакванията на българите в личен план за 2019 г., като 47% са оптимисти срещу 19%, които са песимистично настроени. Парламентът и правителството задържат нива на подкрепа за своята работа, подобни на тези от последните няколко месеца. Спад в положителната оценка за работата регистрираме при президента, като през декември 55% дават положителна оценка, а 27% отрицателна, се вижда от анкетата. Декемврийската вълна на ежемесечното национално представително проучване на изследователски център „Тренд“ показва задържане на електоралните нагласи спрямо стойностите през ноември. С това се отбелязва поне моментно прекратяване на тримесечната тенденция (септември, октомври и ноември) на ерозия в обществената подкрепа към управляващата партия. ГЕРБ  запазва лидерската си позиция, но с минимална преднина от 1,5 процентни пункта, спрямо основния си опонент в лицето на  БСП  (20,7%).     Не се отчита и сериозна динамика спрямо предходния месец и при останалите политически субекти.  ДПС  задържа третото място и дистанцията си от Обединени патриоти, като разликата между тях е в рамките на 2 процентни пункта. Няма съществено структурно разместване в оценката за работата на министрите. 35% от българите дават положителна оценка за работата на министър-председателя. Най-одобрявани продължават да са Томислав Дончев, за чиято работа 32% от всички запитани дават положителна оценка, следван от Екатерина Захариева (28%), Красимир Каракачанов (27%), Красен Кралев (26%) и Лиляна Павлова (26%).     Спад в положителните оценки се регистрира при министъра на отбраната, като спрямо октомври 2018 г. положителните оценки за неговата работа се понижават от 35% на 27%. В голяма степен това се дължи на скандалите около Държавната агенция за българите в чужбина. В дъното на таблицата са министри, чиято разпознаваемост все още е на доста ниски нива, поради което и оценките са тяхната работа са с по-малки натрупвания.", "date": "2018.12.14", "title": "Българите определят 2018 за по-лоша от 2017, но очакват по-добра 2019 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390470-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%B8%D1%85%D0%BE-%D1%81%D0%B5-%D1%84%D0%B5%D0%BE%D0%B4%D0%B0%D0%BB%D0%B8%D0%B7%D0%B8%D1%80%D0%B0", "text": "Третото българско правителство на Бойко Борисов започва да прилича на Второто българско царство по времето на Иван Шишман, коментира Даниел Смилов и твърди, че в България е в ход тиха феодализация.           Кабинетът “Борисов 3” остана на власт след поредица от скандали, някои от които още не са приключили - като този с апартамента (на кръстника) на финансовия министър. Въпросът е каква е формулата на политическото оцеляване в такава наситена с недоверие и антагонизъм среда. Накратко: оцеляването на премиера е уравнение с три важни променливи. Първата е способността на Борисов да се отдръпва и да бъде прикриван медиийно от неудобни теми.  , премиерът не е имал сериозна медийна изява. Това снишаване е стандартен пиар ход, с който се цели негативите от скандалите да бъдат обрани от по-долните нива в йерархията на ГЕРБ. Второ, правителството предколедно раздава подаръци. Това също е стандартна маневра на управляващите в тежка ситуация - сега и Макрон опитва тази стратегия във Франция. В България тя минава през по-щедър бюджет за догодина, вдигане на пенсиите, подкрепа за деца с увреждания и т.н. Много от тези мерки са оправдани с оглед на общото политическо и икономическо развитие на страната. Не е оправдано обаче раздаването на милиарди от излишъка на бизнес партньори. Но пък така може да бъде купена манифестация на този или онзи бранш в подкрепа на правителството. И трето, формулата на оцеляването на кабинета е функция от компромисите и отстъпките, които то прави на скрити и официални партньори от бизнеса и политиката. Номинално правителството остава, но властта му намалява, като части от нея се отдават за ползване на трети лица. Това по същество е тиха феодализация. Двата нови феода на  \" Патриотите \" Някои от тези лица са официални партньори на ГЕРБ в управлението. Т.нар. \"Патриоти” например се сдобиха наскоро с два нови феода: политиката на България по отношение на Македония и защитата на българските превозвачи пред Брюксел. В първия феод изглежда ще господства великият „воевода\" Каракачанов. След тежкия скандал с раздаването на българско гражданство - политика, която от години е лицето на ВМРО, “воеводата” получи като компенсация югозападната тема Македония плюс лиценз да води индиректни преговори с премиера Заев. И   - от спора за езика, през идентичността на Самуил, та чак до общата ни историята до 1944 година. След тези преговори не се знае дали въпросната обща история ще бъде призната от македонците, но със сигурност рязко ще намалеят шансовете ни за обща история днес. В тази ситуация става все по-неясно дали българската политика към Западните Балкани остава същата като по време на европредседателството или по-скоро преминаваме към “патриотизация” на темата. Мълчанието на премиера по въпроса е свидетелство за (временна?) феодализация на този аспект на външните ни отношения - като един вид дар за ВМРО. Целта е пообруленият Каракачанов да набере малко капитал преди европейските избори. По подобна логика малкият „воевода\" Джамбазки получи „територии\" на запад - в и около Брюксел. Там той ще трупа дивиденти, организирайки панаири, шествия с тирове и антиевропейски кампании. Вакъфите на ДПС Докато официалните партньори в коалицията получиха феоди на югозапад и в Далечния запад, ДПС разшири своите вакъфи в съдебната власт, в антикорупционните агенции, в медиите и в някои министерства (икономика и екология например, които е време да се слеят под името Министерство на икономическите интереси и защитата им от околната среда). Тези вакъфи от години вече превръщат ДПС в ключов партньор на Борисов, както и на всички други партии с претенции за управление. Корнелия Нинова също разбра тази проста истина и открито повдигна въпроса за потенциална коалиция с ДПС. Вакъфът е феодална единица в Османската империя, състояща се от имоти и население, чрез която публична институция е набирала средства за своята издръжка. Големите джамии например са имали такива феоди. Този модел се използва от ДПС като бизнес стратегия - части от медии, банки и служби имат за основна цел издръжката на партията и нейното почетно ръководство. Политическа власт - хидроинженерен проект - политическа власт прим. Съдебна власт - студен резерв - съдебна власт прим. Медийна власт - закон за медиите - медийна власт прим. Това са основните обороти, които Движението завърта. А сегашното отслабване на Борисов допълнително ги ускорява. Но понякога засилването му също ги е ускорявало, така че в това отношение строга корелация няма.     В медиите нещата са ясни: без самоотвержената подкрепа на медиите на/около ДПС правителството не би оцеляло. Както и те едва ли биха оцелели без правителството. Казано другояче: става дума за взаимен интерес и затова тези медии се сдобиха със законодателна инициатива и законодателна рецепция в НС. По-важни са нещата в съдебната власт. След като бе обявен “позитивният” доклад на ЕК за напредъка на България, започна дружен правителствено-депесарски напън за унищожаване на последните острови на независимост в съдебната власт. Към момента извън вакъфите институционално остава Лозан Панов и затова той е обект на политически, медиен, дисциплинарен, данъчен и антикорупционен натиск. Напълно случайно съвпадение на действията на институции и служби в една държава, в която няма проблеми с медиите и съдебната власт. (Това е ирония.) А общественият интерес ? Третото българско правителство на Бойко Борисов започва да прилича на Второто българско царство по времето на Иван Шишман: Каракачанов отцепи темата Македония, Джамбазки властва на запад в Брюксел, а феодалните имения на ДПС и на други местни деспоти се разширяват. Усилва се и външният натиск от изток да дадем територия и суверенитет срещу тръби и ядрена енергия. “Бизнесът” в лицето на КРИБ и на други велможи също вижда възможности за правителствени отстъпки срещу опортюнистична подкрепа - и затова търси по-изгодни васални договори. В някакъв смисъл политиката винаги е въпрос на договорености и взаимни отстъпки. Но те трябва да са в съзвучие с обществения интерес. При настоящата феодализация обаче има опасност точно той да бъде пожертван.  ", "date": "2018.12.14", "title": "Как България тихо се феодализира"}
{"url": "http://www.classa.bg/%D1%81%D0%B2%D1%8F%D1%82/item/390471-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0-%D0%BD%D0%B0-%D0%B4%D0%B2%D0%B5", "text": "Ще има ли косовска армия? В Прищина се готвят да я създадат, Белград заплашва с военни действия, а Москва предупреждава, че това може да доведе до „най-сериозни последствия за Балканите“.           От ноември насам Косово облага вноса от Сърбия с мита от 100 процента. Мярката е следствие от действията на властите в Белград, които малко преди това осуетиха приемането на Косово в Интерпол. Взаимните обвинения и претенции са само увертюра към едно опасно изостряне на кризата между сърби и косовари. А ЕС отложи и дългоочакваната от косоварите либерализация на визовия режим – факт, който допълнително усили тяхното разочарование и недоволство. Следващата фаза на ескалация предстои: на 14 декември парламентът в Прищина ще даде зелена светлина за създаването на собствена, косовска армия. Нещата вървят от лошо към още по-лошо. В същото време местни политици създават свършени факти, за да подтикнат решаването на косовския въпрос, но не по начина, желан от европейските посредници.  След години на застой в \"замразения\" косовски конфликт, през 2018 за първи път открито беше повдигнат въпросът за размяната на територии и преместването на граници – така бе нарушено едно абсолютно табу в досегашната европейската политика. Сръбският президент Александър Вучич и косовският му колега Хашим Тачи лично инициираха този дебат и дори вече преговаряха помежду си. Идеята: населените предимно със сърби области в Северно Косово да бъдат придадени към Сърбия, а районите с албанско мнозинство в Южна Сърбия да преминат към Косово.    Нови етнически граници в региона?     Но никой вече не обсъжда тези планове официално, след като една среща в Брюксел, проведена през лятото, приключи със скандал, а сръбският президент си тръгна от нея видимо разгневен. Малко по-късно той отново поде старата песен: \"Косово е част от Сърбия\". Правителството в Косово на свой ред отказа да подкрепи идеята за размяна на територии, а премиерът Рамуш Харадинай, който е бивш сподвижник на Тичи от времето на войната в Косово, мобилизира политиката и обществеността за отпор срещу подобна възможност.     Косово иска да има своя армия   Независимо от многобройните предупреждения на европейски политици - най-вече от Германия - да не се чертаят нови етнически граници в региона, темата изобщо не е отпаднала от дневния ред. Редовно се появяват съобщения, че Вучич и Тачи продължавали да преговарят. В същото време чувствително отслабва влиянието на ЕС, който дълги години ръководеше диалога между Белград и Прищина: на Брюксел почти не са му останали възможности да стимулира двете балкански държави, нито пък да ги заплашва с нещо по-сериозно. В началото на годината бе загатнато, че Сърбия може да бъде приета в ЕС през 2025 година, но сега вече никой не желае да се ангажира с конкретна дата. А в Косово, чиято независимост все още не е призната от 5 страни-членки на ЕС, постепенно се изпари еуфорията по Европа, след като Брюксел за пореден път отложи либерализирането на визовия режим за косоварите. Разочарованието на косоварите  Всичко това кара хората в Косово да изпитват дълбоко разочарование. А сред тях почти няма човек без близки, роднини или познати в Германия или някоя друга страна-членка на ЕС. Цялата страна на практика оцелява благодарение на миграцията. Единственият изход: паспорт, който осигурява свободно придвижване. С такъв косоварите могат да се снабдят напр. в южната си съседка Албания. Още преди години ЕС премахна визите за албанските граждани, а албанският премиер Еди Рама им беше обещал паспорти в случай, че ЕС отново откаже да либерализира визовия режим за косовските граждани. И още нещо може да предложи Албания на северната си съседка: икономически връзки. На фона на досегашната икономическа зависимост на Косово от Сърбия, това е съществена алтернатива за Прищина. Но след като Белград блокира приема на Косово в Интерпол, Прищина вдигна митата за сръбските стоки, а вносът на практика замря. Въпреки предупрежденията на международните посредници, правителството на Косово държи на решението си и така блокира напълно търговията със Сърбия, която досега беше жизнено необходима за Косово. Тази празнина сега се запълва от Албания. Броени дни след като Косово наложи мита на сръбските стоки, в косовския град Печ се състоя едно необичайно събитие: под мотото \"Един народ, един език, една мечта\" на 26 ноември си дадоха среща правителствата на Косово и на Албания. На нея двата кабинета начертаха дългосрочни политически, икономически и културни цели: да вървят заедно напред към Европа. Това бе патетичното, но и недвусмислено послание от тази среща, а на семейната снимка се вижда и двуглавият албански орел – символ, който е твърде омразен на сърбите. Тази прегръдка с Албания внася нова динамика в региона, защото Косово може да отхвърли почти изцяло (до)сегашната си зависимост от Сърбия - не само политически, но и икономически. Потърпевши ще се окажат сърбите в Северно Косово, които са откъснати от Сърбия, но пък отказват да се интегрират в структурите на косовската държава. Така етническото разделение вътре в Косово се задълбочава. Интересите на руснаците и американците Не е изключено събитията от последните няколко седмици да доведат до фактическото разделение на Косово, а по-късно - и до създаването на конфедерация между Албания и част от Косово. Местни анализатори и политици вече открито обсъждат този сценарий, който за Сърбия би представлявал истинска травма. Защото Белград не го е грижа толкова за \"бедняшката колиба\" Косово, колкото за един исторически символ, който е неотменима част от сръбската историческа памет - едно по-скоро емоционално, отколкото рационално поведение. Но и военната реторика се вписва в тази напрегната ситуация: Сърбия заплашва с война, ако Косово наистина реши да основе своя собствена армия и да изпрати военни подразделения в Северно Косово. Според сръбската министър-председателка Ана Бърнабич, Белград може да предприеме действия в защита на сръбското население в Северно Косово - въпреки присъствието в страната на 4 000 войници от КФОР, които се грижат за мира и границите в региона. \"Надявам се, че все пак няма да ни се наложи да използваме армията си\", добави Бърнабич многозначително. Това, на практика, би означавало изпълнение на политическия план на Вучич и Тачи.  По-мащабна военна конфронтация в региона обаче е малко вероятна, тъй като Косово е под пряката закрила на САЩ, които разполагат в региона с една от най-големите си военни бази извън САЩ - \"Бондстийл\". За разлика от други официални представители на НАТО, новият американски посланик вече се обяви за създаването на косовска армия. Тревожни са обаче сигналите от Москва. Кремъл обяви, че последиците от създаването на косовска армия могат да доведат до „най-тежките последици не само за сръбското население в региона, но и като цяло за сигурността на Балканите\".  ", "date": "2018.12.14", "title": "Косово се разпада на две?"}
{"url": "http://www.classa.bg/%D1%81%D0%B2%D1%8F%D1%82/item/390472-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D1%80%D0%B8%D0%BD%D0%B0-%D0%B1%D0%BE%D1%80%D1%81%D0%BE%D0%B2%D0%B8%D1%82%D0%B5-%D1%86%D0%B5%D0%BD%D0%B8", "text": "Вчера завесата беше повдигната от американската Администрация за енергийна информация, към федералното Министерство на енергетиката, която публикува следната уникална графика, на която се вижда, че за последната седмица на ноември САЩ за първи път през 21-ви век са били НЕТНИ износители на суров петрол и петролни продукти:     Поради тази причина направих малка корекция на предизборния му плакат, на който пише, че той копае въглища, така че да се знае, че вече копае петрол.     Заради тези негови заслуги руската централна телевизия, в най-популярното си вечерно шоу, го произведе в четирикратен ГЕРОЙ на Съветските американски щати.  ", "date": "2018.12.14", "title": "Доналд Тръмп срина борсовите цени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390463-%D0%B0%D0%BD%D0%B4%D1%80%D0%B5%D0%B0-%D0%BF%D0%B0%D0%BA-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8", "text": "Половинката на Кубрат Пулев - фолкпевицата Андреа направи пореден опит да се защити от хейт вълната, която я заля след участието й в живото предаване на \"Биг Брадър\".  Припомняме, че блондинката с големи силиконови възможности се появи в студиото на риалитито и шокира с визията си. Колаж, придружен с подигравателното \"Андреа си забрави фотошопа вкъщи\" светкавично превзе интернет пространството.      След това любимата на профи боксьора ни публикува нови снимки от въпросното събитие в опит да опроверга твърденията на публиката. Сега русокосата красавица се съблече, за да покаже на потребителите, че не е дебела. Тя публикува провокативна и много разголена снимка в социалните мрежи.  \"Ето ви една нова снимка... така да си коментирате\", написа изпълнителката.  Под публикацията побърза да защити Андреа друга спортна половинка - Николета Лозанова: \"Храна за мършите...точно така\".        ", "date": "2018.12.14", "title": "Андреа пак го направи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390464-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес не взимайте кардинални решения, по професионални въпроси. Мероприятия, свързани с празник или тържество, трябва да преминат под вашето твърдо ръководство. От рискови операции с пари и инвестиции, се откажете, дори ако ви подтикват близки хора. Вечерта ви чака скъп и желан подарък. ТЕЛЕЦ ( 21 април - 21 май )  Приходи ще ви носят старите дела, така че бъдете готови да събирате бонуси и премии. Отличен ден за онези, които са решили да сключат брак. Може да си позволите всякакви разходи, защото покупките ще бъдат приятни и полезни. На пътя, трябва да бъдете по-внимателни, както и при работа с електричество. БЛИЗНАЦИ ( 22 май - 21 Юни ) Очаква ви труден ден, така че не трябва да се поддавате на отрицателни емоции. Дори една малка кавга, може бързо да прерасне в скандал. Има възможност да научите нещо ново за работата и да увеличите капитала си. Основното е, да не казвате на никого за бъдещите си планове. Бдителност в ежедневието, няма да бъде излишна.   РАК ( 22 юни - 23 юли ) Може да се сблъскате, с измама от близък приятел. Толкова много сте му вярвали, че сега е ужасно да си представите как да общувате в бъдеще. Най-добре е да се успокойте и погледнете на всичко философски. Един добър начин да изхвърлите отрицателното е, да се занимавате с творчество. Може да спечелите, ако успешно рекламирате своите шедьоври. ЛЪВ ( 24 юли - 23 август ) Препоръчително е да бъдете по-реалистични и да не се поддавате на илюзии. Ще сте прекалено мнителни и раними, което днес може да доведе до нервен срив. Ако отдавна сте набелязали да купите някаква вещ, днес без съмнение може да си го позволите. И не се притеснявайте за парите, имате достатъчно. Вечерта ви очаква, незабравима среща. ДЕВА ( 24-ти август - 23 септември ) Очаква ви труден ден, когато са възможни всякакви негативни тенденции – конфликти, загуба на пари и дори измами. Но ако имате надежден приятел до вас, ситуацията ще се промени към по-добро. Днес няма да сте в състояние самостоятелно да решавате или да предприемате действия. Подкрепата, ще ви е нужна като въздух. ВЕЗНИ( 24 септември - 23 октомври) Възможни са интриги във вашето обкръжение, които да ви изкарат извън нерви. Опитайте се, да си изясните събитията и да намерите морална подкрепа за разрешаване на финансовите проблеми. Някой от бившите ви приятели, упорито ще се стреми към вашето благоразположение. Може да чуете по свой адрес много приятни думи, които да ви вдъхновят за благородни дела.   СКОРПИОН ( 24 октомври - 22 Ноември ) Ще искате да си възвърнете предишния авторитет, но това няма да е лесна задача. Ще трябва много да се постараете и да бъдете изключително учтиви, така че отново да повярват във вас. Изразяване на искрени чувства, ще е необходимо на тези, които наскоро са започнали роман. Само не насилвайте събитията, това ще навреди на връзката. Бъдете по-скромни в желанията.   СТРЕЛЕЦ ( 23 Ноември - 21 Декември ) Препоръчително е да прекарате този ден в самота и да обобщите резултатите от работата си. Ако трябва да подобрите уменията си или да научите нещо ново, направете го. Не е изключена спешна или дългосрочна командировка. Основното е, да не се противопоставяте на тези, които са ви помагали много в работата. От авантюри в любота, по-добре се откажете, за да избегнете проблеми. КОЗИРОГ (22 Декември - 20 януари ) Дома ви, ще се окаже най-надеждното място и защита от всякакви ситуации. Близките хора са готови за вас на подвизи, оценете го. В работата ви, ще се отворят нови перспективи. Само не се претоварвайте, в противен случай ще подкопаете физическото си здраве. От финансови загуби, може да се отървете по един начин - не купувайте нищо.  ВОДОЛЕЙ ( 21 януари -  19  февруари ) Препоръчително е, активно да се заемете с решаването на имуществени и жилищни проблеми, ако имате такива. Избягвайте днес премествания, инвестиране на пари и спорове с партньори. Всичко това ще доведе само до неприятности. В личния живот, трябва да станете по-инициативни, особено ако е необходимо да се организира празник или парти.   РИБИ ( 20 февруари - 20 март ) Ще берете плодовете от работа, която неотдавна сте реализирали. За нови проекти, сега не е времето, така че ги отложете. Благоприятно ще се развиват, преговори и срещи със западни партньори. За здравето, ще са полезни общоукрепващи процедури. Вечерта, по-добре се въздържайте от алкохолни напитки.", "date": "2018.12.14", "title": "Дневен хороскоп 14 декември"}
{"url": "http://www.classa.bg/%D1%81%D0%B2%D1%8F%D1%82/item/390465-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%BB%D0%B8-%D1%81%D0%B5-%D0%B0%D1%84%D1%80%D0%B8%D0%BA%D0%B0-%D0%B2-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82", "text": "Писмото с изходящ номер \"MC/19/3\" е нещо ново в китайско-африканските отношения. Кабине Калон, министър на транспорта и авиацията на Сиера Леоне, обяснява в трезв тон, че след внимателна преценка няма да се строи ново летище в столицата на страната Фрийтаун. Китай е обещал заем и строителни работи на стойност 318 милиона долара. Фрийтаун обаче вече има летище, което според министъра и без това се използва \"крайно недостатъчно\". Строителството на ново е лишено от икономическа логика и Калон коментира, че има правото да взема \"най-добрите решения за страната\".     Китайските лидери побързаха да омаловажат случката. По думите на говорител на китайското външно министерство проектът е бил само в проучвателна фаза. Същият допълни, че както е с всякаква дейност в Африка, в Сиера Леоне договореностите винаги са базирани на \"сътрудничество, от което печелят и двете страни\". Поради това този конкретен проект не бива да се \"преувеличава като индикация за проблеми между правителствата на Китай и Сиера Леоне\". И все пак това е първият път, в който африканска държава прекратява вече оповестена сделка с такива мащаби. Инцидентът отразява нарастващ и доста закъснял скептицизъм спрямо като цяло безусловните заеми, които пристигат от Пекин. Международният валутен фонд (МВФ) в момента класифицира шест африкански държави като намиращи се в затруднено положение по отношение на държавния дълг: Чад, Мозамбик, Сао Томе и Принсипе, Южен Судан, Судан и Зимбабве. Девет други са изложени на голям риск от такова положение. От края на 2017 г. насам, МВФ все по-често предупреждава за нарастващата задлъжнялост в Африка. През последните две години средните плащания по външни дългове на правителства на африкански държави са се удвоили. Това наскоро изчисли британската активистка група Jubilee Debt Coalition. Плащанията по външните дългове са се увеличили средно от 5.9% от приходите в хазната на правителствата през 2015-а до 11.8% през 2017-а. Около 32% от този дълг африканските правителства дължат на частни кредитори, от които 20% се дължат на Китай, така че \"относителната му значимост е по-малка, отколкото често се твърди\", твърди докладът. Но за разлика от повечето западни държави и институции, Китай не огласява своите отпуснати заеми пред обичайните системи за това - като Системата за отчитане на кредиторите на ОИСР или Инициативата за прозрачност на международната помощ (ИПМП). Проучване на университета \"Джонс Хопкинс\" показва, че между 2000 г. и 2017 г. Китай е отпуснал заеми, равняващи се поне на 136 милиарда долара. Причините за бързо нарастващия дълг на Африка са очевидни. Повечето африкански икономики са зависими предимно от износ на стоки за широко потребление и спешно се нуждаят от инвестиции в инфраструктура. Когато цените на стоките за широко потребление спаднаха след бума през 2005-2007 г., приходите от борси в чужбина също намаляха. Много държави компенсираха това с нови дългове (в долари), бремето на които нарастваше с увеличаването на курса на долара спрямо техните собствени валути. Инвестициите в инфраструктура обаче не доведоха до очакваното възстановяване на икономиката. В някои случаи това беше, защото даден ефект се проявява едва в дългосрочен план, в други — защото проектите не винаги имаха особен смисъл. Като летището в Сиера Леоне. През 2005-а отпускането на заеми от G8 за 18 силно задлъжняли развиващи се страни беше прекратено и това незабавно направи Африка интересна за алчни за печалби инвеститори от частния сектор. Това породи надежди, че международните финансови институции ще се намесят, когато държавите обявят банкрут. Кристин Хакенеш, изследовател в Германския институт за развитие в Бон, е очаквала МВФ и Световната банка по-рано да изтъкнат опасностите от нова дългова криза. По думите й дискусиите за високите нива на нови дългове, породени от заеми от Китай, се водят между експерти от началото на това десетилетие. Хакенеш е на мнение, че, особено в малките икономики, \"би трябвало да се задават въпроси за устойчивостта на проекти, които струват стотици милиони долари\". Междувременно става все по-очевидно, че на теория щедрата стратегия на Китай за Африка не винаги води до обещаните изгоди и за двете страни. Споразуменията за строителство на пътища, летища, железници, язовири и други инфраструктурни проекти често нашумяват заради пълната липса на прозрачност, а уговорките в случай на национален банкрут остават в тайна. Поглед към Шри Ланка разкрива колко сурови могат да бъдат клаузите на китайците. Там Пекин пое контрола върху пристанище за период от 99 години чрез договор за лизинг. Подобни опасения все по-често се чуват в Африка, където на държави като Ангола отдавна се налага да изплащат дълговете си под формата на сериозен дял от добива им на петрол — 90% от външния дълг на страната е в китайски ръце. Изданието Africa Confidential съобщава, че Китай е предложил на силно задлъжнялата Замбия да поеме контрола над международното летище на столицата Лусака, както и над държавната електрическа компания. Правителствата на Замбия и Китай категорично отричат това твърдение. И все пак фактът, че милиони британски средства за помощи са присвоени в Замбия, не поражда особено доверие. Агенция AFP също съобщи, че МВФ е отложил плащанията по дълг за милиард долара, защото се опасява, че задлъжнялостта на страната е по-висока от официално огласените 10,6 милиарда долара. През 2016-а друга държава — Мозамбик, призна, че е крила дългове в размер на милиарди. В държави като Замбия нараства усещането, че те са се превърнали в китайска собственост. През септември на кенийския учен Патрик Лумумба беше отказано влизане в страната. Той беше поканен от университет там за лекция на тема китайско-африканските отношения. Говорител на правителството обясни, че решението е взето \"от съображения за сигурност\". Националната телевизия в Замбия е предпазлива при отразяване на инциденти — 60% от нея е собственост на китайски компании. Западът също е загрижен от нарастващата задлъжнялост на стратегически важната държава Джибути, където от 2017-а насам се намира единствената китайска военна база в чужбина. В Джибути също така има военни бази на САЩ, Франция, Италия и Япония. Ако заради дълговата си политика Китай получи преференциален статус при употребата на важната инфраструктура в държавата, би могъл да избухне конфликт. Засега Китай се опитва да поддържа представата за това, че сделките по африканската й политика се договарят при равни условия.  И все пак Пекин е напълно наясно, че голямата еуфория на континента е към своя край и предстоят сериозни трудности. Кения също отказа споразумение за свободна търговия с Китай заради и без това огромния си търговски дефицит. Въпреки това трябва да се отбележи, че на важна среща на високо равнище между Китай и представители на 51 африкански държави, провела се в Пекин, бяха договорени нови заеми на обща стойност $60 млрд.", "date": "2018.12.14", "title": "Превръща ли се Африка в китайска собственост"}
{"url": "http://www.classa.bg/%D1%81%D0%B2%D1%8F%D1%82/item/390466-%D0%B5%D1%80%D0%B4%D0%BE%D0%B3%D0%B0%D0%BD-%D1%80%D0%B0%D0%B7%D0%B1%D0%B8%D1%80%D0%B0-%D1%81%D0%B0%D0%BC%D0%BE-%D0%B5%D0%B7%D0%B8%D0%BA%D0%B0-%D0%BD%D0%B0-%D0%B3%D1%80%D1%83%D0%B1%D0%B8%D1%8F-%D0%BD%D0%B0%D1%82%D0%B8%D1%81%D0%BA", "text": "В Турция явно има тайни затвори, в които изтезават привърженици на Гюлен. Европа дипломатично си мълчи, вместо да каже на Ердоган какво мисли – на единствения език, който той разбира. Не, това вече не е никаква тайна: малко след неуспешния опит за преврат в Турция на 15 юли 2016 година турските тайни служби MIT са предприели активни действия за залавянето на \"враговете на страната\" - също и извън държавните граници на Турция. Не от вчера са обвиненията срещу турското правителство, че поддържа тайни затвори, в които систематично биват изтезавани привърженици на проповедника Фетхуллах Гюлен. От над две години редовно се появяват такива съобщения. Турските медии обичат да съобщават за поредния успех на Анкара, когато някъде в чужбина бъдат задържани привърженици на Гюлен. Правителството се хвали с успехите на турските тайни служби, а независимите журналисти се опитват да разследват действията на турските тайни служби. Със сигурност може да се предположи, че това, което вече знаем за тях, е добре известно и на западните тайни служби. Но какво от това, че се знае? И какво предприемат западните държави, които явно познават истината? НИЩО! Само  „ тиха дипломация \"  не е достатъчна Страната-членка на НАТО Турция изглежда поддържа затвори за изтезания, отвлича предполагаеми \"предатели на родината\" по цял свят, а турските тайни служби MIT са все по-активни в чужбина. Но вместо да заяви ясна позиция и да повдигне открито въпроса, германското правителство залага на \"тихата дипломация\". Една турска поговорка гласи: \"Един приятел е длъжен да  каже истината, дори и да боли\". Затова и партньорите на турския президент Ердоган трябва да му кажат болезнената истина право в очите. Вместо това те го плашат със спиране на преговорите за членство в ЕС - заплаха, на която всички в Анкара вече гледат с насмешка. Подобни изявления наливат вода в мелницата на Ердоган и неговите привърженици, защото това само потвърждава тяхното убеждение, че не са желани в християнския клуб.     В Турция за най-големи врагове смятат т.нар. \"държавни изменници\" – онези, които носят отговорност за неуспешния опит за преврат през 2016 година. Тяхното преследване междувременно се превърна в първа и основна задача за турския президент. Гюлен и неговото движение бяха обявени за враг №1 на турската държава. В Турция това е теза, срещу която никой не смее да протестира. В чужбина обаче не всички са убедени в правотата ѝ. Той показа как с е разговаря с Ердоган Американският президент Доналд Тръмп беше този, който с бруталното си и отчасти дебелашко поведение показа как трябва да се подхожда към Анкара. Когато стана ясно, че Турция няма да освободи задържания американски пастор Ендрю Брънсън, Вашингтон реагира моментално. А Тръмп използва език, който се разбира и от турския президент Ердоган. Това е език, който сигнализира неотстъпчивост и натиск над правителството на ПСР – включително налагане на санкции и на наказателни мита за турските стоки. Икономическите последици от тези мерки на американците от миналото лято се чувстват осезаемо в Турция и до днес. Турция трябва най-сетне да определи позициите си - да демонстрира желание за прозрачност пред  Запада, да закрие тайните затвори за изтезания и да спазва правата на всички задържани, вкл. и на привържениците на Гюлен. В противен случай не може да има никакво доверие между Запада и Турция. Нито сега, нито в бъдеще.  ", "date": "2018.12.14", "title": "Ердоган разбира само езика на грубия натиск"}
{"url": "http://www.classa.bg/%D1%81%D0%B2%D1%8F%D1%82/item/390467-%D0%B8-%D0%B2%D1%81%D0%B8%D1%87%D0%BA%D0%BE-%D1%82%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D0%B4%D0%BD%D0%B0-%D0%B3%D1%80%D0%BE%D1%82%D0%B5%D1%81%D0%BA%D0%BD%D0%B0-%D0%B7%D0%B0%D0%B1%D0%BB%D1%83%D0%B4%D0%B0", "text": "Дори на онези, които искаха Брекзит, късно им просветна колко тежки ще са последствията. Ситуацията е извънредно сериозна, а британската политика просто не знае какво прави. И всичко това заради една грандиозна заблуда.       Няма какво да се чудим, че икономическите кръгове изпадат във все по-голяма паника, когато става дума за Брекзита. Театърът, който се разиграва в Лондон, събужда огромни съмнения дори у най-заклетите оптимисти. Накъде води всичко това? Кога ще свърши? Ама окончателно да свърши!     Твърд Брекзит, мек Брекзит, преходен период (през който всъщност всичко си остава по старому), удължаване на преходния период, отлагане на напускането, отменяне на напускането, предсрочни избори – британската политика подлага на огромно изпитание гражданите на Обединеното кралство. А също и партньорите на континента. И хич няма да сбъркат онези, които биха заявили, че някой ги прави на маймуни в една супер сериозна ситуация. Ако Брекзитът някой ден бъде окончателно осъществен,  тогава единият от двамата партньори – и то този, който беше и си остава силен и стабилен – сигурно ще пролее някоя прощална сълза, но и ще отрони въздишка на облекчение. Британците са крайно разединени И последната ескалация се дължи най-вече на това, че Обединеното кралство е тежко разединено, когато става дума за Европа. Този разлом минава през правителството, през опозицията и не на последно място – през самото население. Консенсус няма – та нали резултатът от референдума за излизане от ЕС беше почти на кантар. Този референдум изобщо не успокои духовете, нещо повече: на мнозина, включително и на един бивш министър за Брекзита, едва със закъснение им просветна колко трудна и с какви тежки последици ще бъде раздялата с ЕС. И че Великобритания не може да постигне и двете заедно: хем да си възвърне контрола, хем да не изгуби откъм благосъстояние. Навремето премиерът Дейвид Камерън обяви този референдум с надеждата, че мнозинството ще гласува за оставане в ЕС, а по този начин неговата собствена Консервативна партия веднъж завинаги  ще се помири с европейската интеграция. Каква гротескна заблуда само! По нищо не личи, че неговата партия ще преодолее това свое вътрешно разединение. Самият Камерън е най-добрият пример за това: след като дълги години ругаеше ЕС, той изведнъж започна да твърди, че Европа е екзистенциалната застраховка за британските сигурност и благоденствие. Каква ли реакция би могла да се очаква от хората в една такава ситуация? В Лондон със сигурност ще бъде изиграно и второто действие от пиесата „Нашата европейска дилема\". Или може би пиесата се казваше „Нашето европейско фиаско\"?        ", "date": "2018.12.14", "title": "И всичко това заради една гротескна заблуда"}
{"url": "http://www.classa.bg/%D1%81%D0%B2%D1%8F%D1%82/item/390468-%D1%80%D1%83%D1%81%D0%B8%D1%8F-%D0%B7%D0%B0%D1%82%D1%8F%D0%B3%D0%B0-%D0%BE%D1%89%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Московският всекидневник „Комерсант“ съобщава днес за внесения от група руски депутати в Държавната Дума пакет от законопроекти за изменение на действащите правила за разпространение на информация в интернет и в медиите. Една от предлаганите мерки предвижда до 15 дни арест за ползватели на интернет за изразяване на „явно неуважение към обществото и държавата“, друга заплашва средствата за масова информация със сериозни глоби за публикация на „недостоверна информация“. И в двата случая се предвижда извънсъдебно блокиране на сведения, които Генералната прокуратура сметне за противоправни.     Вестникът цитира шефа на президентския Съвет по правата на човека (СПЧ) Михаил Федотов, според когото тези предложения са лошо замислени и антиконституционни. А според члена на СПЧ Юрий Костанов поправкиje фактически означават реанимация на нормите на съветския наказателен кодекс за преследване на антисъветизма. „Сегашните формулировки за оскърбления на властта са дори още по-лоши, те не изискват да се доказва, че такива изказвания са лъжливи, и пряко противоречат на нормите на конституцията за свобода на съвестта“, казва Костанов. „Комерсант“ цитира и председателя на сдружение „Открита Русия“ Андрей Пивоваров, който казва, че предвидените поправки в закона ще позволят той да бъде арестуван за 15 дни „за всяка критика на властта“. Вестник „Независимая газета“ пише за сериозно изостряне на отношенията между Русия и Беларус в статия под заглавие „Москва притиска Лукашенко до стената“. Поводът са обявените от Русия промени във формирането на цените на нефта и газа за съседната съюзна държава, при което митническата такса се заменя с данък върху добива на полезни изкопаеми. Това ще доведе до рязко поскъпване на горивата, които Москва продава на своя най-близък съюзник. Предвидените спешни преговори по въпроса между Москва и Минск за някакви компенсации за Беларус очевидно са стигнали до задънена улица, след като руският представител Дмитрий Козак изобщо е отказал да обсъжда темата за нефта и газа „до приемане на принципни решения за движение към по-нататъшната интеграция на Русия и Беларус в рамките на Съюзната държава“, съобщил източник, близък до преговорите. Впрочем, миналата седмица и руският президент Путин заговори, че „е нужно друго равнище на интеграцията“, припомня всекидневникът. Оптимизмът по този въпрос все повече се изчерпва, а цената, която Русия иска за това според експертите става все по-висока и по-висока. И икономисти, и политолози смятат, че става дума за сериозен натиск върху беларуския президент Александър Лукашенко и даже не изключват да се стигне до някакъв демарш от страна на Минск. Русия притиска Беларус да влезе в нов Съветски съюз, в който тя ще има статут на Чечения на Абхазия, смята икономистът Ярослав Романчук. Това, според него, ще позволи на Путин да претендира за ролята на ръководител на тази държава. Неговото мнение се споделя и от политолога Юрий Чаусов. „Това е шантаж от страна на Кремъл“, смята той. Според него с такава неочаквано рязка реакция руската страна се опитва да накаже Лукашенко затова, че миналата седмица по време на срещата на върха на Евразийския икономически съюз той си позволи да изнесе в публичното пространство препирнята с Москва за цената на газа. Според Чаусов Москва и по-рано е правила подобни предложения, обаче това е оставало скрито от широката общественост. Сега обаче имало преднамерено подхвърляне на информация (от страна на Лукашенко). „Русия очаква от Беларус да се откаже от реални елементи на суверенитета си“, смята политологът, цитиран от „Независимая газета“. Той предполага, че е възможно Москва да иска съгласие за разполагане на руска военна база на територията на Беларус. Позовавайки се на мнение на неназовани експерти, вестникът отбелязва, че макар и да е попаднал на мушката на Москва, положението на Лукашенко не е безнадеждно. Беларус сега има нелоши отношения със Запада и са налице шансове, в случай на разрив на отношенията с Русия при действително посегателство върху суверенитета на Беларус, оттам да бъде получена някаква помощ. Припомня се, че във вторник Лукашенко се е срещнал с посланика на Германия в Минск и е намекнал, че е готов почти на всичко, но имал и някои молби към Германия и ЕС. Нещо повече, икономистите смятат, че моментът сега е много удачен Беларус да излезе от интеграционните формати с Русия, ако тя не желае повече да дотира нейното участие, и да заложи на собствените си сили. „Беларус трябва да направи силен ход и да обяви мораториум върху участието си в Евразийския икономически съюз, за да започне да гради по друг начин отношенията си с Русия“, смята Романчук. В същото време, според него, страната трябва да започне вътрешни икономически реформи, за да стане удобен партньор за европейския и руския бизнес. Създаването на условия за приток на инвестиции в страната може да спаси Беларус от такава ненадеждна интеграция, заключава икономистът, цитиран от „Независимая газета“.   БТА", "date": "2018.12.14", "title": "Русия затяга още контрола над интернет"}
{"url": "http://www.classa.bg/%D1%81%D0%B2%D1%8F%D1%82/item/390469-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%86%D0%B8-%D0%B1%D1%8A%D1%80%D0%B7%D0%B0%D1%82-%D0%B4%D0%B0-%D0%BF%D0%BE%D0%BA%D1%80%D0%B8%D1%8F%D1%82-1-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BD%D0%BE%D0%B2%D0%B0%D1%82%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Богатите китайци бързат да покрият активи и приходи в чуждестранни тръстове преди новите данъчни правила в страната да влязат в сила следващия месец. Сред тях е и мярка, която е насочена директно към офшорните притежания на елита, съобщава Bloomberg. По данни на Bank of Singapore през втората половина на годината се наблюдава увеличение от 35% на интереса от китайски клиенти към офшорни тръстове, посочва ръководителят на подразделението за финансово планиране на банката Уон Шъу Ли. По думите му броят на молбите, предшестващи създаването на тръстове, които предлагат „възможности за данъчно планиране“ чрез предоставяне на собственост на попечители от трета страна, се е удвоил от август насам. Данъчната реформа, която влиза в сила от 1 януари, цели да намали данъчната тежест от хората със средни и ниски доходи, като увеличава задълженията на най-богатите. Те също така оказват ефект и върху работата на консултанти, частни банкери и адвокати, които специализират в създаването на тръстове. С увеличаването на богатствата на китайските елити – личното богатство в страната нарасна до 21 трлн. долара през миналата година, съхранението на пари в чужбина или промяна на техния статус на данъчно пребиваване стана нещо нормално.     И въпреки мерките на правителството за затягане на контрола върху изнасянето на средства извън страната през миналата година, капиталите в чужбина ще достигнат размер от 1 трлн. долара през тази година, изчисляват от Boston Consulting Group. „Интересът от създаването на офшорни тръстове и премахването на китайската регистрация на домакинства (която удостоверява, че даден човек е жител на дадена област – бел. ред.) е огромен“, посочва Питър Ни, партньор и данъчен специалист към правната кантора Zhong Lun. По думите му лицата с голямо нетно състояние бързат, за да могат да хванат крайния срок, който изтича през 2019 г.     Според някои съветници по финансово планиране техни клиенти са започнали да установяват тръстове много преди на хоризонта да се покажат данъчните реформи. В същото време през септември Пекин започна прилагането на международно споразумение за споделяне на данни, наречено Общ отчетен стандарт, който прави съхранението на пари в чужбина по-видимо за местните власти. Мерките на Китай засегнаха и множество богати и известни в страната. Такъв пример е случаят на актрисата Фан Бинбин, която трябваше да плати, заедно с няколко други свързани компании, рекордните 129 млн. долара в глоби и неплатени данъци.", "date": "2018.12.14", "title": "Богатите китайци бързат да покрият 1 млрд. долара от новата данъчна система"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390462-%D0%B1%D0%BB%D0%B0%D0%B3%D0%BE%D0%B9-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%89%D0%B5-%D0%BF%D0%BE%D0%BB%D1%83%D0%B4%D0%B5%D0%B5", "text": "Сводник, търгуващ с проститутки, е откривателят на Златка Райкова, която умилява половин България с телевизионната си любов с Благой Георгиев. Осъденият многократно за търговия с плът Васил Телбизов e човекът, който поема блондинката още когато тя е 15-годишна ученичка и й показва \"пътя в живота\", спомнят си техни общи приятели. По думите на самия Телбизов Златка Райкова дори е била най-оборотното му момиче в началото на века, пише \"Уикенд\". Именно той финансира преобразяването й в секси мадама - плаща 5000 лева за силикон, слага й изкуствени джуки и коси и я превръща в неустоима мъжемелачка.     Въпреки че е женен, Райкова не само е най-знатното момиче в бардака му, но и негова любовница.  В Пазарджик още си спомнят как тя го чака пред затвора, за да излезе след поредната излежана присъда, но там се засича със законната му съпруга и двете дами се хващат за косите.      49-годишният Телбизов в момента търка наровете в затвор в Малта и по всичко изглежда, че Златка, с която бяха \"дупе и гащи\", отдавна го е забравила.  Райкова яростно отричала пред поредния си възлюбен Благой Георгиев да е имала интимни отношения с Васил и да е заработвала в структурата му.  Пазарджишкият сутеньор е известен сред органите на реда от 90-те години на миналия век. Първите си проститутки Васил Телбизов прекарва през границата още през 1995 г. Базирал ги е в бардак в Германия. Няколко лета по-късно Телбизов е задържан в Берлин с повдигнати обвинения за трафик на хора и склоняване към проституция. Успява да се измъкне от панделата, убеждавайки немските лекари, че изпада в жестока депресия и има риск за живота му.   След връщането си у нас сводникът се запознава със Златка Райкова и стават неразделни. Тя е красиво момиче и съвсем естествено е много харесвана. Всеки мъж, с когото се сближи, обявява за свой Бог, а всяка нейна любов определя като \"изпепеляваща\". Така е сега и с Благо. Но той едва ли знае за връзката й с Телбизов, за когото работила преди години.        ", "date": "2018.12.14", "title": "Благой Георгиев ще полудее..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390460-%D0%BA%D1%8A%D0%B4%D0%B5-%D1%81%D0%B0-%D0%B8%D0%BC-%D0%BC%D1%8A%D0%B6%D0%B5%D1%82%D0%B5", "text": "В Съединените щати бившата Мис Кентъки изпрати интимни снимки на 15-годишен ученик. Когато родителите на момчето забелязали кореспонденцията, отишли в полицията и жената била арестувана. 28-годишната жена е изправена пред глоба от около 100 хиляди долара и максимален срок на лишаване от свобода до 20 години. Същевременно отново учителка от средното училище бе осъдена на затвор за развращаване на ученик. 25-годишната Александрия Калюжий и 14-годишното момче се срещнали в социалните мрежи през лятото на 2017 г. Първо учителката изпратила на тийнейджъра разголени снимки, а след това започнали романс, пише \"Дейли мейл\".      Двамата често правели секс в гората и по гаражите, докато един ден били пипнати от роднина на ученика. След като представители на училището се включили в ситуацията, тийнейджърът започнал да отрича да има нещо между него и Александрия. По време на процеса учителката била изпратена в местния затвор, откъдето била освободена под гаранция от 75 хиляди долара. Третият случай е свързан със секс между 27-годишна учителка и отново 14-годишен младеж. Стефани Питърсън не просто изпращала снимки на ученика, а правила секс с него. Тя е призната за виновна, пише \"Дейли Стар\". Младежът посещавал преподавателката в дома й, когато съпругът й бил на работа. След като този февруари избухнал скандалът около техните отношения, Стефани поискала от тийнейджъра да премахне всички клеветнически материали, включително кореспонденцията им. По-късно учителката отбеляза, че връзката с момчето е най-лошото решение в живота й, но любовта към него просто объркала главата й. Съпругът на Стефани се развел с нея, щом научил за нейните изневери. Сега Питърсън чака окончателната си присъда.", "date": "2018.12.14", "title": "Къде са им мъжете?!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390461-%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%84%D0%B5%D0%BD%D0%BA%D0%B0-%D0%BD%D0%B0", "text": "Тя се казва Вероника Биелик и е най-горещата фенка на... английския гранд Ливърпул. Красивият полски модел на няколко пъти показа пристрастия към тима от мърсисайд, като след победата над Наполи на \"Анфийлд\" от Шампионската лига, тя отново го направи, споделяйки снимка с червения екип в социалната мрежа \"Инстаграм\".   Като цяло блондинката е доста активна в социалните мрежи и не пропуска да радва своите милион и половина последователи, пускайки доста горещи снимкa:", "date": "2018.12.14", "title": "Това е най-горещата фенка на..."}
