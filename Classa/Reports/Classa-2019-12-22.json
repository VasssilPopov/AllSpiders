{"url": "http://www.classa.bg/%D1%81%D0%B2%D1%8F%D1%82/item/403887-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D1%81%D0%B2%D0%B5%D1%82%D0%B0", "text": "Когато става дума за пенсиониране, Франция е като другите страни, само че в по-голяма степен: Всичко в системата й е несъстоятелно. Несъстоятелно е, че в страната има 42 различни пенсионни схеми - една за машинисти, друга за оперни певци и т.н. Несъстоятелно е французите да смятат, че имат дадено от Бога право да се пенсионират на 62 години или дори по-рано. И е несъстоятелно да се бунтуват по улиците всеки път, когато правителството се опита да се изправи срещу тези реалности, пише Андреас Клут за Bloomberg. Ако възприемат малко по-различна гледна точка, французите всъщност може да имат основание да празнуват. В крайна сметка, както хората в почти целия свят, те могат да очакват по-дълъг живот. Единственият проблем е, че ако те не работят по-дълго, ще трябва да получават пенсиите си в продължение на повече години. Освен това, поради по-ниската раждаемост през последните поколения, по-малко млади хора ще финансират тези пенсии. Тази световна пенсионна криза е цъкаща бомба, която не е толкова опасна, колкото климатичните промени, но с почти същите последици за финансовите пазари, жизнения стандарт и много други неща. Тази година почти един от всеки 10 души в света ще се пенсионира, според ООН. До 2070 г. това ще става с приблизително един на всеки пет. Кризата не е равномерно разпределена. Африка, поне веднъж, има по-малко проблеми, заради относителната си младост. В Северна Америка проблемът е голям. В Азия и Европа той е огромен. Най-старата държава в света (демографски) е Япония, а една от най-бързо застаряващите е Южна Корея. Най-възрастният континент е Европа, а държави като Гърция, Полша, Португалия, Словакия, Словения и Испания са сред най-бързо остаряващите. Политиците имат всичко на всичко три начина за справяне с тази дилема. Първият е чрез степента на пенсионния принос: колко са длъжни да плащат в системата хората в трудоспособна възраст. Процентът на вноските върви нагоре в богатите страни. Това представлява нарастваща тежест за младите хора, които се опитват да започнат кариерата си (и се съмняват дали системата дори ще съществува, когато сами те се пенсионират). Алтернативата на това да накарате работниците да плащат повече е финансирането на недостига от хазната, което е чудесен план за предизвикване на следващата криза с държавния дълг. Вторият начин е чрез степента на заместване: доходите на пенсионерите спрямо това, което са изкарвали, докато са били на работа. Този процент варира от едва около 30% в Литва, Мексико и Великобритания до цели 90% в Австрия, Италия, Португалия и Турция. Тъй като повечето пенсионни системи са неустойчиви, тези нива ще спаднат почти навсякъде. Това означава, че много стари хора ще се окажат бедни. Това ни води до третия начин: чрез пенсионната възраст. Повишаването й е най-простият начин да се направят пенсионните системи по-устойчиви, като същевременно се премахва тежестта върху по-младите поколения и се обещават повече доходи на възрастните хора. Важното е, общото време, което хората прекарват в пенсия, да не се увеличава. Това означава, че пенсионната възраст не само трябва да бъде вдигната незабавно, но и да бъде обвързана с бъдещото нарастване на продължителността на живота. За съжаление, само една държава, Естония, наскоро повиши възрастта си за пенсиониране. Няколко други, преди всичко Дания, имаха добри пенсионни политики във времето, така че техните системи са на практика устойчиви демографски. За разлика от тях, повечето други богати страни (дефинирани тук като 36-те членки на Организацията за икономическо сътрудничество и развитие) са изправени пред проблеми. Едва малко над половината са приели законодателно бъдещи увеличения на пенсионната възраст, които обаче прибавят към нея само половината от годините, с които ще се повиши продължителността на живота за същия период. С други думи, те са недостатъчни. Още по-притеснително е, че доста правителства отстъпват от разумната политика, като реално намаляват възрастта за пенсиониране, разхлабват правилата за ранно напускане на работната сила или прекъсват връзката с очакваната продължителност на живота, която бяха установили. Сред тези, които се отклоняват, са Канада, Чехия, Италия, Полша, Словакия и Испания. Причините за тази динамика не са толкова мистериозни. Ефектите от демографските промени, като и тези от изменението на климата, ще се разгръщат постепенно с десетилетия. За разлика от това, в политиката една седмица е дълго време. Лидерите, които гледат надалеч, трябва да предложат на своите избиратели промени, които рушат старите навици и като че ли не носят нищо друго освен неудобство. Гласоподавателите по принцип възнаграждават такава честност и далновидност у лидерите, като въстават или ги свалят от власт. Това е още една причина по-спокойните умове да говорят открито и да похвалят смелостта на онези политици, които се осмеляват да реформират.", "date": "2019.12.22", "title": "Пенсионните протести във Франция са предупреждение за света"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/403888-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D0%B8-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D0%BF%D0%BB%D0%B0%D0%BD", "text": "Традицията повелява в края на годината да се харчат крупни суми от бюджета без особена обосновка, обсъждане или прозрачност и тази година не е изненада . Голям и непредвиден разход за тази година са отпуснатите допълнителни средства за строежа на Етап 3 на АМ „Хемус“, които според различни медии са 1,38 млрд. лв. Въпреки че тазгодишната история с отпуснатите допълнителни средства е малко по-различна от обикновено, тази практика повдига няколко сериозни въпроса относно планирането и изпълнението на публичните инвестиционни програми, пише в анализа на  Калоян Стайков  от екипа на  . На правителственото заседание на 11 декември 2019 г. са приети две постановления, касаещи АМ „Хемус“.  Едното е за отпускане на допълнителни средства на Министерството на регионалното развитие и благоустройството (МРРБ) в размер на около 10 млн. лв. за изготвяне на технически проект и строителство (инженеринг) на участък от км 78+500 до км 87+800 от пътен възел „Ябланица“ до пътен възел „Боаза“ (Лот 0). Средствата се осигуряват чрез преструктуриране на разходи и/или трансфери по централния бюджет, което означава, че не са предвидени в програмния бюджет на министерството. Това обаче е странно, защото в програмния бюджет на МРРБ (стр. 36) са предвидени средства за изготвяне на такъв проект, което означава, че или правителството е платило два пъти за едно и също нещо, или е изхарчило парите за нещо друго. Другото постановление е за отпускане на 483 млн. лв. за Лот 7-9, които отново се осигуряват чрез преструктуриране на разходи и/или трансфери по централния бюджет , като този път наистина средствата не са предвидени по бюджета на министерството. Заедно с отпускането на допълнителни средства обаче Министерският съвет прави и друга промяна – увеличава максималния размер на ангажиментите за разходи на МРРБ за 2019 г. от 571 млн. лв. на 1,38 млрд. лв. С влизане в сила на Закона за публичните финанси през 2013 г. се въвеждат тавани на ангажименти и задълженията за разходи. Първите представляват условни задължения за плащане, които възникват на база сключен договор, международно споразумение, нормативен акт и др., с предварително определен размер, а вторите са реални задължения за плащане, възникнали в резултат на изпълнение на въпросните договори и прочее. С други думи увеличението на максималния размер на ангажиментите за разходи не е отпускане на нови средства за АМ „Хемус“, а увеличаване на възможността за сключване на нови договори за дейности по нея. Това вероятно е във връзка с постановление на МС от 13 декември 2018 г., с което се отпускат допълнителни средства в размер на 1,35 млрд. лв. за изграждане на Лот 1-6 от магистралата, които обаче постъпват по сметка за чужди средства на МРРБ, а не се харчат в рамките на годината. С други думи през 2018-2019 г. правителството отпуска допълнителни средства за АМ „Хемус“ в размер на 1,84 млрд. лв., от които до края на 2019 г. ще бъдат изхарчени поне 500 млн. лв., а за останалите липсва информация към момента. Решенията за отпускане на непредвидени средства за финансиране на АМ „Хемус“ през последните две години, както и финансирането на Национална програма за енергийна ефективност на многофамилни жилищни сгради (по-известна като програмата за саниране) повдигат генерален въпрос относно планирането и изпълнението на държавната инвестиционна програма. От една страна капиталовите разходи се планират година за година и се обсъждат и гласуват в Народното събрание. От друга страна значителна част от тях не са разпределени по проекти и ведомства и са скрити в невидимия Централен бюджет, за който нито има информация при обсъждането в парламента, нито има отчетност след това. В допълнение през последните четири години се наблюдава едновременно неизпълнение на някои инвестиционни разходи и непредвидено финансиране на други . Нещо повече – липсва каквото и да било обсъждане за приоритетни инвестиционни проекти не само по сектори, а и изобщо – например избор между изграждане на част от магистрала, строителство на нова или стабилизиране на съществуващи лечебни заведения, нови пречиствателни станции и така нататък. Не на последно място, изграждането на немалка част от инвестиционните проекти не може да бъде приключено в рамките на една бюджетна година, докато финансирането им зависи от ежегодните бюджети. От тази гледна точка следва да се помисли сериозно за въвеждане на планиране на големите инвестиционни разходи, което излиза извън бюджетната година – своеобразна средносрочна инвестиционна програма, придружено с необходимите законодателни промени. Средносрочната инвестиционна програма би приличала на инвестиционен план с включени всички приоритетни проекти за финансиране по години, който се внася заедно със Средносрочната бюджетна програма и се обсъжда в Народното събрание. Обсъждането следва да бъде фокусирано върху приоритетите на управляващото мнозинство без да е ограничено от деление на разходите по функции или ведомства, т.е. ще има периоди с по-високи разходи за образование – детски градини, училища и университети, и такива с други приоритети – измервателни уреди, пречиствателни станции, отоплителни системи, техническа инфраструктура, включително пътна, и др. Следва да се намери баланс при определяне на продължителността на правителствената инвестиционна програма.  От една страна тя следва да е по-дълга от една година, за да има предвидимост и по-висока сигурност относно осигуряване на финансиране, което позволява и по-добро планиране и управление на проектите. От друга – тя следва да не е твърде дълга, тъй като това се свърза с по-голяма продължителност на сключените договори, по-малка възможност за контрол, както и може да прехвърли големи ангажименти за плащания на следващи правителства, които, в резултат на пренареждане на политическото мнозинство, могат да имат различни приоритети. След обсъждането и приемането на цялостната инвестиционна програма в Народното събрание текущото ѝ изпълнение се обсъжда и приема със Средносрочната фискална програма за съответната година, така че да има възможност за текущи корекции в зависимост от обективни фактори – например икономическо развитие, и субективни фактори – например административно и техническо изпълнение на проектите. По този начин могат да се избегнат редица от настоящите слабости, свързани с бюджетното планиране и изпълнение. Да вземем за пример АМ „Хемус“. Ако това е водещият приоритет на управляващите, би следвало те да изготвят подробен списък с инвестиционни проекти във всички сфери, като най-отгоре е доизграждането на магистралата в Северна България, и да го внесе за обсъждане със Средносрочната бюджетна прогноза за 2017-2019 г. в Народното събрание още в началото на мандата си. В резултат на обсъждането списъкът се пренарежда и се определя тавана на публичните капиталови разходи, а оттам – кои проекти следва да се финансират през следващите години . Това не изключва отпадане на предложени проекти, в резултат на решение, че не са приоритетни или че не следва да се финансират с публични средства, а например чрез концесия, приватизация и др. Ако има неизпълнение на инвестиционната програма в края на годината, ще е ясно на какво се дължи и могат да се търси отговорност и да се направят корекции през следващите години. Ако пък изпълнението на консолидираната фискална програма е по-добро от планирането и правителството иска да увеличи капиталовите разходи, на база на инвестиционната програма се финансират най-приоритетните, но останали „под чертата“ преди да се намерят допълнителни средства - а не такива, които не са обсъждани. езултатът от всичко това е :     Изготвяне на  инвестиционна програма  – списък с инвестиционни проекти и разходите им по гони, който излиза извън разходните функции на бюджета; Планиране на разходите  по инвестиционната програма в средносрочен план, което повишава прозрачността, предвидимостта и намалява рисковете пред изпълнението, включително забавяне, на инвестиционните проекти;      Възможност да се сравняват икономическите и социалните дългосрочни ползи от всички предлагани инвестиционни проекти, без досегашното „парцелиране“ по функции и ведомства;      Постигане на по-голяма прозрачност и предвидимост – приоритетите на правителството са ясни предварително и са минали публично обсъждане; Намаляване на стимулите  за целенасочено преизпълнение на бюджетната прогноза с цел увеличаване на дискреционните разходи;      Ограничаване на непрозрачни, неаргументирани и непредвидени разходи, както и повишаване на прозрачността (такъв пример са сметките за чужди средства, където са преведени 1,35 млрд. лв. за АМ „Хемус“ през 2018 г., за които не се съставят и утвърждават бюджети и разчети); Възможност за ежегодни корекции  в инвестиционната програма на база обективни и субективни фактори.  ", "date": "2019.12.22", "title": "Как се прави държавен инвестиционен план"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403889-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D1%88%D0%B0%D1%88%D0%BD%D0%B0-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%B8%D1%8F%D0%BD%D0%B0%D1%82%D0%B0-%D0%B8%D0%B7%D1%86%D0%B5%D0%BF%D0%BA%D0%B0-%D0%BD%D0%B0-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8", "text": "\"Депутатите не са светци. Това са хора и който е сбъркал ще си понесе наказанието. Това заяви в ефира на \"Събуди се\" относно залавянето на колегата му и евродепутат Ангел Джамбазки режисьорът Андрей Слабаков. \"Не смятам, че депутатът трябва да е светъл пример. Той трябва да изразява своето мнение и това на избирателите си. Ако грешката стане системна, тогава значи има проблем\", заяви той. Слабаков коментира и инцидента с автомобил на НСО в столицата, при който пострада сериозно дете: \"В колите на НСО според мен трябва да има камери. Аз съм присъствал на ужасни неща, които са вършили. Караха веднъж и така натиснаха една жена с две деца на един бордюр, щеше да се пребие. Виждал съм много такива ситуации\", призна той. \"Не знам защо толкова се пазят тези хора\", добави Слабаков. \"Аз лично се пазя от това да не се променя и да говоря това, което мисля. Животът ни се промени с Ернестина. Аз клеча тук непрекъснато. Смятам, че трябва да има само едно седалище на Европарламента, а не ту в Брюксел, ту в Страсбург, коментира Слабаков. \"Няма македонски език. Това не е език, че да го признавам. Все едно да призная трънския за език. Аз разбирам всичко, като ми говорят, защо да е отделен език?\", запита той на въпрос дали би признал македонския език. \"Тука е много смешно. С нас се държат като ученици. Идваш, трябва да се подпишеш, че си бил. После обаче, ако си бил и не гласуваш в зала, не може. Постоянен контрол е. За Нова година ще сме във ваканция и ще се прибера малко\", заяви той.", "date": "2019.12.22", "title": "Слабаков шашна с коментар за пияната изцепка на Джамбазки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403890-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B4%D0%B0-%D0%BD%D0%B5-%D1%81%D0%B5-%D0%B2%D1%80%D1%8A%D1%89%D0%B0%D0%BC%D0%B5-%D0%BA%D1%8A%D0%BC-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0,-%D0%B0-%D0%B4%D0%B0-%D1%82%D1%8A%D1%80%D1%81%D0%B8%D0%BC-%D0%B4%D0%B8%D0%B0%D0%BB%D0%BE%D0%B3-%D1%81-%D1%80%D1%83%D1%81%D0%B8%D1%8F", "text": "Европейският съюз трябва да търси диалог с Русия и социалистите трябва да са водещи в този процес. Езикът на Студената война не решава проблемите, а ги задълбочава. Това каза президентът на ПЕС и евродепутат от Групата на прогресивния алианс на социалистите и демократите в ЕП Сергей Станишев в предаването \"Денят започва с Георги Любенов\" по БНТ. Защо е нужен диалогът с Русия На коментар на водещия, че Станишев бил подкрепил резолюция срещу Русия, президентът на ПЕС нарече това фалшива новина. Напротив, изтъкна Станишев, гласуването на резолюция след резолюция срещу Москва не работи, задълбочава проблемите, а не ги решава. Трябва да се води диалог, отбеляза председателят на ПЕС и припомни, че канцлерът на Германия и лидер на социалдемократите Вили Бранд е започнал своята прочута Източна политика в разгара на Студената война - през 1969 г., година след събитията в Чехословакия. Станишев каза още, че и той, и останалите български социалисти евродепутати не подкрепят санкциите срещу Русия. Миналата година групата на социалистите в Европейския парламент е била инициатор на искане за възстановяване на диалога между Европейския парламент и руския парламент, припомни Станишев и отбеляза, че това не е станало заради съпротивата на ЕНП. \"Глупаво е да не си говориш. Дори по време на Студената война имаше Хелзинкски процес, говореха си държавните ръководители. И сега Меркел и Путин си говорят, Макрон и Путин си говорят, но лишават Европейския парламент да говори с руския\", каза Станишев. Пакетът \"Мобилност\": не всичко там е зле, но има и лобизъм ЕК ще прави оценка на мобилния пакет и това е възможност, каза президентът на ПЕС. Станишев обърна внимание, че по този въпрос в България политически различия нямаме. \"В миналия парламент всички български евродепутати работихме заедно срещу някои разпоредби от този пакет. Не можем да кажем, че всичко там е зле. Има чисто протекционистки текстове, например това, че камионите трябва да се връщат задължително празни в България на четири седмици\", допълни още Станишев. \"Сега ЕК обяви, че ще прави нова оценка на това. Това е възможност да отстоим. Част от тези разпоредби са чисто лобистки и протекционистки спрямо България и с това не трябва да се примиряваме\", допълни Станишев. За силата на социалистите в Европа Европейките избори бяха голям тест както в България, така и в целия ЕС. Искам да ви припомня, че ако върнем лентата една година назад прогнозите бяха стряскащи. Имаше прогнози за това, че социалистите ще бъдат трето или четвърто по големина семейство, че ще имаме общо в целия ЕС около стотина евродепутати, коментира Станишев. Преодоляхме тези прогнози с много работа и с един много радикален манифест за промяна. В момента в ЕП без позицията на социалистите много трудно могат да се вземат решения. В ЕК за съжаление не се преборихме за председател на комисията, но съветът тръгна срещу демократичния принцип, каза Станишев. \"Имаше официални кандидати, те водеха състезанието и всички партии уверяваха, че един от двамата ще бъде. Нашият кандидат имаше много повече шансове в ЕП да получи подкрепа, но Съветът реши другояче и сега една от темите, която повдигаме е да има много по-ясни правила и гаранции, че гласът на хората ще бъде чут, а не че просто министър-председателите ще се съберат зад затворени врати, ще решават нещо против очакванията и волята на гражданите\", отбеляза президентът на ПЕС. В момента всяко политическо семейство води своя политика. Ние загубихме битката за най-важния пост, успяхме да устоим 9 комисари с много силни лични качества и с много важни портфейли, подчерта Станишев. Той открои икономическата, социалната, външните, вътрешните работи и новата зелена сделка, която по мнението му е много важна. \"Това е стратегически проект на ЕС, но има много подводни камъни\", предупреди Сергей Станишев. Според него като страна много добре трябва да се готвим, да намерим нашето място и да го отстоим. \"Ние спечелихме битките за политики. За първи път от 16 години председателят на ЕК пое много ясни конкретни ангажименти за европейския социален стълб, който ние отстоявахме да се превърне в план за действие\", допълни Станишев. Според него това е успех, но социалистите няма безкритично да подкрепят комисията, а ще изискат работната й програма като правителство на ЕС. БСП се герберизира В момента виждаме един опит да се преформатира БСП политически, да остави някакви свои ясни принципи и да бъде по-скоро популистка, аз дори говоря за герберизирането като поведение на БСП като послания, силоварски стил, коментира Станишев. Председателят на партията се поставя над конгреса, над Национален съвет,той е всевластна фигура, това е част от герберизацията ако щете. Превръщането на БСП от демократична партия със спорове, но с механизми за корекции на лидера, в партия, където има един човек, една воля, един източник на власт, който налага на останалите своята воля, изтъкна президентът на европейските социалисти.", "date": "2019.12.22", "title": "Станишев: Да не се връщаме към Студената война, а да търсим диалог с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403891-%D0%B8-%D0%BD%D0%B5-%D0%B7%D0%B0%D0%B1%D1%80%D0%B0%D0%B2%D1%8F%D0%B9,-%D1%86%D0%B2%D0%B5%D1%82%D0%B0,-%D0%BA%D1%8A%D0%B4%D0%B5%D1%82%D0%BE-%D0%B8-%D0%B4%D0%B0-%D1%81%D0%B8,-%D0%BA%D0%B0%D0%BA%D0%B2%D0%B0%D1%82%D0%BE-%D0%B8-%D0%B4%D0%B0-%D1%81%D1%82%D0%B0%D0%BD%D0%B5%D1%88,-%D1%87%D0%B5-%D0%B4-%D1%82%D0%BE-%D0%B2%D0%B8%D0%BD%D0%B0%D0%B3%D0%B8-%D1%82%D0%B8-%D0%B5-%D0%BE%D1%82%D0%B7%D0%B0%D0%B4%D0%B5", "text": "А учителката по български й казвала: И не забравяй, Цвета, където и да си, каквато и да станеш, че Д-то винаги ти е отзадЕ!  А Цвета грешно я разбрала, но затова пък всичко запомнила.", "date": "2019.12.22", "title": "И не забравяй, Цвета, където и да си, каквато и да станеш, че Д-то винаги ти е отзадЕ!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403892-%D1%86%D0%B8%D0%B3%D0%B0%D1%80%D0%B8-%D0%B8-%D0%B0%D0%BD%D0%BE%D1%80%D0%B5%D0%BA%D1%81%D0%B8%D1%8F-%E2%80%93-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%B2%D0%B8%D0%B5%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0", "text": "Ужасяващи разкрития за едно от най-престижните балетни училища в Европа /КРОСС/ Виенската опера попадна в центъра на разследване, след като през април беше разкрито, че децата-балерини са били принуждавани да пушат, за да останат слаби. Освен това, те били подлагани и на физически, психически и сексуален тормоз от двама учители. Разкритията са публикувани в множество вестници, сред които New York Times и австрийското списание Falter. Всичко е базирано на интервюта с ученици и персонала на операта. Когато поискали разговор с психолог, такъв не им бил осигурен. В резултат на това, някои от учениците развили булимия и анорексия. През април директорът на операта Доминик Майър говори пред списание Falter за скандала. „Нещата, които са се случили, са крайно неприемливи“. Той добави, че вече е разпоредил разследване, което ще стигне до дъното на цялата история. В същото време наяве излезе още едно ужасяващо разкритие от едно от децата, което засяга учител. Обвинението е в сексуален тормоз, а преподавателят вече е отстранен. Според бивша директорка на Виенската опера, на децата се гледа като „просто стока, която да играе в операта“. Бившата примабалерина Габриел Хаслингер, споделя, че отстраненият учител е залагал на обучителни методи от 19 век. Едно от момичетата, което желае да остане анонимно, говори през април пред Falter за тормоз, наложен й от една преподавателка. Бела Ратчинская е бивша съветска балерина, която е работила в миланската La Scala, но сега преподава в Австрия. Методите ѝ обаче не са никак приятни. Според една от ученичките ѝ, тя я е ударила толкова силно в глезена, че на момичето са й били нужни няколко месеца за възстановяване. След като обвиненията излязоха наяве, от операта се обявиха в подкрепа на учениците си и заявиха, че ще направят всичко възможно да се погрижат за тяхното здраве. Властите в Австрия също се заеха със случая и разпоредиха комисия от трима души, които да разгледа доклада на Falter. Той е озаглавен „методите от 19 век“ и разкрива начина на обучение в операта. В рамките на разследването са били направени 16 изслушвания и са проведени общо 24 интервюта с ученици. В отговор на това от виенската опера обявиха, че ще намалят учебните часове, но им трябва още време, за да разгледат пълния доклад. Те добавиха, че учениците вече имат опция да посещават клас, в който да им се обяснява за правилното хранене. Разговор с психолог също е наличен. Властите обаче обявиха тези мерки като незначителни. Виенската опера е създадена през 1771 година и е една от най-престижните в Европа. Много от учениците, започнали своята кариера там, танцуват за престижни балети като Кралския балет в Лондон, както и Балетния театър в Ню Йорк. Според медиите, децата са били удряни, ритани, драскани до кръв, дърпани за косата и подлагани на унизителни коментари относно визията и тялото им. Едно от най-унизителните неща бил начинът, по който учителите се обръщали към децата. Вместо да ги наричат с имена, те ги викали по номера на дрехите, които носят. „Родителите вярват, че оставят децата си в сигурни ръце, но това просто не е вярно“, казва тя. „Много от децата загубиха желанието си да танцуват“, казва бивша балерина от виенската опера. „Очевидно е, че децата и юношите не са достатъчно защитени от дискриминация, пренебрегване и отрицателни медицински ефекти“, се посочва в доклада и се добавя, че натоварванията на обучението на учениците не са правилно контролирани, което води до застрашаване на тяхното здраве.", "date": "2019.12.22", "title": "Цигари и анорексия – правилата на Виенската опера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403893-%D0%BA%D0%B0%D0%BC%D0%B8%D0%BB%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D0%B2%D0%B0%D1%82%D0%B0-%D0%BB%D0%B8%D1%87%D0%BD%D0%BE%D1%81%D1%82", "text": "Най-накрая херцогинята на Корноул - Камила Паркър Боулс успя да промени напълно принц Чарлз. Трансформацията е описана от британския кралски биограф Пени Джунор. Според писателката 71-годишният принц се е превърнал от мрачен и вечно очакващ тип в уверен бъдещ крал.   „Видях огромна промяна в Чарлз през последните години. Той беше доста сериозен човек и рядко се усмихваше. Типичен бъдещ крал. Благодарение на Камила принцът се превърна в щастлив и уверен мъж\", сподели пред списание Hello Джунор.   72-годишната Камила познава съпруга си през половината от живота си. Кралските особи се запознават през 1970 г. на поло мач в Уиндзор. 35 години след първата им среща, двамата сключиха брак през 2005г. И въпреки че майката на принц Чарлз - кралица Елизабет II не присъства на церемонията, Камила получава титлата \"Нейно кралско височество херцогинята на Корноул\".     Камила е противоречива личност. След сватбата Камила автоматично се превръща във втората по важност жена в кралския двор. Въпреки че официално тя е принцеса на Уелс, предпочита да използва другата си титла - херцогиня на Корнуол.   Въпреки че официално тя е принцеса на Уелс, предпочита да използва другата си титла - херцогиня на Корнуол.      С много усилия Камила доказва, че „зад всеки успял мъж стои една силна жена\". С течение на времето кралската двойка все повече печели одобрението на британците. От навъсения принц няма и помен. Където и да се появят, влюбените гълъбчета винаги сияят, закачат се с гостите и изглеждат истински щастливи, загърбили миналото. *И понеже Коледа наближава, а ние от woman.bg вярваме в магията на този празник, тази година ще раздаваме подаръци. Много подаръци! Регистрирайте се Т У К и вижте какви изненади сме ви приготвили заедно с Лора и Стоян.  ", "date": "2019.12.22", "title": "Камила - противоречивата личност"}
{"url": "http://www.classa.bg/%D1%81%D0%B2%D1%8F%D1%82/item/403894-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%BE%D1%88%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81-%D0%BA%D0%B8%D1%82%D0%B0%D0%B9,-%D1%81%D0%B0%D0%BC%D0%BE-%D0%B7%D0%B0-%D0%B4%D0%B0-%D0%B7%D0%B0%D1%80%D0%B0%D0%B4%D0%B2%D0%B0-%D1%81%D0%B0%D1%89", "text": "    Темата за отношенията между Москва и Пекин е била засегната в разговор с президента на САЩ Доналд Тръмп на 10 декември във Вашингтон. „Няма да влошим отношенията си с Китай, само за да зарадваме американците“, подчерта Лавров. „Но самата идея, че трябва да постигнем целите си чрез положително развитие на сътрудничеството, а не чрез санкции и ултиматуми, заслужава поне признание\", добави руският външен министър. Сергей Лавров заяви още, че по време на последната си среща с бившия държавен секретар Хенри Кисинджър, американският експерт е отбелязал, че ситуацията ще бъде идеална за САЩ, когато „отношенията им с Русия и Китай  бъдат по-добри от отношенията между Русия и Китай\". Това обаче не е много реалистично, подчерта външният министър на Руската федерация.", "date": "2019.12.22", "title": "Русия няма да влоши отношенията си с Китай, само за да зарадва САЩ"}
{"url": "http://www.classa.bg/%D1%81%D0%B2%D1%8F%D1%82/item/403895-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BF%D0%BE%D0%B2%D0%B5%D1%87%D0%B5-%D1%88%D0%BE%D1%83,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Хърватия избира днес нов президент. Какъв ще е изходът от вота е трудно да се предвиди. Но какъвто и да е, той едва ли ще промени много хърватската политика.       Хърватската президентка Колинда Грабар-Китарович не се притеснява да показва емоции и патриотичен ентусиазъм. Така тя демонстрира близост с народа и едва ли не безгранична любов към страната. Сигурно си спомняте как през 2018 г. на Световното първенство по футбол в Русия тя седмици наред се представяше пред света като пръв фен на националния отбор, неизменно облечена в червено и бяло - традиционните цветове на спортния екип на отбора. Цяла Хърватия заговори за сълзите, които тя спонтанно проля при визитата си в почти разрушения от войната през 1990-те години град Вуковар, която визита беше излъчена на живо по телевизията. Политиката като шоу Подобни силни емоционални прояви са свързани обаче не само с настоящата предизборна кампания, казва политическият анализатор Зарко Пуховски. Според него, през петте години от първия си мандат Грабар-Китарович е превърнала ролята си на президент в шоу, в безкрайна сапунена опера. \"Още в самото началото тя се опита да спечели благоразположението на различни хърватски знаменитости - футболисти, актьори, певци. Не много отдавна Грабар-Китарович се дистанцира донякъде от управляващата партия \"Хърватска демократична общност\" (ХДО), от чиито редици произлиза и самата тя. Но отново промени позицията си, когато видя, че се нуждае от подкрепата на партията, за да бъде преизбрана\", обяснява Пуховски.  Според него, досега Грабар-Китарович се е показала като \"слаб и неуспешен президент\". Грабар-Китарович не е единствена в опитите за булевардизация на политиката. Включително фаворитите сред конкурентите й за президентския пост обичат да си служат със сходна реторика и символика. Бившият министър-председател Зоран Миланович, който е част от ляво-либералния политически спектър, се опитва да се хареса с релативиращи съпоставки за историческата роля на усташите, хърватските фашисти през Втората световна война и на партизаните от антифашистката съпротива.     Мирослав Шкоро, който се опитва да спечели гласовете на десните избиратели, заяви, че ако бъде избран за президент, щял да амнистира четниците, осъдени за военни престъпления през 1990-те, на които затворът никак добре не им понасял. По време на предизборната кампания нито един от тримата не представи ясна и съдържателна политическа програма. Фокусът бе върху мобилизирането на избирателите чрез емоции, а не толкова чрез съдържателни политически програми.     Ограничени отговорности Функцията на президента в Хърватия е предимно представителна, пояснява политологът Пуховски. Но фактът, че тази политическа фигура се избира пряко от народа, създава впечатлението, че хърватските президенти разполагат с повече власт и възможности, отколкото е в действителност. И допълва: \"Преди пет години Грабар-Китарович и обещаваше чудеса, които нямаше как да изпълни, защото оперативната власт е в ръцете на правителството и на премиера.\" Президентът в Хърватия е главнокомандващ и по време на война може да назначава или освобождава генерали, както и да назначава посланици и да контролира тайните служби. Освен това негова задача е да задава и да адресира определени теми и активно да участва в обществените дебати. През последните пет години обаче Грабар-Китарович нито веднъж не се възползва от това, а по време на настоящата предизборна кампания и тримата кандидати избягваха да участват в щекотливи дискусии, обяснява Пуховски.  Спорна външна политика Според конституцията, хърватският президент разполага с известна независимост в конципирането на външната политика. Грабар-Китарович действително се възползва от това през петте години на управлението си. За голям свой успех тя смята инициативата “Три морета”, която е опит за установяване на по-тесни взаимоотношения със страните на Балтийско, Черно и Адриатическо море. Същевременно обаче Грабар-Китарович търси сближаване с Полша и Унгария, които са оспорвани в рамките на ЕС заради позициите им по определени въпроси, отбелязва Пуховски.      Той посочва също така, че Колинда Грабар-Китарович не винаги е действала в духа на добросъседските отношения спрямо непосредствените си съседи. Тя смята, че интересите на живеещите в Босна и Херцеговина хървати са застрашени и не пропуска възможност да критикува босняшкото мюсюлманско мнозинство в страната. По време на посещение в Израел Грабар-Китарович дори окачестви Босна като „нестабилна страна“, изпаднала „донякъде под влиянието на войнствения ислям“, и предупреди за опасността от „многобройните завръщащи се бойци на Ислямска държава“. Тя обаче не представи никакви доказателства за тези твърдения. Що се отнася обаче до бившия враг във войната - Сърбия, хърватската президентка неведнъж е правила опити за нормализиране на отношенията между двете държави, често въпреки съпротивата на партийните й съмишленици. Според политолога, в крайна сметка обаче не е толкова важно кой ще спечели изборите за хърватски президент. Защото реалната власт е в ръцете на премиера Андрей Пленкович, който е и председател на управляващата партия ХДО. Партията ще избере новото си ръководство през пролетта на следващата година, докато парламентарните избори са насрочени за есента. \"Ако Колинда Грабар-Китарович се провали на президентските избори, това ще отслаби Пленкович\", смята Пуховски. Защото тя всъщност е „неговата“ кандидатка.", "date": "2019.12.22", "title": "Президентски избори в Хърватия: повече шоу, отколкото политика"}
{"url": "http://www.classa.bg/%D1%81%D0%B2%D1%8F%D1%82/item/403896-%D0%BA%D0%B0%D0%BA-%D1%81%D0%B5-%D0%BD%D0%B0%D1%80%D0%B5%D0%B4%D0%B8-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BF%D1%8A%D0%B7%D0%B5%D0%BB-%D0%BF%D1%80%D0%B5%D0%B7-2019-%D0%B3", "text": "От Сирия до Украйна, от Афганистан до Африка, тектоничните плочи на геополитиката продължиха да се разместват през 2019 г. година, заплашвайки демократичните ценности, западните институции, съюзническите организации, които вдъхновяваха миналите 70 години след края на Втората световна война. Трусовете се усещаха още през 2018 г., а 2019 г. ни показа как епицентърът на земетресението се мести безпрепятствено от една точка на планетата към друга, се посочва в обзор на БНР за световната икономика и политика през изминалата година. Краят на един военен пакт Годината започна с началото на смъртта на един договор - символ на Студената война. Съединените щати обявиха, че се оттеглят от Договора за ликвидиране на ракетите със среден и малък обсег, подписан от Михаил Горбачов и Роналд Рейгън. „Докато ние следвахме буква по буква договора, Русия непрекъснато го нарушаваше. Ето защо обявявам, че Съединените щати официално се оттеглят от Договора за ликвидиране на ракети със среден обсег. Може би….Ние нямахме избор. Вероятно ще можем да договорим друго споразумение, към което да се присъединят Китай и други“, заяви американският президент Доналд Тръмп. За руския му колега Владимир Путин причината за разваляне на договора се крие в Азия, а не в Москва: „За всички е ясно, че първопричината за излизането на Съединените щати от договора не е Русия и някакви мистични нарушения. Азия е първопричината“. Сега единствената пречка към ново ядрено въоръжаване се нарича договорът Нов старт, който обаче изтича след 1 година. Дори преди края на неговото действие състезанието започна. Създадохме и друго оръжие, което никой в света не притежава. Това е ракетен комплекс, който лети не по балистична, а по плоска траектория, но със свръхзвукова скорост. Такива оръжия няма никой“, хвали се Владимир Путин, а в рамките на 4 месеца след развалянето на споразумението през август, Съединените щати извършиха 4 изпитания на балистични ракети, забранени преди това. А Китай отказа да влиза в каквито и да е споразумения за разоръжаване. Геополитическият пейзаж се променя и заплашва политическия и икономически ред, за чието създаване Съединените щати работеха толкова усилено, а всичко това е в полза на две други сили - Китай и Русия. „Китайската мечта“ Трусовете само леко разклатиха Китай, но не и достатъчно, за да разместят напълно азиатската тектонична плоча. На 1 октомври танкове, хиляди военнослужещи, ядрени ракети преминаха през центъра на Пекин за 70-годишнината от идването на власт на комунистическия режим.  „Днес социалистически Китай е непоклатим като скала в изтока. Няма сила, която да разтърси статута на нашата велика нация или да спре Китай по пътя напред“, заяви президентът Си Дзинпин. В същото време търговската война със Съединените щати сви китайския икономически растеж до най-ниската му точка от 3 десетилетия. Двете най-големи икономики в света не излязоха от горчивия цикъл на търговската война. Наложиха си взаимно мита за стоки на стойност стотици милиарди долари. „Дълги години Китай източва стотици милиарди долари от нас годишно. Ние построихме Китай отново. Време е това да се промени. Ако не искат да търгуват с нас повече, аз съм съгласен, ще ни спести много пари“, заяви Доналд Тръмп. Цяла година Пекин и Вашингтон водят преговори за решаване на търговските спорове, в последния месец на 2019-та сключиха предварителна сделка, но най-трънливите въпроси останаха без отговор. Нищо не разколеба Си Дзинпин. С пропаганда и цензура той превръща външния натиск във вътрешнополитическа сила, а „китайската мечта“ остава все така силна. И все пак 2019-та показа, че тенорът на китайските външнополитически отношения се променя. През март Европейският съюз обяви Китай за „системен съперник. През юли Вашингтон демонизира китайския телеком Huawei, а мюсюлмански лидери от Имран Хан на Пакистан до принц Мохамед бин Салман на Саудитска Арабия жадуват за китайски инвестиции. През ноември Си Дзинпин пи вино с френския президент Еманюел Макрон в Шанхай преди да подпише двустранни сделки на стойност 15 милиарда долара. Танковете и ракетите са мощ, но истинската власт и съдба на Китай се крие зад капитализма в комунистически Китай.       В третата си година като президент на Съединените щати Доналд Тръмп физически влезе на територията на Северна Корея на среща на върха с Ким Чен-ун. Неговите три стъпки на демаркационната линия между двете Кореи биха били немислими до преди няколко години. Обяви извънредно национално положение  на американската граница с Мексико, призна спорните Голански възвишения за суверенна част от Израел. За всеки от предишните на Белия дом дори едно от тези събития, безпрецедентни и исторически, би предопределило президентския му завет. Но най-непредвидимият американски държавен глава не спря до тук. Тръмп използва властта си, за да отменя регулации, да намали корпоративните данъци и да увеличи разходите за отбрана. Радва се на икономика с рекордно ниска безработица и продължи напълно дисциплинирано да преобразява федералните съдилища, като използва контролирания от републиканците Сенат да назначава консервативни съдии, които ще тълкуват законите за едно поколение напред. Тръмп отново размести тектоничните плочи и извади Съединените щати от още едно ключово споразумение, което би оформило бъдещата световна икономика. „Изтеглих Съединените щати от ужасното, едностранчиво Парижко споразумение. Това беше пълно бедствие за нашата страна. Парижкото споразумение щеше да е гигантско прехвърляне на богатство от Америка към чужди държави, които са отговорни за замърсяването на планетата“, обяви американският лидер. Шеги и закачки Годината все пак не беше лека - започна с доклада на специалния прокурор Робърт Мълър за намеса на Русия в президентските избори през 2016 година. Тръмп обяви, че докладът го оневинява, а руската намеса стана повод за шеги. На среща с Владимир Путин в рамките на срещата на Г-20 в Осака той шеговито се обърна към Путин с призив да не се меси в американските избори, а руският президент превърна темата в истински фарс с брутална шега в отговор на въпрос на американски журналист дали ще продължава да се меси:  „Ще ви кажа една тайна …. Да, задължително ще се месим. За да ви развеселя окончателно всички там. Само не казвайте на никой, нали?“ „Украинска намеса“ И точно в деня, в който Робърт Мълър даваше показания в Капитолия, Доналд Тръмп разговаря по телефона с друг чуждестранен лидер - Володимир Зеленски. Така първата половина на 2019 руската намеса в Съединените щати предизвикваше трусове, а втората беше доминирана от Украйна. Председателят на долната камара на Конгреса - Нанси Пелоси:  „Обявявам, че Камарата на представителите започва официално разследване за импийчмънт. Наредих на нашите 6 комисии да започнат разследване. Президентът трябва да понесе отговорност. Никой не стои над закона.“ Така Доналд Тръмп стана третият президент в историята, който беше подложен на импийчмънт от долната камара. Обвиненията - злоупотреба с власт, след като е поискал от Зеленски да започне разследване в Украйна срещу сина на Джо Байдън - един от фаворитите за президентска номинация за 2020, поставил е това като условие срещу отпускането на 391 милиона долара военна помощ за страната, второто обвинение е за възпрепятстване на разследването на Конгреса. 2020 г. ще започне с вот в Сената, който най-вероятно ще оправдае Тръмп, но епицентърът на този трус ще е дълбок и ще отеква до ноември следващата година, когато Доналд Тръмп ще се бори за втори мандат. Безкрайният конфликт Треперенето на геополитическия баланс се усети и с решението на Доналд Тръмп да изтегли по-рано американските войски от Сирия и да изостави кюрдските си съюзници: „Нека някой друг да се бие за тази окървавена територия от пясък“. Това незабавно беше отиграно в полза на Русия, Турция, Иран и Сирия, а Москва се утвърди като най-мощния играч в Близкия Изток. „Сирия трябва да бъде освободена от незаконното чуждо присъствие. Дългосрочната стабилизация може да бъде постигната по мое мнение чрез спазване суверенитета и териториалната цялост на Сирия“, каза Путин. След 6-часова среща в лятната резиденция в Сочи Владимир Путин и турският президент Реджеп Ердоган разчертаха зоните на влияние в Сирия в техен интерес. В североизточна Сирия беше създадена зона за сигурност, охраняване от съвместни руско-турски патрули. Геополитическата промяна стана ясна и с домакинството на Русия на първата по рода си среща на върха на Африка. Владимир Путин прие 40 африкански лидери с идеята да стъпи и на черния континент като велика сила. Дори Доналд Тръмп призова Русия да се върне в редиците на Г-8, откъдето беше изгонена заради анекса на Крим: „Мисля, че е редно Русия да е вътре и да стане Г-8, защото много от нещата, за които говорим са свързани с Русия“.   Сблъсък с Иран Другият епицентър на трусовете беше Персийският залив - Техеран и Вашингтон на няколко пъти бяха на ръба на война след залавяне на ирански петролни танкери, обстрелване на американски дрон. А Владимир Путин посети Саудитска Арабия за първи път от десетки години. Атаката срещу саудитските петролни полета, които не предизвикаха мощен отговор от Вашингтон, все по-острите критики на американския Конгрес след убийството на саудитския журналист Джамал Хашоги през 2018-та, отвориха вратите на Путин за саудитското кралство. От 2014-та насам Москва и Рияд ставата все по-близки на двустранно ниво, постигнаха споразумение за намаляване на производството на петрол. На 15-ото ежегодно издание на дискусионния клуб Путин обяви как вижда света - Западът е в упадък, обединена Америка е изключена, а ние сме в зората на нова ера, в която на върха са Русия, Китай и Индия: „Днес пред нас има две крайности, два възможни сценария за по-нататъшния ход на събитията. Първият - прераждане на универсалния модел на глобализацията, превръщането й в карикатура на самата себе си, когато общите международни правила са подменени със закони, административни и съдебни механизми на една държава, както постъпват в момента Съединените щати - разпространяват своята юрисдикция в цял свят. Такъв модел не само противоречи на логиката на нормалните междудържавни отношения, но най-вече не отговаря на предизвикателствата на бъдещето. И вторият сценарий е за фрагментация на глобалното икономическо пространство - това е път на безкрайни конфликти, търговски войни, а може би и не само търговски, говоря за битка без правила, всеки срещу всеки“. „Смъртта на НАТО“ Дори френският президент Еманюел Макрон запя в тона на новия ред и обяви, че НАТО е в мозъчна смърт. На срещата на върха на НАТО в Лондон по повод 70-тата годишнина от създаването на пакта, той защити думите си: „Знаех, че изявленията ми ще предизвикат реакции и ще разтърсят много хора. Но все пак стоя зад тях. На масата нямаме определение за тероризъм. Като погледна Турция - те се бият сега срещу тези, които се биха с нас, рамо до рамо срещу Ислямска държава, а преди това бяха заедно с лидерите на Ислямска държава.  Това е проблем със стратегията. Предизвикваме дискусия за това колко плащаме за НАТО и нямаме ясна дискусия за стратегията“. Когато Еманюел Макрон беше избран за президент през 2017 г., той отпразнува победата не под звуците на Марсилезата, а на фона на Одата на радостта - химна на Европейския съюз. В средата на мандата той използва вакуума с предстоящото оттегляне на германския канцлер Ангела Меркел и се утвърди като лидерът на Континента. И докато Великобритания търси вратата на Брекзит, Макрон се намеси в почти всеки международен проблем - климатът, глобалната търговия, санкциите срещу Иран, съперничеството  с Китай и руската агресия. Стана инициатор на първата от три години среща на Нормандската четворка за Украйна. Трусовете на 2019 г. дадоха повод на руския президент Владимир Путин да направи обобщение, което беше посрещнато с остра реакция. „Така наречената либерална идея, според мен, просто умря окончателно. Западните ни партньори признават, че някои елементи от нея са просто нереалистични - мултикултурализмът и така нататък. Когато започна проблема с миграцията, мнозина признаха, че да, за съжаление, това не работи и трябва да си спомним за интересите на местното население. Трябва да разберем, че има нужда да мислим за хората, които са в трудна ситуация по ред политически причини в своята държава“. одини по-рано след падането на комунизма Франсис Фукуяма обяви краят на историята, господството на либерализма с еднополюсния свят, доминиран от Съединените щати. Може би подобно на Фукуяма, Путин може да не се окаже прав. Геополитическите земетресения на 2019 г. меняха епицентъра си буквално за часове, не бяха достатъчно силни, за да разтърсят света из основи, но със сигурност ще продължават да разместват тектоничните плочи и през 2020 г", "date": "2019.12.22", "title": "Как се нареди геополитическият пъзел през 2019 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403885-%D0%BA%D1%8A%D1%80%D1%82-%D1%80%D1%8A%D1%81%D0%B5%D0%BB-%D0%B8-%D0%B3%D0%BE%D0%BB%D0%B4%D0%B8-%D1%85%D0%BE%D1%83%D0%BD-%E2%80%93-%D0%B5%D0%B4%D0%BD%D0%B0-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-36,-%D0%B3%D0%BE%D1%80%D1%8F%D1%89%D0%B0-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-%D0%B8-%D0%B4%D0%BE-%D0%B4%D0%BD%D0%B5%D1%81", "text": "Един от неписаните закони на Холивуд гласи, че по-голямата част от известните актьори са изключително непостоянни в чувствата си. Предвид факта, че са превърнали професията си в начин на живот, те срещат повечето от партньорите на снимачната площадка. Но независимо от силата, с която започват взаимоотношенията им, широката аудитория сякаш несъзнателно очаква кога ще настъпи краят на връзката им. Обич със срок на годност - това е проклятието на звездите. Разбира се, има и двойки, които успяват да преодолеят както изпитанията на времето, така и натиска на медията и славата, придържайки се към всички онези причини, които са ги събрали в началото. Нещо повече, при тях страстта не губи своя интензитет, напротив - с годините той единствено нараства. Един такъв пример са Кърт Ръсел (68 г.) и Голди Хоун (74 г.), които са заедно вече 36 години - време, равностойно на почти цяла вечност по холивудските стандарти. Интересен факт е, че за тях Менделсон никога няма да прозвучи, защото те много отдавна са се заклели да не вдигат сватба, но по-важното е, че всеки ден казват \"Да\" на любовта си... Тяхната история е толкова интересна, че си заслужава да се разкаже. 1966 г. - Когато Кърт срещна Голди Двамата се запознават по време на снимките на продукция на \"Дисни\", носеща заглавието \"The One and Only, Genuine, Original Family Band\". Противно на очакванията, обаче, романсът им не започва в мига, в който погледите им се засичат, както става по филмите. \" , разказва Голди в свое интервю за BBC Radio 4. 1983 г. - Понякога дори изтърканите свалки вършат работа... Въпреки че Кърт винаги е притежавал обаяние и чар, които са привличали представителките на нежния пол към него подобно на магнит, той е използвал клиширана фраза, за да спечели Хоун. \" \", сподели Ръсел през 2017 г. по време на участието си в тв предаване. 1983 г. - Романтичната среща, която не мина по план, но се увенча с успех Една вечер, докато все още снимат \"Двойна смяна\", двамата решават да пренесат репетициите на танцова сцена, която им предстои да изиграят, в реални условия. Тогава Кърт води Голди в нощен бар \"The Playboy Club\". Обаче вместо да упражняват хореографията на дансинга, те прекарват часове наред в разговори, след което идеята да се разделят им се вижда непосилна... затова отиват в къщата на Хоун, която по онова време все още е била в ремонт, тъй като тя я е купила съвсем скоро. Застанали пред прага на имота се оказва, че имат \"малък\" проблем - ключът бил в работниците. Поради тази причина им се налага да влязат с взлом в новия ѝ дом. \" \", казва актьорът пред сп. \"People\". Е, въпреки непредвидения екшън, вечерта не завършва никак зле за тях. След като дават подробни обяснения на полицаите, двамата наемат хотелска стая и още на следващия ден заживяват заедно. 1986 г. - Раждането на Уайът Ръсел Преди да срещне Кърт и да се влюби в него, Голди вече има две деца - Кейт и Оливър Хъдсън, които ражда от певеца Бил Хъдсън. Той е вторият ѝ съпруг, като бракът им продължава от 1976 до 1982 г. Първият ѝ мъж е актьорът Гъс Триконис, двамата се женят през 1969 г., но седем години по-късно се развеждат. От своя страна Кърт има син - Бостън Ръсел, от бившата си съпруга Сасън Хъбли, за която е женен от 1979 до 1983 г. През 1986 г. Голди дарява любимия си с второ момче - Уайът Ръсел. Любопитно е, че и трите деца се ориентират към киноиндустрията и днес са актьори. Най-голям успех постига Кейт Хъдсън, която, посредством множеството си участия в романтични комедии, се е превръща в една от любимките на Америка. \" \", споделя Голди. 1987 г. - Да паднеш зад борда Това е годината, в която двамата отново участват заедно във филм, но за разлика от първите им две съвместни ленти, в които им поверяват второстепенни персонажи, този път те влизат в образите на главните действащи лица. \"Зад борда\" и до днес е сочена за една от най-добрите комедии, правена някога. Разбира се, голяма част от успеха на продукцията се дължи на дуото, очаровало зрителите. Човек може да усети химията между двамата, която струи от екрана. И макар Голди неведнъж да е казвала, че те избягват да гледат собствените си филми, наскоро тя призна, че преди време са решили да си пуснат \"Зад борда\". В шоуто на Джеймс Гордън блондинката заяви, че това е отключило в съзнанието ѝ редица спомени. \" \", признава тя. 1990 г. - Бракът не е всичко Повечето хора си представят, че идеалният семеен живот започва след като се оженят, но това не важи за Ръсел и Хоун. Те никога не са имали намерение да минат под венчилото и дори изтъкват този факт като причина за щастието си. \" \", казва в свое интервю Хоун. 2017 г. - Звездите на небето и тези на булеварда През месец май 2017 г. двамата получават звезди на холивудската Алея на славата, на специална двойна церемония, на която присъстват още Кейт Хъдсън, Куентин Тарантино и Рийз Уидързпун. Тържествеността на събитието провокира Голди да се пошегува, че иска да се омъжи там и веднага, защото никога не е имала празненство като това. \" \", казва тогава Кърт на любимата си. \" \", споделя Хоун пред сп. \"People\". 2018 г. - Не по-различни от всички останали Почитателите им неведнъж са си задавали въпроса каква е тайната, която кара любовта им да гори силно през всички тези години. Оказва се, че Кърт Ръсел има съвсем прост отговор, който сподели миналата година в свое интервю. \" \", заяви актьорът миналата година. 2018 г. - Добре дошла, малка Рани През октомври м.г. Кейт Хъдсън роди дъщеря, която заедно с половинката ѝ Дани Фуджикава кръстиха Рани Роуз. Голди и Кърт прекарват всяка свободна минута със своята внучка, която внася допълнително радост в живота им. Някои фенове откриват прилика между детето и Хоун, твърдейки, че когато порасне, Рани ще изглежда точно като баба си. И до днес... Кърт Ръсел и Голди Хоун продължават да пишат своята романтична история, доказвайки, че дори след повече от 3 десетилетия и неизброим брой пъти, в които са ги повтаряли, думите \"Обичам те\" могат да запазят своя смисъл. Тази година те посрещнаха 68-ия рожден ден на актьора в Хавай, където се отдадоха на редица забавления - точно като онези щури младежи, които някога са били... и донякъде все още са.     Снимка: Скрийншот DailyStuff       Снимка: Getty Images/Guliver Photos     Снимка: Metro-Goldwyn-Mayer     Снимка: Getty Images/Guliver Photos     Снимка: Официален профил в Instagram    ", "date": "2019.12.22", "title": "Кърт Ръсел и Голди Хоун – една холивудска любов на 36, горяща с пълна сила и до днес"}
{"url": "http://www.classa.bg/%D1%81%D0%B2%D1%8F%D1%82/item/403886-%D0%B7%D0%B0%D1%89%D0%BE-%D0%BC%D0%BB%D0%B0%D0%B4%D0%B8%D1%82%D0%B5-%D0%B3%D0%B5%D1%80%D0%BC%D0%B0%D0%BD%D1%86%D0%B8-%D0%B8%D0%B7%D0%B1%D0%B8%D1%80%D0%B0%D1%82-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Преди да станат студенти, не малко млади германци решават да отделят време за доброволен труд в полза на важна за тях кауза - грижа за възрастни хора, защита на природата и пр.  Кои са най-предпочитаните възможности?       Около 80% от младите хора в България продължават обучението си във висши учебни заведения веднага след като завършват средно образование. В Германия голяма част от връстниците им избират преди да станат студенти да посветят време за кариерно ориентиране или да се отдадат на важни за тях каузи. Една такава възможност предлагат доброволческите програми, финансирани от държавата. Кои са най-популярните възможности, които Германия осигурява на своите млади граждани? Доброволна социална година Около 100 хиляди млади хора избират тази опция. Тя се организира от съюзи за социални дейности, които получават финансиране от държавата, с което да осигуряват необходимите условия и заплащане на доброволците. Заплащането е под формата на джобни, които по закон не могат да надвишават 330 евро месечно. Много младежи избират тази възможност по две причини – бъдещите работодатели гледат с добро око, когато тази дейност е включена в автобиографията, освен това социалната година осигурява добра възможност за кариерно ориентиране. Основните изисквания за участие са доброволците  да са приключи успешно средното си образование и да нямат навършени 27 години. Част от дейностите, упражнявани от тях, са грижи за възрастни хора и гледане на деца. Социалната „година“ всъщност може да е и по-кратка от 365 дни като минималният период е шест месеца. Идеята за доброволна социална година се корени в католическата и протестантската църква. През 1954 година за първи път в Бавария е предложена „доброволна диаконическа година“. Млади момичета получават възможността да помагат в болници и старчески домове срещу джобни и подсигурена храна. В началото на 1960-те години протестантската църква в Бавария също започва да предлага на абитуриентките една година, в която да се ориентират професионално. Базирайки се на примера в Бавария, през 1964 година Бундестагът приема закон за доброволната социална година както за момичета, така и за момчета. От 2008 година тя е регламентирана в Закона за насърчаване на младежката доброволческа дейност наравно с Доброволната екологична година. Доброволна екологична година Екологичната година дава възможността за доброволческа дейност, посветена на защитата на околната среда. Малко под 3000 хиляди са местата, които се предлагат в тази сфера. Възможно е тя да бъде прекарана и в чужбина. Една от най-популярните програми е тази на Немско-френската екологична година. Тя позволява както развиване на задълбочени знания по екология и работа на терен, така и на подобряване на езиковите познания и запознаване отблизо с френската култура. Федерална доброволческа служба През 2011 година в Германия е отменена задължителната казарма. Това е причината правителството да въведе още една допълнителна възможност за обществено полезна дейност. Работа в социалната, екологична и културна дейност, както и помощ при бедствия и аварии – това са част от действията на доброволците по време на тази служба, които до голяма степен се припокриват с другите две програми – тази за социалната и екологична година. Основните разлики са две – първата е, че дейностите на участниците са концентрирани само в Германия, и втората, че тя е достъпна и за граждани над 27-годишна възраст. Weltwärts Това е програма на Федералното министерство за икономическо партньорство и развитие. Тя стартира през 2008 година, а оттогава насам в нея са се включили около 30 хиляди младежи на възраст между 18 и 28 години. Програмата е насочена към доброволческа дейност в чужбина. Дейността на weltwärtsобхваща широка палитра от сфери, сред които образование, здравеопазване, спешна помощ, спорт, подкрепа за развитието на демократичните процеси и други. Kulturweit Тази възможност се предлага от външното министерство на Германия и германската комисия към ЮНЕСКО. Тя предлага възможности за работа в културните представителства на Германия по света като Гьоте-институт, както и в германските училища в други държави. Сред партньорите са още Германската служба за академичен обмен, Германският археологически институт и Академията на „Дойче Веле“. Престоят в чужбина е между 6 и 12 месеца и освен джобни и допълнителна помощ за осигуряване на жилище, програмата включва и езикови курсове. Европейската доброволческа служба Европейският съюз също предлага възможност за доброволчество на младите граждани на континента. От нея могат да се възползват както абитуриентите в Германия, така и връстниците им в България.  Доброволческата служба на Европейския съюз цели да създаде възможност на младите хора в страните от Съюза да дадат своя принос към важни за тях каузи – подкрепа за деца или възрастни хора, работа с бежанците, помощ по дейности, свързани с околната среда, подкрепа за неправителствени организации, организиране на културни прояви и други. Доброволческата служба е част от програмата Еразмус+ и подпомага местни  „изпращащи\" организации да съдействат на доброволци да заминат в друга държава, където да помагат за дейността на тамошна „посрещаща\" организация за период от две седмици до една година. Кандидатите трябва да са на възраст между 17 и 30 години. Техните пътни разходи, настаняване и джобни са покрити за целия престой. Повече информация може да бъде намерена на страницата на младежкия портал на Европейския съюз ", "date": "2019.12.22", "title": "Защо младите германци избират доброволчеството"}
{"url": "http://www.classa.bg/%D1%81%D0%B2%D1%8F%D1%82/item/403877-guardian-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%B0%D1%80%D0%B5%D1%81%D1%82-%D0%BD%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%BB%D0%B8%D1%86%D0%B0-%D0%BE%D1%82-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D1%81%D1%80%D0%B5%D0%B4-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%B8%D0%BC%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BF%D0%BE%D0%BB%D0%B8%D1%86%D0%B0%D0%B8", "text": "Резултатът от специалната операция на италианската полиция в град Вибо Валентия беше задържането на 300 души: подозира се, че всички те са били членове на мафиотската група „Ндрангета“, съобщава The Guardian. Според изданието сред задържаните има бивши и настоящи политици, длъжностни лица, както и полицаи. Италианската военна полиция арестува 300 души, за които се подозира, че са членове на голяма мафиотска група, наречена „Ндрангета“, пише The Guardian. Изданието отбелязва, че сред задържаните има политици и чиновници: твърди се, че това е втората най-голяма атака срещу мафията в историята на Италия. Специалната операция, в която взеха участие 2500 полицаи, се проведе в град Вибо Валентия. Задържаните са заподозрени в изнудване, убийство и пране на пари. Разследването е започнало през 2016 г.: арестуваните включват бившия член на партията Forza Italia Джанкарло Пители, както и бивш регионален служител, кмет, член на една политическа партия и полицай. По време на операцията бяха разкрити някои от тайните на „Ндрангета“, отбелязва The Guardian. По-специално полицията научи за специална фраза, която членовете на бандите трябва да повторят, преди да станат пълноценни   на мафията. Тази фраза съдържа цитат от трима рицари от 16 век, които според легендата са основатели на трите мафиотски групи: „Коза Ностра”, „Камора” и „Ндрангета”. „ , цитира изданието ръководителят на парламентарната комисия за противодействие на мафията Никола Мора.  ", "date": "2019.12.22", "title": "Guardian за големия арест на заподозрени лица от италианската мафия: сред задържаните има политици и полицаи"}
{"url": "http://www.classa.bg/%D1%81%D0%B2%D1%8F%D1%82/item/403878-%E2%80%9C%D0%B1%D0%B8%D0%BB%D0%B4%E2%80%9D-%D0%BC%D0%B5%D1%80%D0%BA%D0%B5%D0%BB-%E2%80%9C%D0%BE%D0%B1%D1%8F%D0%B2%D0%B8-%D0%B2%D0%BE%D0%B9%D0%BD%D0%B0%E2%80%9D-%D0%BD%D0%B0-%D1%82%D1%80%D1%8A%D0%BC%D0%BF", "text": "Както заяви германският канцлер Ангела Меркел в сряда, 18 декември, Берлин е против екстериториалните санкции на САЩ срещу \"Северен поток-2\" и е готов да ги \"обсъди решително\". Германското издание “Билд” нарече тези думи на канцлера \"ясна декларация за война\" на президента на САЩ Доналд Тръмп. \"Меркел няма да толерира, че САЩ продължават да подкопават проекта за газопровода, който се радва на нейната подкрепа\", пише германското издание. В същото време авторът на статията е уверен, че изграждането на газопровода не може да бъде спряно и той ще бъде завършен в близко бъдеще. Както бе съобщено по-рано, във вторник, 17 декември, Сенатът на САЩ одобри бюджета за отбрана на страната в размер на 738 милиарда долара. Законът за бюджета за отбрана включва разпоредби за „противодействие на Русия“, включително помощ за Украйна и санкции срещу изграждането на газопровода „Северен поток-2“. Сега президентът Тръмп трябва да подпише закона и той вече заяви, че ще го подпише веднага. Газопроводът \"Северен поток-2\", по който газът ще тръгне от Русия по дъното на Балтийско море до Германия, трябва да бъде завършен до края на 2019 г. Германия се интересува от този проект. САЩ се противопоставят на газопровода, като имат планове да продават втечнения си природен газ (ВПГ) в Западна Европа, както и на своите съюзници в Източна Европа - Полша, балтийските държави и Украйна. Властите на ЕС също се опитват да осуетят проекта.  ", "date": "2019.12.22", "title": "“Билд”: Меркел “обяви война” на Тръмп"}
{"url": "http://www.classa.bg/%D1%81%D0%B2%D1%8F%D1%82/item/403879-times-google-%D0%B8-facebook-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BB%D0%B0%D1%89%D0%B0%D1%82-%D0%BD%D0%B0-%D0%BF%D0%BE%D0%BB%D0%B7%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%B7%D0%B0-%D1%82%D0%BE%D0%B2%D0%B0,-%D1%87%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%BE%D1%82-%D1%82%D0%B5%D1%85%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "Данните на потребителите на Google и Facebook са толкова ценни за рекламодателите, че от компаниите се изисква да плащат или да оставят правото на ограничаване на достъпа до тях, привежда The Times изводите на британската антимонополна служба. В публикувания доклад се предполага, че доминиращото положение на дигиталните гиганти им позволява да спечелят пари от контекстна реклама и повишава цената на стоките, а липсата на конкуренция води, наред с други неща, до политическа манипулация. Американските дигитални гиганти Google и Facebook събират толкова ценни данни, че трябва да плащат на потребителите, които посещават сайтовете им, пише The Times, като се позовава на изявление на Управлението по въпросите за конкуренцията и пазарите (Competition and Markets Authority, CMA).  , предлага антимонополната агенция в междинен доклад за интернет рекламата, публикуван преди ден. Увеличавайки вероятността от законодателно регулиране, службата за контрол отбеляза, че приходите на компанията   очакваните суми. Така, според Управлението, Google получава до 90% от всички приходи, реализирани от контекстна реклама, което е около £6 млрд годишно. В същото време Facebook, който е собственик на Instagram и WhatsApp, отчита почти половината от дисплейната реклама, което носи на компанията повече от £2 млрд годишно. Според британския вестник антимонополната агенция предположи, че доминирането на Google и Facebook сред търсачките и социалните мрежи може да стои зад увеличаването на цените за пътувания, електрониката и финансовите услуги. Докладът обяснява, че водещите на пазара онлайн платформи могат да печелят от реклама и ако цената й е по-висока, отколкото би била на по-конкурентен пазар, можем да очакваме, че това ще се отрази на цените на хотелите, полетите, потребителската електроника, застраховката и други стоки, т.е. които широко използват онлайн рекламата. Влиянието на Google и Facebook, според доклада, не им позволява да се състезават  , а също така лишава вестниците и другите публикации от възможността да създават контент. Освен това Управлението по въпросите на конкуренцията и пазарите също е обезпокоено от това, че липсата на конкуренция може да навреди на политическия дебат във Великобритания и психичното здраве на гражданите. Към такива обществено вредни явления, които са свързани с дейността на онлайн платформите, отнасят вредния контент, фалшивите новини и възможност за политическа манипулация. Въпреки че те не са включени в изследователската област, авторите признават, че липсата на конкуренция на пазара и  , която те изучават, могат да влошат тези вредни явления, а намерените в резултат на анализа методи за поправяне на ситуацията могат да бъдат използвани за решаване на тези проблеми. Британското издание отбелязва, че докладът е достъпен в публичното пространство до февруари, а окончателната версия ще бъде публикувана следващата година. След това, според ръководителя на антимонополния отдел, резултатите от проучването ще бъдат предадени на новото правителство, което ще реши дали и как да регулира този сектор, който  . От своя страна технологичните гиганти не са съгласни с тази оценка на работата си. Ронан Харис от британския клон на Google възразява, че онлайн рекламата помага на местния бизнес с всякакви размери  . Според него в услугите на Google е лесно конфигурирането на начина на използване на потребителските данни: например можете да деактивирате персонализирани реклами и да активирате автоматично изтриване на историята на търсенията. Представителят на Facebook се съгласи, че потребителите трябва да могат да контролират данните си и отбеляза, че тяхната услуга позволява на хората да разберат защо са им показвани такива реклами и, ако желаят, напълно да деактивират офертите на този рекламодател. И двете компании изразиха желанието си да продължат да работят със CMA и държавата по този важен въпрос, пише The Times.  ", "date": "2019.12.22", "title": "Times: Google и Facebook трябва да плащат на ползвателите за това, че печелят от техните данни"}
{"url": "http://www.classa.bg/%D1%81%D0%B2%D1%8F%D1%82/item/403880-%D0%BF%D0%BE%D0%B3%D0%BB%D0%B5%D0%B4-%D0%BA%D1%8A%D0%BC-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2-%D0%B8-%D0%BE%D0%BA%D0%BE%D0%BB%D0%BE-%D1%82%D1%83%D1%80%D1%86%D0%B8%D1%8F", "text": "„Ако в Сирия вместо кръвта на убитите деца течеше петрол, светът веднага щеше да се намеси”, цитира надпис на стена в Алепо, Сирия, турският президент Ердоган. Казва го в Женева на форум за бежанците, където участва и ген.секретар на ООН Гутериш. Споменава с апломб за човешката драма в Сирия след 9 години гражданска война. Упреква, че „най-богатите само ни се усмихват” и обобщава, че „подкрепа няма”. Докато „светът е изправен пред несрещана бежанска криза”. Криза, на която нито краят й се вижда, нито някой знае какво е справедливото и правилно решение. Както винаги, някой печели. И както винаги, остава зад кадър.Анкара обаче се нуждае от средства. Не само за бежанците, които са намерили подслон на турска територия. В момент, когато на Еминюню /квартал в Истанбул/ има опашка от 100 м за купуване на билет от лотария. Шанс за наивници в навечерието на Нова година. Другата опашка пред общината в Истанбул е още по-дълга. Точно 15 хил безработни са се строили пред кметството, защото има обява, че ще бъдат назначени 420 служители. Това в града на Босфора, където новият кмет от опозицията, Имамоолу, на всеки надлез е наредил да се постави надпис,че ще управлява прозрачно и ще работи мегаполисът Истанбул да има 16 млн жители. Жители, които се вълнуват дали ще бъдат изпратени турски войски и в Либия, защото страх сковава всяко майчино сърце, ако изпратят детето в битки. А Либия и по-точно правителството в Триполи, търси помощ от „приятели”, главно от Турция, за да се справи с настъплението на армията на маршал Хафтар, който оспорва властта на признатото от т.н. международна общност правителство в Триполи. Зад Хафтар са Египет, Саудитска Арабия, Йордания, Обединени арабски емирства и за капак –Русия. След сключения меморандум между Анкара и Триполи за определяне на морските граници в Източното Средиземноморие, където залежите от газ се оказаха повече, отколкото умът може да възприеме, Турция е в ситуация да поддържа във всяко отношение, най-вече военно, управляващите в Триполи. Да, ама турски войски има и в Сирия. Турски военни кораби и самолети охраняват турски сондажни кораби на юг от Кипър, където интересите на Гърция и Кипър се сблъскват с претенциите на Турция да дели зоните с новооткрита газ в Източното Средиземноморие. Всеки дърпа чергата с газопроводите, които имат за посока Европа и дрънка оръжие със заплахи за предприемане на силови действния. Ако се наложи. В играта са не само Гърция, Кипър и Турция, но и Израел, Египет, Франция и Италия, които имат подписани с Никозия концесии за проучване на газовите находища. Драма с непредсказуеми последствия, където, без съмнение, думата ще имат геополитическите играчи. ЕС е на страната на своите членки Гърция и Кипър. Русия призовава за сдържаност и диалог за изход от напрежението, но следи под лупа случващото се. Газпром също има своите интереси, особено при конкурентни междуособици. Във връзка със случващото се в Либия и Сирия, където Турция има свои военни, лидерът на опозиционната НРП, Калъчдароолу, казва „каква работа имаме в Либия” и още „какво търсим в сирийския батак”. Според него е необходимо да се вземе поука от сирийската драма, в която Турция има активно участие. Факт е, че Анкара гледа зад граница и заплашва САЩ с ответни санкции, ако Вашингтон приведе в действие санкции заради „Турски поток” или „старите вече въпроси с покупката на руските ракетни системи С-400”, но без съмнение вътре в страна едно след друго следват събития, които създават напрегната обстановка. За сформираните, например, две нови партии с лидери експремиерът Давутоолу и ексминистър Али Бабаджан, от главната опозиционна Народно-републиканска партия, НРП, казват, че „Партията на справедливостта и развитието, ПСР, роди близнаци”. Подозренията са, че Ердоган е решил да играе с бутикови партии, които всъщност ще са опора на неговата управляваща ПСР и няма да заплашват властта му. Затова се счита, че лансираната идея „да се освободим от Ердоган”, която да привлече подкрепа от повече избиратели, няма да е нищо друго освен „да избягаме от дъжда, за да отидем при пороя”. Защото драмата на Турция с приватизацията е била осъществена с подписа на Бабаджан и съратника му Мехмет Шимшек, а промените в конституцията, включително за президентска република, са станали с подписа на Давутоолу. Тогава какво им е новото на тези нови партии? Изводът в НРП е „да дадете глас за тези партии и да вярвате, че те ще се борят с Ердоган, това е наливане на бензин в огъня”. Тъй като експрезидентът Абдуллах Гюл подкрепя Али Бабаджан, който през януари ще регистрира партията си, някои наблюдатели в Анкара припомнят, че той през 2003г е подписал протокол с Колин Пауър, държавен секретар на САЩ, за който се смята, че е „ипотекирал Турция”. Задкулисието говори обаче, че днес Великобритания стои зад проекта Бабаджан/Гюл. Знае ли човек в тези променливо/хибридни времена! Сигурното е, че колкото и гласове да привлече вече регистрираната партия на Давутоолу, наречена „партия на бъдещето”, те ще са изцяло от управляващата ПСР. Няма съмнение обаче, че турците повече се вълнуват от информациите за предстоящото построяване на канал, който ще свързва Черно с Мраморно море. Така разпоредбите от Монтрьо, които регулират преминаването през Босфора и престоя в Черно море на кораби от държави, които не са гранични, няма да важат и достъпът до това затворено море ще бъде в различен порядък. Земите, през които ще преминава каналът са вече изкупени и едва сега селяните, които са ги продали са разбрали колко са ценни. Има информации, че собственици са от Катар, но има и сведения, че в началото хора от организацията на Фетуллах Гюлен, ФЕТО, са изкупили на безценица земите и така са спечелили луди пари. Идеята за този канал е от 2010г и за първи път бе лансирана в статия, позоваваща се на Пентагона. Ердоган заяви, че проектът за канала е успешен и ще има политическо влияние. Но избягва подробности по въпроса. В турски медии се твърди, че проектът е американски, а обществото е объркано. Не може да се ориентира каква е ползата в икономически, политически и дипломатически аспект. Инвестицията е за 25 млрд дол, но кой ще я осигури не е ясно. Опасенията са, че каналът ще е „нещастие за Истанбул”, защото през карстовите земи при строителството ще изтича цялата вода на мегаполиса и ще се наруши снабдяването. Проектът е за тесен канал, а това означава висока скорост на водата в него, което не гарантира стабилност на преминаващите кораби. Въобще страховете са повече от очакваните придобивки. Другото е несигурността в утрешния ден, но това е болка не само в Турция. Все пак това е държава с 80 млн граждани и политика, в която суверенитет и независимост са основополагащи и за управляващи, и за опозиция. Едните искат да задържат властта, а другите зоват за обединение на всички извън управлението, за да предизвикат извънредни избори и в съдружие да ги спечелят. Да не се чака до 2023г, когато ще се чества 100г турска република. Ако може без Ердоган начело. Възможно е „сметките да са без кръчмар”, което в случая означава, че Ердоган си има своя шанс. Без съмнение работи за него. И извън страната, и вътре.    ", "date": "2019.12.22", "title": "Поглед към събитията в и около Турция"}
{"url": "http://www.classa.bg/%D1%81%D0%B2%D1%8F%D1%82/item/403881-%D0%B8%D0%B7%D0%BD%D1%83%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%81%D0%B0%D1%89", "text": "Демократическата партия на САЩ премина към публично изнудване на президента на САЩ. За това, че “Демократите все още могат да направят добър ход при лоша игра, гласувайки за импийчмънта в Камарата на представителите, но без да предават документа в Сената (където Републиканската партия има мнозинство) по някой измислен предлог”, писах аз още преди първото действие на това шоу - изслушванията в комисията по разузнаване на Камарата на представителите. Но лицемерието на демократите, в представения повод, надминава всички възможни граници. В деня след гласуването за импийчмънта на Тръмп, председателя на Камарата на представителите - демократът Нанси Пелоси заяви, че според решението на регламентния комитет те няма да предадат обвиненията за импийчмънта на Тръмп на Сената, докато не видят какво се случва в Сената.  “Досега не сме видели нищо, което да ни се струва справедливо”,  заяви Пелоси, имайки предвид процедурата по изслушване, която публично беше обявена от републиканците. Те имат намерение да дадат думата на адвоката на Тръмп и да се ограничат с доказателствата, които са били озвучени в Камарата на представителите. Отсъствието на справедлив процес е обвинението на републиканците. Техните права бяха ограничени в сравнение с предишните процеси на импийчмънт. Сега демократите използват дори същите термини, които републиканците по-рано. “ , заяви пред журналистите демократът Джеки Спилър.  По-рано лидерът на Републиканското мнозинство в Сената Мич Макконъл на исканията на демократите да бъде безпристрастен по време на съдебното дело заяви:  . Демократът Джералд Надлър - председател на съдебния комитет на Камарата на представителите, заяви, че заради тези думи Макконъл няма право да осъществява надзор върху импийчмънта.  , заяви Надлър. Демократите имат няколко причини да бавят предаването за разглеждане на документацията по импийчмънта на Сената. На първо място още се водят няколко дела по представянето на доказателството (обвинителни според демократите) по отношение на Тръмп. Демократите хранеха големи надежди на показанията на бившия адвокат на Белия дом Дан МакГан, но все пак гласуваха за импийчмънта, без да дочакат решенията на съда. Също така не е приключил съдебният процес по данъчните декларации на Тръмп. Неясният регламент на Камарата на представителите позволява да се внасят поправки във вече гласувана резолюция и да се добавят доказателства за вината на Тръмп. На второ място задържането на предаването на обвиненията в Сената позволява на сенаторите от Демократическата партия пълноценно да участват в избирателната кампания през 2020 година, а не да седят на задължителните заседания по импийчмънта. Всъщност демократите изнудват Републиканската партия, а с нея и президента на САЩ, поставяйки условие за приемането на изгодна за Демократическата партия процедура по разглеждане на импийчмънта в Сената. В противен случай те може изобщо да не предават обвиненията в Сената. Значително по-изгодно им е да водят предизборна риторика и да наричат Тръмп президент, срещу когото е внесен импийчмънт в Камарата на представители, отколкото да го наричат президент, оправдан от Сената. Виждаме от цялата тази история, че политическата система на САЩ има накъде да се разлага.    ", "date": "2019.12.22", "title": "Изнудването на президента на САЩ"}
{"url": "http://www.classa.bg/%D1%81%D0%B2%D1%8F%D1%82/item/403882-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D1%81%D0%B0-%D0%B2-%D0%B8%D0%BD%D1%82%D0%B5%D1%80%D0%B5%D1%81-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "      \"15 европейски държави, Европейската комисия и Европейският парламент - всички те изразиха безпокойство относно проекта. Чухме от тях, че САЩ трябва да подкрепят усилията им. Затова санкциите са много проевропейско решение\", казва в интервюто американският посланик в Берлин. Той подчертава, че санкциите умишлено са създадени „колкото е възможно по-индивидуално, целенасочено и прецизно“, така че да засягат само малка част от проекта за газопровод. Според Гренел целта на Съединените щати още от времето на администрацията на Барак Обама е „да предотвратят една или друга страна да придобие твърде голямо влияние в Европа благодарение на енергетиката“.     Сенатът на Конгреса на САЩ одобри законопроект за националната отбрана (NDAA) за фискална 2020 година, който задължава администрацията да наложи санкции върху руския газопровод \"Северен поток 2\" и \"Турски поток\". На 11 декември Камарата на представителите гласува документа. В петък той беше подписан от американския президент Доналд Тръмп и влезе в сила. Първото последствие от въвеждането на санкциите бе спирането на работата по полагане на тръби за газопровода \"Северен поток 2\" в събота на базираната в Швейцария компания Allseas. Тя бе анжагирана от руската компания \"Газпром\" за реализирането на проекта. Германското правителство смята санкциите срещу проектите за газопровода „Северен поток 2“ и „Турски поток“ за намеса в европейските дела, отбелязва ТАСС. \"Мерките на САЩ засягат германските и европейските компании и представляват намеса в нашите вътрешни работи\", заяви Улрике Демер, говорител на канцлера Ангела Меркел, съобщава АФП. В интервю за обществената телевизия ARD вицеканцлерът и министърът на финансите Олаф Шолц обяви, че това е \"сериозна намеса във вътрешните работи на Германия и Европа\", изключвайки обаче контра-мерки. \"От компаниите, участващи в изграждането на газопровода, зависи да вземат следващите решения\", каза той. Германия е основният бенефициент на проекта, посочва \"Франс прес\". Американските санкции идват в момент, в който Съединените щати, както и някои европейски страни - Украйна, Полша и балтийските страни, се опасяват, че проектът „Северен поток 2“ ще увеличи зависимостта на европейците от руския газ и ще засили влиянието на Москва, добавя АФП.", "date": "2019.12.22", "title": "Посланикът на САЩ в Германия: Санкциите срещу „Северен поток 2“ са в интерес на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403883-%D0%BA%D1%80%D0%B0%D0%B2%D0%B8%D1%82%D0%B5-%D0%BD%D0%B0%D0%BD%D0%B0%D1%81%D1%8F%D0%BB%D0%B8-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B2%D1%80%D0%B5%D0%B4%D0%B0-%D0%BD%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5", "text": "Вицепрезидентът на Лукойл Леонид Федун говори за своето виждане за проблема при представянето на прогнозата за развитието на компанията до 2035 година. Според него, една крава нанася повече вреда на климата, отколкото кола, поради голямото количество отделен метан. 20 килограма метан на ден от всяка крава нанасят повече вреда от въглеродния диоксид, отделен от един автомобил. Милиардерът каза, че не се говори за този проблем, тъй като тази тема не е \"модерна\", а автомобилът е \"модерен\" и затова му се отделя повече внимание.  Той подчерта, че появата на колата е направило коня домашен любимец, а не машина за работа. Федун се надява, че  . Продължавайки темата на презентацията, Леонид Арнолдович е заявил, че броят на автомобилите ще се увеличи значително до 2035 г. и според прогнозата ще възлиза на 1,8 милиарда бройки, като особено много това ще засегне Китай. Той счита, че автомобилите с водород са най-безопасните от гледна точка на околната среда", "date": "2019.12.22", "title": "Кравите нанасяли по-голяма вреда на екологията от автомобилите"}
{"url": "http://www.classa.bg/%D1%81%D0%B2%D1%8F%D1%82/item/403884-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D0%BF%D1%83%D1%81%D0%BA%D0%B0%D1%82-%D0%BC%D0%BE%D0%BD%D0%B5%D1%82%D0%B0-%D0%BE%D1%82-50-%D0%BF%D0%B5%D0%BD%D1%81%D0%B0-%D0%BF%D0%BE-%D1%81%D0%BB%D1%83%D1%87%D0%B0%D0%B9-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D1%81%D0%B8-%D0%BE%D1%82-%D0%B5%D1%81", "text": "Британското правителство разпореди да бъде пусната нова монета от 50 пенса (близо 0,58 евро) по случай излизането на Обединеното кралство от Европейския съюз, предвидено за 31 януари, предаде Франс прес и БТА. През октомври британското финансово министерство бе принудено да спре тази монета заради промяна в датата на Брекзит, който се очакваше да стане на 31 октомври, но бе отложен за трети път за края на януари. Един милион монети бяха претопени. Решението да се възстанови производството им този път с новата дата бе взето след съкрушителната победа на консерваторите, оглавявани от твърдия привърженик на Брекзит, премиера Борис Джонсън, на предсрочните избори на 12 декември. Монетата от злато, сребро или медно-никелова сплав ще носи посланието \"Мир, благоденствие и приятелство с всички народи\".", "date": "2019.12.22", "title": "На Острова пускат монета от 50 пенса по случай излизането си от ЕС"}
{"url": "http://www.classa.bg/%D1%81%D0%B2%D1%8F%D1%82/item/403867-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BA%D0%B0%D1%82%D0%BE-%D0%B8%D0%BD%D0%B4%D0%B8%D0%B9%D0%BA%D0%B0-%D0%BF%D0%BE-%D0%BF%D1%80%D0%BE%D0%B8%D0%B7%D1%85%D0%BE%D0%B4,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D1%88", "text": "Индийски депутат порица американския сенатор Елизабет Уорън, след като тя изрази загриженост относно отменената среща между Ню Делхи и нейна колежка от Конгреса с индийски произход. След като индийският министър на външните работи Субрахням Джайшанкар отмени насрочена среща с американските депутати - включително Прамила Джаяпал (D-WA), по време на срещата на върха 2 + 2 във Вашингтон в петък, Уорън изстреля туит, наричайки „усилията да заглушат конгресменката дълбоко тревожни.\" Туитът предизвика бърз подигравателен отговор от депутата от BJP Раджийв Чандрасехар, който се аргументира, че Джаяпал не е авторитет по Кашмир. „Съжаляваме, че си притеснена. Не бъди\" - каза Чандрасехар. \"Нямаме възражения Прамила Джаяпал да мрънка на себе си или дори на вас, за неща, за които нищо не знае. Но дотам.\" Джайшанкар казва, че е отказал срещата поради несправедливото характеризиране от Джаяпал на ситуацията в контролираната от Индия част на Кашмир, която през август загуби статута си на автономия, след като Ню Делхи промени конституцията си в опит да „интегрира\" територията. Индия разположи хилядни войски в района и се захвана с комуникациите скоро след това, мерки, които родената в Индия Джаяпал продължава да критикува. В момента тя спонсорира резолюция в Конгреса, която призовава Ню Делхи да промени своя подход в региона. Кашмир, единствената мюсюлманска част на Индия, е обект на конкурентни териториални претенции от десетилетия, като Индия и Пакистан са водили две от трите си големи войни за контрол над региона. Напрежението между ядрено въоръжените съседи нарасна, след като Ню Делхи намали автономията на територията през лятото, като служители от двете страни периодично взаимно се заплашват война.", "date": "2019.12.22", "title": "Индийски депутат \"Като индийка по произход, трябва да разбереш \""}
{"url": "http://www.classa.bg/%D1%81%D0%B2%D1%8F%D1%82/item/403868-%D0%B0%D0%B2%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-%D1%85%D0%B0%D1%80%D0%B8-%D0%BF%D0%BE%D1%82%D1%8A%D1%80-%D0%B8-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B9-%D0%B7%D0%B0-%D0%B4%D0%B6%D0%B5%D0%BD%D0%B4%D0%B5%D1%80%D0%B8%D0%B7%D0%BC%D0%B0", "text": "Съдия от Трибунала по заетостта на Обединеното кралство обиди жените и даде зелена светлина да бъдат уволнени милиони служители в цялата страна, които смятат, че транс-жените, които са родени като мъже, не трябва да бъдат идентифицирани като биологични жени.   Съдията от Трибунала по заетостта, Джеймс Тейлър, даде да се разбере, че дясното крило на съдебната система е захапало цялата кукичка, кордата и дори поплавъка на самоидентифициращата се като единствено правилна джендер тенденция, след като се произнесе срещу данъчната експертка Мая Форстатер. Тя твърдеше, че е била уволнена погрешно заради своите убеждения от Центъра за глобално развитие, мозъчен тръст със седалище в Лондон и Вашингтон, който води кампании срещу бедността. И какви са тези погрешни вярвания? Била ли е привърженик на педофилията? Не вярва ли в Дядо Коледа? Или още по-лошо – да се е осмелила да критикува Националната здравна система на Великобритания? Не, не и не, тя имаше смелостта да предположи, че транс-жените всъщност не са биологични жени, защото са родени мъже. Естествено, тя сбърка, след като туитира няколко публикации (нямащи нищо общо с работата й като данъчен експерт), свързани с предложения за промяна на удостоверенията за признаване на пол, една от които гласи ясно и просто: „Има два пола, мъжки и женски . Мъжете и момчетата са мъже. Жените и момичетата са жени. Невъзможно е да се промени пола. Това доскоро се разбираше като основен факт от живота. \" Съдията обяви убежденията на мис Форстър за „недостойни за уважение в демократичното общество и несъвместими с човешките права на другите\". Отменяйки основните познания за птичките и пчеличките, на които родителите учат тригодишните си деца, той постанови: „Ако човек е преминал от мъж към жена и притежава удостоверение за признаване на пол (GRC), това лице е юридически жена\". Мая Форстатер спечели широка подкрепа, включително и на Дж. К. Роулинг, за която досега се знаеше, че се движи по либералната лента, включително чрез обръщане на емблематичните си герои като гей, за да умилостиви либералните си фенове. Този път обаче тя се включи с размах в Twitter дискусията, казвайки: \"Обличайте се, както желаете. Наричайте се както искате. Спете с всеки съгласен с вас пълнолетен. Живейте най-добрия си живот в мир и сигурност. Не принуждавайте жените да напуснат работата си, защото заявяват, че полът е реален.\" И това всъщност е смисълът. Въпреки това, което може да пише на т.н. Сертификат за признаване на пол, хората се раждат, принадлежащи към един от двата реални биологични пола, а не към някакъв въображаем между или встрани от тях. Да отричаш това означава да отричаш науката. Може да започнете да вярвате в Куидич, грифоните и лорд Волдемор. Без да го осъзнава, съдия Тейлър дава зелена линия на обсебените от измислената идентичност британски либерали повече да удрят, да мачкат и да тормозят всеки, който не върви по техния светоглед, предизвикващ биологията.   Когато е  прибран на топло в леглото си през нощта, Тейлър трябва да стиска одеялото си с побелели кокалчета от страх, да не се появи някой от любимите му трансджендъри. Защото по адаптираното от Роулинг от английските митове, подсъзнанието дебне в тъмните пространства, само за да приеме формата на това, от което човекът най-много се страхува. Не отиваме ли твърде далече от реалността, но опасно близо до точката, от която няма връщане?", "date": "2019.12.22", "title": "Авторката на Хари Потър и позицията й за джендеризма"}
{"url": "http://www.classa.bg/%D1%81%D0%B2%D1%8F%D1%82/item/403869-%D1%81%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%82%D1%80%D1%8A%D0%BC%D0%BF-%D1%81%D0%B0%D1%89-%D0%B4%D0%B0-%D0%BD%D0%B5-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0%D1%82-%D0%B2-%D0%B4%D0%B5%D0%BB%D0%B0%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9", "text": "Китайският президент Си Дзинпин предупреди американския си колега Доналд Тръмп да не се меси във вътрешните работи на Пекин, като заяви, че действията на Вашингтон вредят на „взаимното доверие и сътрудничеството\", такива каквито са в момента. Двамата лидери проведоха разговори по телефона в петък и предоставиха значително различаваши се отчети за тях. Тръмп използва Twitter, неговия медиен избор за държавните дела, за да се похвали с \"много добри разговори със Си за сключената гигантска търговска сделка\". Си беше по-традиционен по въпроса, пускайки изявление чрез държавната информационна агенция Синхуа. Неговият прочит обаче се съсредоточи върху по-малко приятната част от дискусията, в която той разказа на Тръмп за притесненията си от поведението на САЩ и многократната им намеса във вътрешните работи на Китай, която Пекин намира за вредна. Думите и действията на Вашингтон по отношение на Тайван, Хонконг, Синдзян и Тибет са вредни за взаимното доверие и двустранното сътрудничество между САЩ и Китай, казал Си на Тръмп, като изразил надежда, че САЩ сериозно ще прилагат „важния консенсус\", постигнат от двамата лидери. Зад стандартния дипломатически език стои стоманена твърдост. По-рано през деня Си посети Макао и предупреди \"външните сили срещу намеса и чужбинско сочене на пръст към вътрешните работи на Китай.\" „Трябва да подчертая, откакто Хонконг и Макао се завърнаха в родината, работата с тези два специални административни региони е изцяло вътрешно дело на Китай и не е дело на чужди сили\", каза той. Някога Макао беше управляван от Португалия, като бе отстъпен обратно на Китай през 1999 г., две години след като Великобритания отстъпи близкия Хонконг, сега мястото на многомесечни протести на активисти от опозицията, търсещи независимост от Пекин. Китай многократно възразява срещу чуждестранна намеса в протестите в Хонконг, които първоначално избухнаха на автономната територия заради вече изоставения законопроект за екстрадиция. САЩ и някои европейски нации открито изразиха подкрепа на протестиращите, а опозиционните лидери посетиха Вашингтон. Миналия месец Конгресът на САЩ прие законодателство, което позволява на Вашингтон да санкционира както хонконгските, така и континенталните чиновници заради предполагаемото им малтретиране на протестиращите. Законът предизвика гневна реакция в Пекин, като Китай обвини САЩ, че грубо се намесват във вътрешните им работи.", "date": "2019.12.22", "title": "Си предупреждава Тръмп: САЩ да не се намесват в делата на Китай"}
{"url": "http://www.classa.bg/%D1%81%D0%B2%D1%8F%D1%82/item/403870-%D1%82%D0%B5%D0%BC%D0%B8%D1%82%D0%B5-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%B4%D0%BE%D0%BD%D0%B5%D1%81%D0%B5-%D0%BB%D0%B8-metoo-%D1%80%D0%B5%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0", "text": "Изминахме дълъг път от времето, когато жените бяха класифицирани като бойци и арестувани, защото искат право на глас, хвърляйки се пред галопиращи коне, за да привлекат внимание. След като правото на собственост, имуществени и парични притежания, на вот, на безопасен и легален аборт както и други основни човешки права вече са отвоювани от феминистки движения през вековете (темата се повдига още през 18-и век), днес феминистките кампании се фокусират върху въпроси като достъпа до средства за контрацепция, домашното насилие, еднакво заплащане на мъже и жени, борбата с дискриминацията по полов признак, сексуалния тормоз и други.     Скорошен доклад на Global Gender Gap Report установи, че с темповете, с които се случва равенството между половете в световен мащаб, ние или нашите деца няма да доживеем да го видим, защото ще е нужен поне още век. Заключението се основава на участие на жените в икономиката, образование, здраве, оцеляване и политическо овластяване. През отиващото си десетилетие в последната страна в света, където жените нямаха право да шофират - Саудитска Арабия, те получиха това право. Правозащитниците там обаче са подложени на репресии. Най-популярната вълна в борбата за права на жените в последните години стана тази на движението Me Тoo - за правото да не бъдат подлагани на сексуално насилие.     Когато активистката Тарана Бърк ( ) дава начало на кампанията преди повече от 10 години, нейната цел e да разпространи до всички жертви на сексуално насилие, че те са чути и разбрани. Тя започва въз основа на опита си в работата с млади чернокожи жени и момичета от общности с ниски доходи. Целта й е да бъде преосмислен и разширен \"глобалният разговор за сексуалното насилие\", за да включи онези, които най-често остават извън полезрението на обществото - малцинствени общности, сексуални малцинства, хора с увреждания и млади хора. Когато преди две години актрисата Алиса Милано ( ) помага да започне текущата фаза на движението, тя иска да \"даде на хората усещане за мащаба на проблема\". Според Pew Research в рамките на първата година от туита на Милано, хаштагът #MeToo е използван повече от 19 милиона пъти само в Twitter.     Обхваща и Франция с #BalanceTonPorc, Русия с #NotHerFault, Нигерия с #ArewaMeToo и Латинска Америка с #NiUnaManos - всички те работят за повишаване на осведомеността за сексуалното посегателство и тормоз с опит в различни култури и социално-икономическа среда. Две години след като #MeToo избухна пандемично в целия свят, движението събори няколко могъщи мъже. Все още не е защитило значим брой жертви на сексуално насилие, но въпреки това движението успя да дисциплинира мисленето на хората в тази посока. Много жени събраха смелост да споделят тревожни обстоятелства, за които допреди това се мълчеше. Последва прилив от обвинения на високо равнище. Холивудският бастион падна първи. Заваляха обвинения срещу филмовия продуцент Харви Уайнстийн. В черния списък бързо попаднаха Кевин Спейси, Морган Фрийман, Джеймс Франко, Дъстин Хофман, Луис Си Кей. Бил Козби, срещу когото обвиненията започнаха още през 2014 г., се изправи пред съда в зората на #MeToo. След това дойде и медийната индустрия - от ефир паднаха звезди като Чарли Роуз, Бил О'Райли (макар последният да не e покосен точно от вълната #MeToo), Мат Лауър, главния изпълнителен директор на CBS Лес Мунвес и др. Вълната се разля и в различни други посоки, като достигна Кристиано Роналдо, Ник Картър от Backstreet Boys, Ар Кели, сенатор Ал Франкен, британския министър на отбраната (вече бивш) Майкъл Фалън, съдия Брет Кавано и дори президента на Съединените щати Доналд Тръмп. Пометени бяха университетски професори, диригенти и известни фотографи по целия свят. Вълната достигна и до нашите ширини със случая с Кубрат Пулев.     В Лос Анджелис се наложи специална работна група да поеме планината от обвинения. Броят на жертвите на изнасилвания и сексуални посегателства, съобщени в САЩ, нарастна от 23% през 2016 г. до 40% през 2017 г. (Fairobserver). Във Великобритания броят докладвани на полицията изнасилвания се увеличи от 36 000 през 2015-16 г. до 58 000 през 2018-19 г. Две години след като движението #MeToo започна да създава заглавия в световните новини, неговото въздействие - в домовете, в съда и в разговорите, които хората водят помежду си, е неоспоримо. Един от най-големите му ефекти е да покаже колко широко се разпространяват сексуалният тормоз, нападението и други злоупотреби. Хора, които никога не са имали причина да мислят по темата, видяха колко силно се е отразил тормозът на техните колеги, деца, родители и приятели. А жертвите разбраха, че не са сами. Това помогна да се промени начинът, по който хората мислят за сексуалните посегателства, но и за пола и властта. Движението #MeToo все още не е постигнало всички желани законови промени или реалната безопасност за жертвите, много от които все още са изправени пред сурови последствия. Но се случиха промени на много нива - от държавни закони, през парично обезщетение за жертвите, до норма на поведение в офиса. Покрай случая с Уайнстийн в няколко американски щата (Калифорния, Ню Йорк и Ню Джърси) бяха премахнати споразуменията за неразгласяване, пречещи с години на жените да споделят какво са преживели. Федералният закон за сексуален тормоз и повечето държавни закони бяха преработени така, че да защитават независими изпълнители, актьори, гримьори, шофьори на Uber, домашни и селскостопански работници, детегледачки и др. (като в Ню Йорк и Калифорния). В седем държави се работи и върху защитаването на работниците в ресторантьорския бизнес, принудени да търпят тормоз от страна на клиенти заради бакшиши. Създадени бяха и фондове за финансова подкрепа на хора, за които завеждането на дело е скъпо, като Time's Up или фонда на Държавния университет в Мичиган (след случая с бившия лекар на отбора по гимнастика Лари Насър). Повишиха се и паричните обезщетения. През 2018 г. Комисията за равни възможности за заетост (EEOC) заведе 41 дела за сексуален тормоз, което е над 50 процента увеличение спрямо 2017 година. EEOC печели 70 милиона долара от компании от името на жертвите на тормоз през 2018 г., което е 47 процента спрямо 2017 година, сочат данни на MarketWatch. Повдигнатите обвинения и призовките за изнасилване обаче са намалели - от 1 на 7 през 2015 и 2016 година до само 1 на 65 през 2018 и 2019 година, тъй като много от случаите са стари и прокурорите са изправени пред препятствия като изтекла давност и липса на доказателства. Затова много щати в Америка се насочват към разширяване или премахване изцяло на давността за сексуални престъпления.     Случаите с политиците Блейк Фарентхолд, Джон Кониърс, Трент Франкс и сенатор Ал Франкен ( ) насочиха вниманието и към въпроса за сексуалните посегателства от страна на членовете на Конгреса. Законодателният орган предприе стъпки да се реформира като работно място и бе премахнато изискването за няколко месечно изчакване преди жертвата да повдигне обвинение. Освен това законодателите вече са възпрепятствани да използват пари от данъкоплатците за покриване на дела за сексуален тормоз. След #MeToo една трета от американските работници са променили поведението си в офиса, пише Business Insider. Докато 38% от надзорните органи са променили начина си на взаимодействие със служителите, трима от 10 мъже все още гледат на движението като на нещо неблагоприятно. По-рано проучване на Lean In установи, че 60 на сто от мъжете супервайзъри се страхуват да се срещат със служителки. Една трета от работниците през последната година са разговаряли за сексуален тормоз на работното място с колеги. Четирима от 10 работещи американци твърдят, че работодателят им е започнал обучение за тормоз на работното място. 53 процента от служителите смятат, че акцентът върху скорошните случаи на сексуален тормоз ще доведе до положителна промяна за жените на работното място. А 60 на сто от работниците, които казват, че са преживели сексуален тормоз на работното място, гледат на движението благоприятно (според данни на AP-NORC и SAP). Има обаче и редица предизвикателства. Понякога движението се използва като средство за разрешаване на политически битки и резултатът от тях се размива за обществеността. Като случая с известния и харесван политик от Демократическата партия Ал Франкен, който спечели много противници на #MeToо. И все пак той падна от власт, докато през 90-те години либералите помагат на Бил Клинтън да се предпази от обвинения в сексуално насилие. Подлагат се на дълги дискусии и теми като тази дали жените са \"дали съгласие\". Като случая с комика Луи Си Кей ( ), за когото се твърди, че мастурбирал пред погледите на жени, и въпросите защо те не са напуснали въпросното място. Това е и едно от слабите места на темата - кога става дума за съгласие, кога действието се счита за сексуално, кога е непремерено и т.н. И ако се сравни деянието на комика с многото прекрачени граници от страна на Уайнстийн, то трябва ли да се поставят под един знаменател, питат други.     От друга страна, често се наблюдава как при случаи на сексуално посегателство се придава различна тежест на думите на мъжа и на жената. Понякога са необходими десетки показания на жени, за да може да им се повярва - като случая с Бил Козби, при който 60 жени разказаха за упояване с наркотици и сексуални посегателства. Когато обаче достоверността на твърденията на една от тях бъде поставена под съмнение, с лекота се отхвърлят всичките показания. Други критици, сред които жени, твърдят, че движението #MeToo е отишло твърде далеч. Опасяват се, че макар няколко обвинения за изнасилване да са лъжливи, сексуалният тормоз често се свежда до субективно тълкуване на събитията и съществува опасност безусловно да се вярва на обвинителя, като например случая с американския актьор и комик Азис Ансари. Критиките в този случай бяха, че се приравняват като сексуално насилие твърде много и твърде различни актове. Освен това има опасения, че новата реторика е извадила забавлението от флирта и секса, политизирайки отношенията до степен на професионална скованост. И че движението създава прекомерна и емоционална морална паника. Според някои негативната реакция не е ново явление и само легитимира движението. Както вълната от антифеминистки реакции, възникнала през 80-те години. Журналистката Сюзън Фалуди разглежда феномена в труда си Backlash още през 1991 г.: \"Това е превантивен удар, който спира жените много преди да стигнат до финала\". Много от обвиняемите обаче се завръщат. Две дела срещу Кевин Спейси са прекратени от прокуратурата, кариерата на Роналдо е в разгара си, Луис Си Кей е отново на комедийната сцена, Даниел Гати и Чарлз Дутойт все още дирижират оркестри. Брет Кавано е съдия във Върховния съд на САЩ, а Доналд Тръмп все още е на поста си. Единствено Бил Козби ( ) излежава присъдата си в затвор за максимална сигурност в Пенсилвания, сравнявайки себе си с политически мъченици като Мартин Лутър Кинг-младши и Нелсън Мандела. A Джефри Епстийн, обвинен в сексуален трафик, се самоуби преди да се изправи пред съда.     Според ООН една от три жени е подложена на физическо или сексуално насилие в световен мащаб. В Индия остава най-страшно да си жена, като изнасилване там се случва поне веднъж на 20 минути, докладват световни медии. В Китай движението имаше някои победи, но активистите се борят с дискриминация и цензура. В Япония поп певица бе принудена публично да се извини за обвиненията си, а Южна Корея едва започва да разкрива тъмната страна на обществото (случаите със SPY cam). Новото движение на Нигерия #ArewaMeToo също е подложено на силна ответна реакция. През 2018 г. Агенцията на Европейския съюз за основните права установи, че около 60% от анкетираните жени са били подложени на сексуален тормоз. В Русия правителството декриминализира видовете домашно насилие под претекст, че поддържа семейства заедно, на фона на приблизително 600 жени, убити всеки месец в домовете им и други 36 000 малтретирани ежедневно в цялата страна. Във Великобритания анкета установи, че една трета от мъжете и една пета от жените смятат, че ако жена флиртува на среща без изрично съгласие за секс, \"това по принцип няма да се счита за изнасилване\". Въпреки че все още сексуалният тормоз, нападение и неправомерно поведение остават като проблеми, движения като #MeToo мотивират тяхното разрешаване. Само за две години те ни накараха да поставим под въпрос понятието сексуална ангажираност и разбирането ни за това, което представлява съгласие. Повдигнати бяха много въпроси - разшириха ли се границите на термина \"сексуално посегателство\"? Тежи ли думата на мъжа повече от думите на много жени? Осакати ли истерията около сексуално неправомерното поведение идеята на флирта? Къде е границата на допустимото в сексуалните отношения? И къде е разликата в неподходящото сексуално поведение и злонамереното, дори престъпно намерение? Социалните медии може би не са подходящ форум за избистряне на тези въпроси. В момент, в който новата революция се опитва да намери своята основа, линиите се чертаят върху пясък.", "date": "2019.12.22", "title": "Темите на десетилетието: Донесе ли #MeToo реална промяна?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403871-%D0%B0%D0%BD%D0%B4%D0%B6%D0%B5%D0%BB%D0%B0-%D1%80%D0%BE%D0%B4%D0%B5%D0%BB-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BF%D1%80%D0%B5%D0%B2%D0%BE%D0%B4-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%BE%D0%BC%D0%B0%D0%BD", "text": "В официалното съобщение на английското PEN общество се казва, че тези книги са избрани въз основа на изключителните им литературни достойнства, качеството на издателския проект и техния принос към многообразието на Великобритания. Анджела Родел е най-видният преводач днес на литература от български на английски език. Превеждала е романи и разкази на Георги Господинов, Милен Русков, Владимир Зарев, Захари Карабашлиев, Георги Тенев, Ангел Игов, Алек Попов и много други, както и поезия на Иван Христов, Петър Чухов, Камелия Спасова, Мария Калинова, Марица Колчева и др.", "date": "2019.12.22", "title": "Анджела Родел с най-високата награда за превод на български роман"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403872-%D1%84%D0%B8%D0%BB%D0%B8%D0%BF-%D0%BF%D0%BE%D0%BF%D0%BE%D0%B2-%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B1%D0%B8-%D0%B1%D0%B8%D0%BB%D0%BE-%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%B5%D0%B4%D0%BD%D0%B0-%D0%B8-%D1%81%D1%8A%D1%89%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "\"Рестарт на демократичната система би било рестарт на една и съща система”, каза в интервю за предаването „Офанзива” по Канал 3 секретарят на ПГ на БСП Филип Попов.  „За да има реален рестарт трябва да има нов вид система по отношение на изборно законодателство. За да го направим трябва да свикаме Велико народно събрание”, допълни той.  „Консултациите при президента касаят модела на прокуратурата като част от съдебната власт, не са обвързани с рестарт на цялата демократична система. Всяка година от началото на прехода се опитваме да я рестартираме, но натискаме грешния бутон”, е мнението на Попов.  Според него, мястото на прокуратурата е в съдебната власт.  Попов коментира и моментното състояние на БСП, като заяви, че не може да се говори за разцепление в партията.  На въпрос, дали формацията на Мая Манолова „Изправи се, България”  представлява опасност за БСП, Филип Попов отговори: „Формацията на Мая Манолова не представлява опасност за БСП. Такъв проект като нейния, както и на Слави Трифонов са с цел да се обере негативния вот. 60 процента от българите не виждат смисъл да гласуват, не виждат своя представител.  Не се знае те към кого от новосъздадените формации биха се насочили”.", "date": "2019.12.22", "title": "Филип Попов: Рестарт на демократичната система би било рестарт на една и съща система"}
{"url": "http://www.classa.bg/%D1%81%D0%B2%D1%8F%D1%82/item/403873-%D1%80%D1%83%D1%81%D0%B8%D1%8F-%D0%B7%D0%B0%D1%82%D0%B2%D0%BE%D1%80%D0%B8-%D0%BA%D0%B5%D1%80%D1%87%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%BE%D0%BB%D0%B8%D0%B2-%D0%B7%D0%B0-4-%D0%B4%D0%BD%D0%B8", "text": "Русиязатвори за четири дни Керченския пролив, предаде агенция \"Униан\". Агенцията се позовава на председателя на наблюдателния Съвет по външните работи Андрей Клименко и на Института за черноморски стратегически изследвания. \"На 20 декември Министерството на транспорта на Русия просто фактически блокира движението през Керченския пролив за четири дни - от 21 до 24.12.2019. Защо? Защото на 23 лично президентът на Руската федерация ще премине с локомотив през моста, а на 24 ще премине първият влак.\" - съобщава Клименко. Междувременно руското министерство на транспорта съобщи, че проливът са затваря заради \"технически работи\".", "date": "2019.12.22", "title": "Русия затвори Керченския пролив за 4 дни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403874-%D0%B7%D0%B0%D0%BF%D0%BE%D1%87%D0%B2%D0%B0-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B7%D0%B8%D0%BC%D0%B0,-%D0%B8%D0%B4%D0%B5-%D1%81%D1%82%D1%83%D0%B4-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0", "text": "В неделя следобед започват валежи - отначало в Западна, а през нощта срещу понеделник и в Източна България Утре в 6 часа и 19 мин. започва астрономическата зима. През нощта ще бъде предимно облачно, но от запад облачността ще започне да се разкъсва и намалява. Само на отделни места ще превали слабо. Ще духа юг-югозападен вятър и минималните температури ще са високи, преобладаващите ще бъдат между 6° и 11°.  Утре след временното разкъсване и намаление на облачността, още преди обяд от запад тя отново ще започне да се увеличава. След обяд ще започнат и валежи, първоначално в Западна България, а през нощта срещу понеделник и в Източна. По-значителни количества се очакват в югозападните райони. Ще продължи да духа юг-югозападен вятър, в Източна България и северно от планините умерен и силен и ще бъде значително по-топло от обичайното.  Максималните температури ще бъдат между 13° и 18°, в отделни райони и по-високи. По-ниски до 9-10° ще останат само в крайните западни райони на Дунавската равнина, където ще е почти тихо, през по-голямата част от деня и с мъгла. Атмосферното налягане ще бъде значително по-ниско от средното за месеца и през деня ще продължи да се понижава. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).  Над Черноморието преди обяд ще бъде предимно слънчево, но в следобедните часове облачността ще се увеличи и през нощта срещу понеделник ще има валежи от дъжд. Ще духа умерен и силен юг-югозападен вятър. Максимални температури на въздуха: 15°-18°. Температурата на морската вода е 12°. Вълнението на морето ще бъде 3-4 бала.  В планините ще духа силен и бурен югозападен вятър. Ще бъде облачно, главно след обяд с валеж от дъжд, над 1800-2000 метра от сняг, но през нощта срещу понеделник границата между дъжда и снега ще започне да се понижава. Максимална температура на 1200 метра – около 10°, на 2000 метра – около 3°.  През първата половина от следващата седмица времето ще бъде доста динамично. Още в началото от запад-северозапад, с умерен, в Дунавската равнина временно силен вятър, ще започне да нахлува сравнително студен въздух.  Температурите ще са с много малък денонощен ход и постепенно ще се понижават. В понеделник сутринта все още в много райони, главно в Източна България, ще вали дъжд, а в котловинните полета на Западна и в западната част на Предбалкана, с понижението на температурите, по-късно през деня в понеделник, ще превали сняг.  Във вторник и сряда ще бъде ветровито и сравнително студено. Само на отделни места ще има слаби превалявания от дъжд, в планините и планинските райони - от сняг. Минималните температури ще бъдат предимно между 0° и 5°, максимални - между 4° и 9°.   \r\n  ", "date": "2019.12.22", "title": "Започва астрономическата зима, иде студ в началото на новата седмица"}
{"url": "http://www.classa.bg/%D1%81%D0%B2%D1%8F%D1%82/item/403875-%D0%BC%D0%B0%D0%BA%D1%80%D0%BE%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0%D1%82%D0%B0-%D1%81%D0%B8-%D0%BF%D0%B5%D0%BD%D1%81%D0%B8%D1%8F", "text": "Френският президент Еманюел Макрон се отказа предварително от пенсията, която ще има правото да получава след края на мандата си като държавен глава, предаде Франс прес. Освен това Макрон се отказа и от пожизненото си място в Конституционния съвет, което също му е гарантирано като държавен глава. Бившите президенти са доживотни членове, за което получават по 13 500 евро на месец. Френското президентство съобщи новината вчера, на фона на протестно движение срещу планираната от правителството на Макрон пенсионна реформа. Според президентството обаче целта на държавния глава не е да прави демонстрация. Пенсията на държавния глава възлиза брутно на 6220 евро на месец. Според закон от 1955 г. държавният глава получава тези средства независимо от възрастта си, продължителността на мандата си или други приходи.", "date": "2019.12.22", "title": "Макрон се отказва от президентската си пенсия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403876-%D1%86%D0%B5%D0%BD%D1%82%D1%8A%D1%80%D1%8A%D1%82-%D0%B7%D0%B0-%D0%B0%D0%BD%D0%B0%D0%BB%D0%B8%D0%B7%D0%B8-%D0%B8-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%80%D0%B8%D1%81%D0%BA%D0%BE%D0%B2%D0%B5-%D0%BD%D0%B0-%D0%BA%D0%BE%D1%81%D1%82%D0%BE%D0%B2-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5%D1%82%D0%BE-%D1%81%D0%B8", "text": "Експертизата в България загива. Това заяви   вчера в студиото на Годината на Дарик радио. Костов отправи остри критики към работата на прокуратурата у нас и допълни, че там се държат като най-големите популисти в държавата. Той разкри, че въководеният от него Център за анализи и управление на рискове прекратява съществуването си. Костов уточни, че по-малка структура се връща отново в Нов български университет (НБУ) като звено за количествени методи и моделиране. Именно във висшето училище през 2013 г. изследователското звено беше създадено, за да изготвя доклади и анализи за рисковете пред страната. Костов каза още, че няма да ръководи екипа, тъй като вече имал \"надежден и обучен наследник\". Той обаче не назова името му.", "date": "2019.12.22", "title": "Центърът за анализи и управление на рискове на Костов прекратява съществуването си"}
{"url": "http://www.classa.bg/%D1%81%D0%B2%D1%8F%D1%82/item/403866-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BD%D0%B0%D0%BF%D1%83%D1%81%D0%BA%D0%B0-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F,-%D0%B8%D0%B7%D0%BA%D0%BB%D1%8E%D1%87%D0%B8-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%BC%D1%83%D0%BB%D0%B5%D0%BD%D0%B1%D0%B5%D1%80%D0%B3", "text": "Атомната електроцентрала Муленберг излезе от мрежата в петък след 47 години непрекъсната работа. Това бележи края на една ера и началото на излизането на Швейцария от атомната енергетика.   Централата с мощност от 373 мегавата, която отвори врати през 1972 г., генерира достатъчно електроенергия, за да покрие консумацията на енергия в близкия град Берн за повече от 100 години. Станцията е първата от петте ядрени реактори в Швейцария, които ще бъдат затворени след ядрената авария през 2011 г. във Фукушима, Япония, която предизвика опасения и съмнения в безопасността на ядрената енергия, информира Ройтерс.   Правителството на Швейцария заяви, че няма да изгражда нови ядрени реактори и ще изведе от експлоатация съществуващите си инсталации в края на срока им на експлоатация. Съседна Германия обеща да изостави атомните си електроцентрали до 2022 г.", "date": "2019.12.22", "title": "Швейцария напуска атомната енергия, изключи ядрената централа Муленберг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403857-%D0%BA%D0%B0%D0%BA%D0%B2%D0%BE-%D0%B5-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BB-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81-%D0%B7%D0%B0-2020-%D0%B8-2021-%D0%B3", "text": "Р уският поет Борис Воронов е разработил математически метод, чрез който анализира и тълкува прогнозите на Нострадамус за следващите две години. \r\n Той използва математическа формула, с която сравнява поетичните редове с дати. Нарекъл е метода си „формула на Цезар“. С тази формула Воронов открива много съвпадения от пророчествата с реални събития към този момент. \r\n Поетът твърди, че за 2020–2021 г. Нострадамус е предсказал „голям смут” на сушата и морето, който ще започне след „кратък отдих“, а най-много от този смут ще страдат животните. Освен това в пророчествата на Нострадамус за следващите две години се споменавало за огромна „странна, привлекателна и страшна“ вълна, както и за двама „велики благодетели“, на чиято помощ ще се разчита. \r\n   \r\n \r\n   Н острадамус е роден на 14 декември 1503 г. в малкия френски град Сан-Реми. Той става известен като един от най-добрите предсказатели, които някога са се раждали. \r\n Според някои, неговите видения за бъдещето са се сбъднали с плашеща точност.  \r\n Нострадамус  е едно от деветте деца на Рейниер дьо Сен-Реми и търговеца на зърно и нотариус Жом дьо Нострадам . \r\n Семейството на баща му е от еврейски произход. Дядото по бащина линия обаче приема католицизма през 1455 г.. Така той получава християнското име Пиер и фамилията Нострадам   \r\n На петнадесетгодишна възраст младият Нострадамус започва да учи университета в Авиньон. След по-малко от година, по време на която изучава граматика, реторика и логика, е принуден да напусне учебното заведение, защото университетът затваря врати поради заплахата от чумна епидемия. \r\n   \r\n   След като напуска Авиньон, Нострадамус (по собствени думи) пътува из страната в продължение на осем години, като от 1521г. изучава изкуството на лечението с билки. \r\n През 1529 г., след като е работил няколко години като аптекар, започва отново да следва медицина в университета на Монпелие. \r\n   \r\n   Малко след това е отстранен, защото е открито, че е работел като аптекар, което е било изрично забранено от университетската управа. И до днес се пази документът за отстраняване на астролога от университета. \r\n След отстраняването Нострадамус все пак продължава да работи, вероятно като аптекар. Става известен със създаването на своето „розово хапче“, за което се вярвало, че предпазва от чума. \r\n Неговият най-известен труд се нарича \"Пророчества.\" \r\n Книгата е издадена през 1555 година и е написана в четиристишия, които представят събитията, които ще се случат в света според пророка. \r\n Днес хората са разделени на два лагера: такива, които смятат, че той е предрекъл с абсолютна точност най-страшните събития от бъдещето и такива, според които Нострадамус не е предрекъл нищо, а по-скоро става дума за грешна интерпретация от наша страна на четиристишията му.  \r\n Независимо кои са прави, едно е сигурно: Нострадамус е име, за което всички ние знаем и днес. \r\n   Според Борис Воронов текстът, който той е получил, ползвайки своята формула, може да означава възобновяването на военните действия в Сирия или още по-напрегната ситуация около Иран. \r\n Руският поет вижда в прогнозата описание на боевете в морето и крайбрежието. Това е най-сравнимо с продължаващия конфликт в Сирия и много напрегнатата ситуация около Иран, която обаче не се превърна в открита конфронтация. Воронов тълкува феномена на двама благодетели като влиянието на двама световни лидери, които ще бъдат в ролята на миротворци. \r\n      ", "date": "2019.12.22", "title": "Какво е предсказал Нострадамус за 2020 и 2021 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403858-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D1%81-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%BA%D0%BE%D1%81%D1%8C%D0%BE-%D1%81%D0%B0%D0%BC%D0%BE%D0%BA%D0%BE%D0%B2%D0%B5%D1%86%D0%B0", "text": "Последната любовница на Косьо Самоковеца – 39-годишната Цеци Красимирова, която през пролетта се омъжи за милионера Майкъл Струмейтис, за първи път не изпрати цветя на годишнината от смъртта на Самоковеца.    Това разкриха жители на рилското градче, които са почели 16 години от смъртта на сенчестия бизнесмен Константин Димитров, който бе убит в Амстердам.      Богатата вдовица на Косьо Ангелинка и синът му Косьо, които през по-голямата част от годината живеят в Лондон, са присъствали на помена заедно с брат му Мартин, който успешно върти бизнес с хотели по морето и Боровец.  Обикновено Цеци е изпращала букети до гробищата в Самоков, но този път е пропуснала. Известно е, че любовницата и вдовицата никак не са в добри отношения, а синът бил щастлив, че Цеци се е омъжила и няма да я свързват с баща му, пише „Телеграф”.    Братът на Самоковеца е поел неговия бизнес, а справка в търговския регистър показва, че всички фирми са регистрирани на адреса на Мартин Димитров в Самоков. Има доста новорегистрирани дружества, които се занимават с разнородна дейност. Според запознати това е удобно средство за пране на пари. Такива данни обаче няма официално. За сносния живот на Мартин говори единствено наследствената четириетажна къща и скъпото спортно „Мазерати” паркирано пред нея", "date": "2019.12.22", "title": "Цеци Красимирова се подигра с паметта на Косьо Самоковеца"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403859-%D1%81%D1%82%D0%B0%D0%BD%D0%B4%D0%B0%D1%80%D1%82%D1%8A%D1%82-%D0%BD%D0%B0-%D0%B6%D0%B8%D0%B2%D0%BE%D1%82-%D0%B2-%D1%81%D1%8A%D1%80%D0%B1%D0%B8%D1%8F-%D0%B5-%D1%81-30-%D0%BF%D0%BE-%D0%BD%D0%B8%D1%81%D1%8A%D0%BA-%D0%BE%D1%82-%D1%82%D0%BE%D0%B7%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Стандартът на живот в Сърбия, измерен в съответствие с БВП на глава от населението е с 30 % по-нисък от този в България, с 60 % по-нисък от Румъния и с 80 % от Унгария. Тези три страни са постигнали общ икономически ръст от 35 % от 2010 г. насам, докато само за Сърбия ръстът е 20 %, заяви председателят на фискалния съвет Павле Петрович, пише БГНЕС. В интервю за „Business Magazine\" той увери, че Сърбия има потенциал за икономически растеж от 5 % годишно, което би помогнало за намаляване на разликата с тези държави от Централна и Източна Европа (ЦИЕ), но че „едва успява да достигне до 3,5 %\". „Вярно е, че Сърбия има ръст на БВП от 4,8% през третото тримесечие и е на второ място след Унгария по бърз растеж в Централна и Източна Европа, но през първата половина на годината беше начело заедно с Албания и БиХ\", каза Петрович. Той добави, че „обществеността е слабо информирана\", че ускоряването на икономическия растеж през втората половина на 2019 г. се дължи предимно на изграждането на газопровода „Турски поток\" и съответно на 35% ръст в строителството. Всички останали сектори на икономиката, според него, поддържат подобен растеж, както през първата половина на годината. Това означава, че когато по-голямата част от строителните дейности по тръбопроводите приключи, до края на 2019 г. икономическият растеж на Сърбия вероятно ще се върне към обичайната си тенденция от максимум 3,5 % годишно.  ", "date": "2019.12.22", "title": "Стандартът на живот в Сърбия е с 30% по-нисък от този в България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403860-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%82%D0%BE%D0%B9-%D0%BC%D1%83-%D0%BE%D1%82%D0%BD%D0%B5-%D0%B6%D0%B5%D0%BD%D0%B0%D1%82%D0%B0,-%D0%B0-%D1%81%D0%B5%D0%B3%D0%B0-%D0%BE%D0%B1%D1%8F%D0%B2%D0%B8,-%D1%87%D0%B5-%D1%89%D0%B5-%D0%BC%D1%83-%D0%BF%D0%B0%D0%B7%D0%B8-%D0%BC%D1%8F%D1%81%D1%82%D0%BE-%D0%BD%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0", "text": "Доскорошната половинка на българската звезда в кеча Александър Русев - Лана, заби пореден нож в гърба на пловдивчанина. Русата фурия се разведе с родния атлет преди броени дни, а вече е насрочила дата за нова сватба с колегата си Боби Лешли. Датата е 30 декември, а шоуто, в което ще се случи, е \"Първична сила\".     \"Всички вие сте поканени на нашата сватба в понеделник, 30 декември! Няма по-добър начин да завършите годината от това да ни гледате как си казваме \"Да\". Русев, ще ти запазя място! Нямам търпение да стане официално, Лана\", написа пиперливо Лешли в социалната мрежа \"Инстаграм\". \"Нямам търпение да тръгнем заедно като господин и госпожа Лешли\", написа похотливата Лана.  ", "date": "2019.12.22", "title": "Подигравка с българин! Той му отне жената, а сега обяви, че ще му пази място на сватбата"}
{"url": "http://www.classa.bg/%D1%81%D0%B2%D1%8F%D1%82/item/403861-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BE%D0%BA%D1%81%D0%B8%D0%BC%D0%BE%D1%80%D0%BE%D0%BD", "text": "Миналото лято имах провокиращ размисли разговор в Москва с Фьодор Лукянов, редактор на списанието „Русия в международните отношения”. Той спомена, че Борис Джонсън, премиерът на Обединеното кралство, е казал нещо в полза на „либерален Brexit“, след което се е разсмял силно. Погледната от Русия, идеята, че Brexit е нещо различно от жесток удар по либералната кауза, очевидно изглеждаше абсурдна, пише Гидиън Рачмън за Financial Times.  Въпросът дали Джонсън и поддръжниците на Brexit по някакъв начин могат да твърдят, че са „либерални“, е от повече от академичен интерес. Както подсказва реакцията на Лукянов, това има международно значение. На гласуването за Brexit през 2016 г. либералният интернационализъм - подкрепян от ЕС и администрацията на Обама - понесе двоен удар: първо, самият вот за излизане от ЕС, последван скоро от избирането на Доналд Тръмп за президент на САЩ. Националистическата вълна приижда също толкова силно и извън Запада. Обещанието на президента Си Дзинпин за „голямо обновление“ на китайския народ е неговата версия на обещанието на Тръмп да „направи Америка отново велика“. В Русия президентската реторика на Владимир Путин е изцяло посветена на това да направи Русия отново велика. Същото е в Индия, където премиерът Нарендра Моди обещава културно и национално възраждане. Новите националисти понякога виждат своя враг в лицето на „глобализма“. „Глобалистите“, се оплакват те, са международен елит, интересуващ се само от себе си, който има намерение да изтрие границите и националните култури. Много либерали (включително и аз) отхвърлят етикета „глобалист“ като безсмислен и зловещ, тъй като той често дава път на конспиративните теории за Джордж Сорос или Тристранната комисия. От друга страна, много либерали биха се съгласили, че национализмът е техен враг. Акцентът на националистите върху интересите на доминираща етническа или религиозна група често идва за сметка на правата на индивида и малцинствата, които са скъпи на традиционните либерали. Последният пример за тази тенденция дойде от Индия, където правителството на Моди наскоро прие закон за правата на бежанците, който дискриминира мюсюлманите. Фурорът, предизвикан от закона, сега предизвиква бунтове в Делхи и на други места. Индия не е единствената демокрация, която се стреми да даде приоритет на правата на една група граждани над тези на друга. В Израел последното правителство на Нетаняху прие закон за \"националната държава\", като официално определя Израел като еврейска държава. Това бе критикувано, в страната и в чужбина, като определяне на израелските араби за втора ръка граждани. В Унгария министър-председателят Виктор Орбан отстоява правата на етническите унгарци и изгражда стени против бежанците, като обяви, че „ерата на либералната демокрация е приключила“. Орбан от своя страна е приветстван като герой от Стив Банън, бившият главен стратег на Тръмп.     От днешна гледна точка изглежда ясно, че либерализмът и национализмът са врагове. Но не винаги е било така. Току през 1989 г. либерализмът и национализмът бяха съюзници в събарянето на Съветската империя. В страни като Полша и Унгария търсенето на национално самоопределение беше тясно свързано с исканията за либерални свободи.  Тридесет години по-късно някои от новите националистически правителства в Централна Европа виждат либерализма като враг на националното самоопределение. Това е отчасти защото либералният интернационализъм се опита да вгради някои от основните си идеи в международните закони и конвенции - например по отношение правата на бежанците, независимостта на съдилищата и свободата за търговия и инвестиции. За консервативните националисти като Орбан или Ярослав Качински, лидерът на полската управляваща партия „Право и справедливост”, тази институционализация на либерализма е неприемлива, защото ограничава способността на националните правителства да правят радикални промени. Както обясняват Иван Кръстев и Стивън Холмс в неотдавнашна книга, „Светлината, която се провали”, централноевропейските националисти отхвърлят либералната демокрация, защото „предлага само временни победи и лишава спечелилите изборите от шанса за пълна и окончателна победа.\" Ограниченията, наложени от международното право, са особено строги в Европейския съюз. Привържениците на Brexit непрекъснато твърдят, че Великобритания може да си върне пълния контрол върху имиграционната политика само като напусне ЕС, който налага законово изискване за приемане на свободното движение на хора в рамките на блока. Тези ограничения на националната свобода позволиха на Джонсън да води кампания за „връщане на контрола“ върху „нашите закони, нашите пари и нашите граници“. За Джонсън и подобните му Brexit е либерална кауза, до голяма степен защото позволява на Обединеното кралство да овласти отново националната си демокрация. Мнозина ще продължат да смятат твърдението на Джонсън, че е либерал за явно неискрено или заблуждаващо. Но на него му предстоят пет години на власт, в които да го оправдае. Засега знаците са категорично разнопосочни. На международната сцена неговата репутация не предполага, че той възнамерява да се приведе изцяло в съответствие с новата националистическа програма. Например, той зае „либерални“ позиции относно изменението на климата и Световната търговска организация, подкрепяйки международните договори и институции. У дома обаче сподвижниците на Джонсън дават притеснителни сигнали за контрол над Би Би Си и съдилищата. Но все още нищо не е предопределено. През следващите пет години Джонсън има възможност да демонстрира, че либералният национализъм не е оксиморон. Да се ​​надяваме, че той ще сграбчи шанса.", "date": "2019.12.22", "title": "Либералният национализъм не трябва да бъде оксиморон"}
{"url": "http://www.classa.bg/%D1%81%D0%B2%D1%8F%D1%82/item/403862-%D1%81%D0%B0%D1%89-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0", "text": "Политиците са хора, които не само трябва да се примиряват с факта, че животът им е разкрит пред широката общественост, но и че действията им може да не устройват мнозина по редица причини. Затова и периодично светът е шокиран от сензационни новини за смъртта или трагичната гибел на виден политически деец. Освен това трябва да се обърне специално внимание на факта, че огромното мнозинство от вече разрешени политически убийства са свързани със САЩ. И днес това едва ли ще изненада някого. Тук можете да си припомните многото известни американски национални политици, обстоятелствата около чиято смърт повдигат въпроси - сенатори, конгресмени, федерални прокурори, федерални съдии, губернатори, директори на ЦРУ, по-специално, след като са повдигнали темата за корупцията или са оспорили лидерството на на американските олигарси. Особено след убийството на Джон Ф. Кенеди през 1963г. Едно изброяване на такива жертви ясно показва продължаващите заплахи от убийството на всеки прокурор, съдия или политик, който не обслужва управляващите политически семейства на Съединените щати. Например, вземете убийството на американския федерален съдия Джон Рол, който беше застрелян на 8 януари 2011 г. в Тусон, Аризона, малко след като той се произнесе срещу Обама и правителството на САЩ. Да, за да „успокоят обществеността“, смъртта му беше своевременно обяснена с наркозависим „самотен гангстер“, който „си е признал всичко“ на делото и когото никой друг не е виждал… Медиите на практика затъмниха тази история, защото основната цел беше да сплашат всички останали американски съдии, като им се покаже как могат да бъдат жестоко убити, а след това малко хора ще знаят за причината за тяхната смърт. И пряко доказателство за това е „изчезването“ на федералните прокурори на САЩ Телма Колбърт от отдела на Министерството на правосъдието на САЩ във Форт Уърт, Тексас, и Шанън Рос, директор на криминалния отдел в Тексас, която разследва престъпленията, свързани със семейство Буш. И двамата „се самоубиха“ с разлика от няколко седмици: Колбърт се „удави“ в басейна си през юли 2004 г., а Рос бе намерен мъртъв в дома си на 13 септември 2004 г. И с тях делата на Буш бяха погребани, както и опитите националните медии да обсъждат това. Последните десет президенти на Съединените щати също са били мишени на политически убийства, за да се сменят нежеланите лидери на страната. Двама президенти са застреляни: Джон Ф. Кенеди е убит през 1963 г., след това Роналд Рейгън е ранен през 1981 г. от стрелец, свързан със семейството на тогавашния вицепрезидент Буш. Двама американски президенти вече са подложени на режисиран от ЦРУ “импийчмънт”. Първият е “Уотъргейтският преврат” през 1974 г. с участието на разузнавача Боб Удуърд, който е внедрен във вестник Washington Post като фалшив репортер. Вторият е Бил Клинтън през 90-те години. След като отхвърля плановете да се бомбардира Сърбия и да се избият хиляди хора, му е скалъпен фарсът с \"импийчмънт\" с помощта на агент Моника Люински. Клинтън се подчинява и започва да бомбардира след режисираното му \"оправдание\". Ние отново виждаме много подобни режисирани опити на американските разузнавателни служби и на противоборстващите политически кланове, като например „импийчмънта” и обвинения в „предателство на американските интереси” (предимно на русофобска вълна, за предполагаеми връзки с Русия) срещу президента Тръмп. И все още не е известно какви следващи „стъпки“ за отстраняването му ще видим...     Въпреки че може би някой да се изненада, че това вече се превръща в традиционна „склонност“ към опитите за убийство на американските президенти, ако си припомним от историята не само убийството на Линкълн, но и опита за убийство на Андрю Джаксън през 1835 г., когато президентският му мандат се приближаваше към своя край. Но американските специални служби не се занимават единствено с постоянния лов на своите политици. Достатъчно е да си припомним известния президент на Куба Фидел Кастро, който стана „рекордьор за оцеляване“, оцелял при над 600 опита за убийство, много от които (особено през 1959-1962 г.) са подготвени с участието на американското разузнаване. Американското разузнаване използва най-екзотичните видове оръжия: отровни пури, химикалки, изстрелващи отровени куршуми, минирани миди, които са разпръснати на любимия плаж на Кастро, и дори отрова, която трябва да причини плешивостта на Кастро и да причини загубата на известната му брада. Относно прякото участие на Съединените щати в политическите убийства на чуждестранни лидери, със сигурност е невъзможно да се пренебрегне елиминирането на Муамар Кадафи, което започна с военен сблъсък в ерата на Рейгън, включващ кораби на Шести флот на САЩ, бомбардировките на двореца на либийския лидер и завърши с убийството му на 20 октомври 2011 г. година, посрещнато с особено ликуване от Хилари Клинтън. Много други имена, свързани с преследването на политически лидери и активисти, могат да бъдат намерени в резултатите от комисията на сенатора Франк Чърч, която разследва дейността на ФБР и ЦРУ в тази област. Човек неволно си припомня на този фон опита за покушение през август миналата година срещу президента на Венецуела Никола Мадуро, чрез дронове, пренасящи експлозиви. В същото време трябва да се отбележи, че с развитието на техническите средства арсеналът от устройства (особено дронове), към които американските разузнавателни агенции се обръщат при разработването и извършването на нови политически убийства, забележимо се променя и разширява. И в този контекст неотдавнашният доклад на американското издание c4isrnet става много забележим, че през 2020 г. в САЩ ще бъдат изпитват дронове с гранатомети “Цербер”, които са леки, поставят се свободно в раница, имат удобен интерфейс и най-важното - са точни при стрелба. На сайта на компанията-разработчик Skyborne се потвърждава, че САЩ се интересуват като клиент на гранатомета-дрон “Цербер”. Докладвайки за “Цербер”, c4isrnet признава, че авторството на това изобретение принадлежи на терористи, включително бойци от “Ислямска държава”, които използват квадрокоптери в битката за Мосул. Между другото, един от първите, който през 2011 г. планираше да убие американския президент с помощта на дрон, беше млад мюсюлманин от Масачузетс. Така че ние ще следим „бойното въвеждане“ на гранатомета „Цербер“ и кой знае, може би той или друга подобна „новост“ на американските специални служби ще бъде в центъра на следващото политическо убийство на Вашингтон.  ", "date": "2019.12.22", "title": "САЩ и политическите убийства"}
{"url": "http://www.classa.bg/%D1%81%D0%B2%D1%8F%D1%82/item/403863-%D0%BF%D0%B0%D0%B7%D0%B0%D1%80%D1%8A%D1%82-%D0%BD%D0%B0-%D1%82%D1%80%D1%83%D0%B4%D0%B0-%D0%BD%D0%B0-%D1%81%D0%B0%D1%89-%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%B8-%D0%B1%D0%B5%D0%B7%D0%BF%D0%BE%D1%89%D0%B0%D0%B4%D0%B5%D0%BD", "text": "Наскоро писах за това докъде е стигнала бедността в Съединените щати. Недоумявам, защото има рекорден ръст в икономиката на САЩ, гледайки как мнозина ръкопляскат от радост и предполагаемото подкрепящо го постоянно увеличаване на заетостта. Ако погледнете бегло към безработицата, тогава наистина пазарът на труда в САЩ е най-добрият през последния половин век. И този факт е активно рекламиран по целия свят, привличащ все повече нови търсачи на щастие. Но ако погледнете под красивата обвивка на доклада, желанието да отидете там рязко изчезва. Внимателният поглед върху тенденциите на труда през последните десетилетия показва, че докато американският пазар на труда се разширява, американците започват да работят повече на нископлатените работни места. Тези промени до голяма степен съответстват на растежа на икономиката на услугите поради канибализацията на производствения сектор. И този факт силно плаши мислещите хора в Съединените щати. Досега няма надеждни показатели, които да проследяват този аспект на заетостта в САЩ. Така в Университета “Корнел” екип разработи нов индекс за оценка на основното здраве на пазара на труда. “Индексът за качество на работния сектор в САЩ” проследява съотношението между високоплатените и нископлатените работни места месечно, като се започне от 1990 г. (най-ранната дата, за която са налични изчерпателни данни). Изчислението използва седмичните доходи като мярка за качество, тъй като за служителите, за техните семейства и за по-широката икономика е важно това, което работниците прибират от работа всяка седмица, а не само какво печелят на час за по-малкото часове през които работят. Какво показва индексът? От 1990 г. тази цифра непрекъснато намалява. Голяма част от това намаление се дължи на преструктуриране на съществуващите работни места в Америка, но и на намаляване на броя на работното време, налично в много сектори.     Най-забележимата промяна в ситуацията с работните места в частния сектор в САЩ през последните десетилетия е драматичната загуба на работни места за производството на стоки. Повечето американци осъзнават този факт, поне интуитивно. През 60-те години 42% от производството и неконтролираните работни места в частния сектор (най-голямата част от пазара на труда) са свързани с производството, строителството или добива на природни ресурси и дърводобив, накратко, производството на неща. Днес тази цифра е едва 17%. Поради това, че “правещата” икономика се свива, икономиката на услугите расте в проценти от общия брой на работните места. Това се случва постоянно чак до Голямата рецесия от 2007-2009 година, когато се случва нещо безпрецедентно: работните места в сферата на услугите съставят около 83% от всички работни места. Всъщност Съединените щати изпаднаха във „върхово обслужване“ - максималният дял на работните места, които икономиката на услугите би могла да осигури, предвид очевидната необходимост да се запазят поне някои работни места в секторите за вътрешно предлагане на стоки. Но това не е всичко - в сектора на услугите качеството на работните места намалява.     Все по-голямо увеличение на дела на работните места се наблюдава в подсекторите  с най-ниско качество - по-специално в търговията на дребно, отдих и хотелиерство, административни дейности, управление на отпадъците и услуги в областта на здравеопазването и социалното подпомагане. Въпреки че не всички длъжности в тези подсектори са с лошо качество, по-голямата част от длъжностите  предлагат по-малко от средния седмичен доход от всички работни места в САЩ. Всъщност процентът работни места, създадени само в тези четири подсектора, почти точно съответства на процента работни места, които произвеждат стоките, изгубени в Америка от 1990 г. до наши дни. С други думи, повечето работни места с най-високо качество бяха заменени не просто с по-ниско качество, а с най-ниско качество. Едно особено показателно сравнение е символично за промяната: през 1990 г. с население от 80 милиона по-малко от днес, САЩ имат 12,7 милиона работни места в производството (без строителството и обработката на природните ресурси) и 5,9 милиона работни места в ресторанти и заведения за пиене. Днес, с нарастващо население спрямо 1990 г., страната има само 9 милиона работни места за производство и 10,7 милиона работни места за приготвяне и доставка на храни и напитки. Средният седмичен доход, спечелен от тези работни места, е 373 долара, в сравнение с 922 долара за производство.     С други думи, безработицата може да е ниска, но ефективната недостатъчна заетост на американците, измерена с качеството на техните работни места в частния сектор, е все по-разпространена и все още се влошава. Американската работна сила в този смисъл се обезценява качествено чрез системно недостатъчно използване. И не е изненадващо, че тази девалвация най-силно удари собствениците на нискокачествени работни места, това е основната част. Ако се чудите откъде идва отслабващото ефективно търсене, нарастващият дълг на частния сектор и все повече засилващото се неравенство и народно възмущение, вижте отговора по-горе. Това недостатъчно използване се проявява в увеличаване на неравенството в доходите. В предишните периоди доходите в районите на ниската и висока класа нарастваха с приблизително същия темп. Но от около 2003 г. ръстът на доходите на все по-малка група започва да расте скокообразно и в момента все повече ускорява по отношение на доходите на работните места с по-ниско качество.     Това състояние се развива не само от глобализацията и аутсорсинга на промишленото производство. Цяло десетилетие федералните разходи за ремонти и изграждане на нова вътрешна инфраструктура, с всички добре платени строителни и производствени материали, бяха орязани. Някои учени без съмнение ще приписват промяната в пейзажа на работните места с появата на \"гиг“ - икономиката. Цял хор от медии спуска идеята, че работниците сега работят на няколко работни места едновременно. Но данните не потвърждават това. Днес делът на хората, работещи на няколко работни места в САЩ, е около 5% от всички работни места, което е близо до историческия минимум.    ", "date": "2019.12.22", "title": "Пазарът на труда на САЩ - великият и безпощаден"}
{"url": "http://www.classa.bg/%D1%81%D0%B2%D1%8F%D1%82/item/403864-%D0%BF%D1%83%D1%87%D0%B4%D0%B5%D0%BC%D0%BE%D0%BD%D1%82-%D0%B0%D0%BA%D1%80%D0%B5%D0%B4%D0%B8%D1%82%D0%B8%D1%80%D0%B0%D0%BD-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Двама каталунски политици, борци за за независимост, получиха акредитация за членове на Европейския парламент в петък, след като Съдът на Европейската общност реши, че Испания няма право да ги блокира. Бившият регионален президент на Каталуния, Карлес Пучдемонт, и неговият министър на здравеопазването, Тони Комин, пристигнаха в парламента в Брюксел, за да получат депутатските си карти, предаде АФП.   Пучдемонт и Комин бяха избрани за Европейския парламент през май, но те не успяха да влязат в длъжност, защото живеят в Белгия и не присъстваха на церемонията по полагане на клетва в Испания.   Мадрид ги обвини в подбудителство за ролята им в подпомагането на организирането на забранения каталунски референдум за независимост през 2017 година.   В четвъртък Съдът на Европейската общност постанови, че членовете на ЕП се ползват от парламентарен имунитет от момента, в който станат известни резултатите от избора и трябва да могат да заемат местата си. Ако Испания иска да ги преследва, първо трябва да заведе дело в парламента, за да им отнеме този имунитет.", "date": "2019.12.22", "title": "Пучдемонт акредитиран в Европейския парламент"}
{"url": "http://www.classa.bg/%D1%81%D0%B2%D1%8F%D1%82/item/403865-%D0%BF%D1%80%D1%8A%D1%86%D0%BA%D0%B0%D1%89%D0%B8%D1%82%D0%B5-%D0%BA%D1%80%D0%B0%D0%B2%D0%B8,-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5-%D1%81-%D0%B0%D1%81%D1%82%D0%BC%D0%B0-%D0%B0-%D1%81%D0%B5%D0%B3%D0%B0-%D0%B8-%D0%B4%D0%B5%D0%B1%D0%B5%D0%BB%D0%B8%D1%82%D0%B5-%D1%85%D0%BE%D1%80%D0%B0-%D0%B2%D1%80%D0%B5%D0%B4%D1%8F%D1%82-%D0%BD%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0", "text": "Първо бяха пръцкащите крави, а сега едно ново проучване на причините за твърде многото въглероден диоксид казва, че хората със затлъстяване навреждат на планетата, тъй като го произвеждат повече от обикновения човек,.   Водещото списание на The Obesity Society, публикува нови изследвания, които предполагат, че увеличената телесна маса на хората ще затруднява все по-трудното намаляване на емисиите на човешки въглероден диоксид, навлизащи в атмосферата.   Изследването се основава на факта, че хората, които страдат от затлъстяване, произвеждат повече въглероден диоксид, отколкото хората с „нормално\" тегло. Освен че произвеждат повече въглероден диоксид просто поради по-голямата телесна маса, изследването твърди, че хората с наднормено тегло се нуждаят от повече храна и напитки, което увеличава производството му, заради стереотипа, че по-голям размер идва от по-големи порции. Те също изискват повече емисии, когато пътуват, въпреки че не плащат повече от всеки друг пътник. Всичко това допринася за увеличаване на производството на въглероден диоксид. Установено е, че хората със затлъстяване произвеждат допълнителни 81 кг годишно емисии на въглероден диоксид от повишен метаболизъм, допълнителни 593 кг годишно от увеличената консумация на храни и напитки и допълнителни 476 кг годишно от по-голямо натоварване на транспортната индустрия. Транспортните емисии са свързани не само с транспортирането на хора със затлъстяване, но и с преместване на увеличеното производство на храни. Изследването на затлъстяването изчислява, че хората със затлъстяване отделят допълнителни 700 мегатона емисии на въглероден диоксид годишно, което се равнява на 1,6 процента от всички емисии на човешки въглероден диоксид. Това може да не звучи много, но е с 20 процента повече от емисиите на въглероден диоксид от хората с „нормално\" тегло.   Стандартното определение за затлъстяване е с индекс на телесна маса, по-голям или равен на 30 кг / м2, а „нормално\" тегло е индекс на телесна маса по-малък от 25.   На този етап подобни проучвания твърдят, че всичко - от пърдящите крави до хората с астма, допринася за глобалното затопляне. В днешно време всичко, което изхвърля въглероден диоксид, се смята за заплаха за планетата.", "date": "2019.12.22", "title": "Пръцкащите крави, пациентите с астма ... а сега и дебелите хора вредят на околната среда"}
{"url": "http://www.classa.bg/%D1%81%D0%B2%D1%8F%D1%82/item/403847-the-atlantic-%D0%BB%D1%8A%D0%B6%D0%BB%D0%B8%D0%B2%D0%B0%D1%82%D0%B0-%D1%80%D0%BE%D0%BC%D0%B0%D0%BD%D1%82%D0%B8%D0%BA%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B8%D0%BB%D0%B8-%D0%B7%D0%B0%D1%89%D0%BE-%D0%B7%D0%B0%D0%BF%D0%B0%D0%B4%D0%BD%D0%B8-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8-%D1%81%D0%B5-%D0%B2%D0%BB%D1%8E%D0%B1%D0%B2%D0%B0%D1%82-%D0%B2-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Шърууд Еди е един от най-известните американски мисионери, а също така социалист-християнин. През 20-те и 30-те години той посещава над 10 пъти Съветския съюз. Той не е сляп за проблемите на СССР, но се чувства привлечен от него. Вместо продажни политикани, той вижда, както пише в една от книгите си, че \"Сталин управлява със своята проницателност, честност, сурова решителност, несъкрушима воля и титанична енергия\". И той смята, че руснаците работят заради радостта от самата работа. Преди всичко, той е убеден, че е открил в Русия нещо, което не му достига в неговото собствено индивидуалистично общество: \"единна философия за живота\".  В Русия, както пише той, \"целият живот е подчинен на една главна цел. Тя е насочена към такива висини и е вдъхновена от толкова мощен и възхитителен стремеж, че получава най-висш смисъл\". Всъщност Еди дълбоко се заблуждава в това, което смята, че е прозрял: Сталин е лъжец и масов убиец, а руснаците работят защото са гладни и принудени.  \"Единната философия за живота\" е химера, в реалността тя е тоталитарна държава, използваща терор и пропаганда, за да поддържа \"единството\". Но Еди, както и неговите съвременници, били склонни да се възхищават на Съветския съюз именно защото са силно критични по отношение на икономиката и политиката на своята страна, Америка от времето на Голямата депресия.  И той не е сам в това. В своята знакова книга от 1981 година \"Политическите пилигрими: Пътуванията на западни интелектуалци в Съветския съюз, Китай и Куба\" Пол Холандер описва гостоприемството оказвано на западните гости, симпатизиращи на комунизма: банкет в Москва в чест на Джордж Бърнард Шоу, както и тържество организирано за Мери Маккарти и Сюзън Зонтаг в Северен Виетнам.  Според него, не тези представления са ключа към разбирането  защо някои западни интелектуалци се \"влюбват\" в комунизма  Интелектуалците, критикуващи собственото си общество, се оказват твърде възприемчиви и податливи към твърденията на лидери и представители на обществата, които те изучават по време на пътуванията си. Холандер пише за левите интелектуалци от ХХ век, но такива хора има все още, те ухажват левите диктатори на Венецуела или Боливия, които не харесват Америка.  В нашето общество, както и в много други, също има немалко хора, които заработват помагайки на враговете на Америка или разпространявайки тяхната пропаганда. Така е било винаги. Но в XXI век се сблъскваме с ново явление: десни интелектуалци, които безпощадно критикуват собственото си общество, започват да  ухажват десни диктатори, които не харесват Америка И техните мотиви са добре известни.  Около себе си те виждат израждане, смесване на расите, демографски промени, \"политкоректност\", еднополови бракове, упадък на религията. Америка, в която те живеят, вече не прилича на бялата, англосаксонска, протестантска Америка, която те помнят или мислят, че помнят. И затова започват да търсят в чужбина, опитвайки се да открият обединени духовно, етнически чисти нации, които, според тях, са морално по-силни, отколкото тяхната собствена.  Нации като Русия, например. Пръв в това отношение е Патрик Бюканън, \"кръстникът\" на съвременните алтернативни десни, чиито чувства спрямо авторитарните държави започнаха да клонят вдясно, а той започна да пише книги със заглавия \"Смъртта на Запада\" и \"Самоубийството на свръхдържавата\". Той презира съвременна Америка, място, което той характеризира с отвращение като \"многокултурна, многорасова, многоезична универсална нация, чиито аватар е Барак Обама\". Америка на Бюканън е в демографски упадък, удавена е от хора със смугла кожа и е загубила своята сила. Западът, пише той, не успява да устои пред \"сексуалната революция, разгула на безразборните полови връзки, порнографията, феминизма, абортите, еднополовите бракове, евтаназията, изтласкването на християнските ценности от Холивуд\". Този дълъг списък с ужаси не се отличава силно от това, което може да се чуе вечер по \"Фокс нюз\", или да се прочете в сайтовете на защитниците на \"превъзходството на бялата раса\" или да се чуе в някои евангелски църкви. Какво ужасно място описват тези хора. Кой би искал да живее в такава страна? Или, с други думи: кой не би симпатизирал на враговете на такава страна? Както става ясно, мнозина правят точно това. Руските кибератаки ежедневно подриват американските административни институции и електромрежа. Руските информационни намеси целят да деформират американските политически дебати.  Убийците, наети от руснаците,  убиват хора на улиците на западните страни. Срещу нас и нашите съюзници са насочени руските ядрени оръжия. Въпреки това Бюканън се възхищава от руския президент, защото \"той отстоява традиционните ценности, насочени против западните културни елити\". Впечатлен от начина, по който руският президент използва православните церемонии на публични събития, Бюканън даже смята, че \"Путин се опитва да възстанови православната църква като морален компас на нацията, какъвто тя е била 1000 години преди Русия да стане заложник на атеистичната и езическа идеология на марксизма\". Той не е сам.  Вярата в това, че \"Русия е на наша страна\" във войната срещу секуларизма и сексуалната деградация, споделят мнозина от американските християнски лидери, както и техните крайно десни европейски колеги. Сред тях, има активисти на Световния конгрес на семейството (WCF), американската евангелистска правозащитна анти-гей организация, която Бюканън често хвали. Един от бившите лидери на WCF, Лари Джейкъбс, например, твърди, че \"руснаците са християнските спасители на света\".  WCF има даже руски филиал, който се ръководи от Алексей Комов, свързан с Константин Малофеев, руски олигарх, организиращ срещи на крайнодесните в цяла Европа. На последната такава среща във Верона представители на висшето руско духовенство бяха свързани с лидери на крайнодесните италианци, крайнодесни австрийци и техните съюзници от САЩ. Вслушайте се в това, което говори водещия Тъкър Карлсън, той отделя много ефирно време на Fox news, за да говори за това как \"имигрантите разграбват Америка, благодарение на декадентските и самовлюбени политици, които отказват да защитят нацията\". Подобно на снимката, на която Джейн Фонда позира със северновиетнамско зенитно оръдие \"само заради провокацията\" и Карлсън, само \"заради провокацията\" представя пред зрителите възгледите си за Русия:  \"Мисля, че ако се наложи да избираме между Украйна и Русия, трябва да застанем на страната на Русия\". По ирония на съдбата, по времето на президента Рейгън, Карлсън ръководеше радио Voice of America, която разпространяваше американските ценности в СССР. Или, може би, това не е ирония, а по-скоро обяснение. В книгата си Холандер описва престижа, с който се е ползвал албанският комунизъм в Швеция и Норвегия. Съвсем малко скандинавци са били там, но това нямало значение: \"Албания е избрана просто защото прилича на сопа, в която е забит много остър гвоздей и която бие по собственото си общество, собствените традиции, собствените си родители\". Сега Карлсън ползва Русия, за да \"пребива\" своето общество и своите традиции. За щастие, на тези критици, не им се налага да прекарват много време в страната, на която се възхищават, защото  няма по-голяма фантазия от идеята, че Русия е страна на християнските ценности Всъщност Русия е с един от най-високите показатели на абортите в света, почти два пъти повече отколкото в САЩ. Нивото на посещаемост на църквите е крайно ниско, не на последно място заради това, че всяка форма на християнство извън контролираната от държавата Православна църква, се смята за ерес. Допитване от 2012 година показва, че религията играе важна роля в живота на едва 15% от руснаците, а само 5% са чели Библията. Белите американски националисти също биха се разочаровали от Русия на Владимир Путин. Карлсън често размишлява за расовия състав на Америка, но в Русия той би изпаднал в затруднение: Около 20% от руските граждани дори не се идентифицират с руснаците, а казват, че принадлежат на различни националности — от татари и азербайджани до украинци и молдавани; над 6% от руснаците са мюсюлмани, а в САЩ това е едва 1,1% от населението. Тази цифра може би е твърде снижена, доколкото в накои части на страната мюсюлманите са недостъпни за изследователите. Спомняте ли си всички онези фалшиви истории за шведски и британски квартали, които били \"забранени зони\" управлявани от законите на шариата?  Руската Чечня официално се подчинява на законите на шариата. Местният режим разрешава многоженството, задължава жените да носят хиджаб на обществени места и преследва и инквизира мъжете-хомосексуалисти. Чечня е \"забранена зона\" на територията на Русия. Що се отнася до самия Путин, няма никакви доказателства, че бившият КГБ-ист действително е приел християнството, но има множество доказателства, че публичните прояви на неговата \"религиозност\" са също толкова цинични, колкото възхваляваната любов на Сталин към работническата класа. Освен всичко друго, те са полезни именно, за да бъдат излъгани наивните чужденци. Ето какво каза младият руснак Егор Жуков, когото съдят заради публикувано видео с критика към режима. В речта си пред съдиите той защити \"семейната институция\", за която Путин често говори и представи реалността:  \"Нашето общество е разделено на две нива с непроницаема бариера. Всички пари са концентрирани на върха, отдолу остава единствено безизходност.  Разбирайки, че колкото и да се стараят, няма да могат да осигурят щастлив живот нито на себе си, нито на семействата си, руските мъже или си изкарват злобата върху жените си, или се пропиват, или се бесят.  Русия е на второ място в света по самоубийства на мъже  В резултат на всичко това една трета от семействата в Русия са самотни майки с деца. Така ли защитаваме \"традиционната семейна институция\", попита Жуков. Но реалността в Русия, както и реалността на сталинизма, не е интересувала нито Шърууд Еди, нито Джордж Бърнард Шоу.  Американските интелектуалци, които се чувстват отчуждени от страната си, изобщо не се интересуват от реалността.  Те се интересуват от измислена нация, различна от тяхната. Америка с нейната сложна социална, политическа и етническа конструкция, с нейната Конституция, която ни гарантира, че никога няма да бъдем принуждавани да почувстваме, че \"целият живот е подчинен на една цел\" — тази Америка вече не предизвиква симпатия у тях. Мнозинството от тях знае, че този измислен народ,  на който се възхищават, се стреми да сложи край на всичко американско, на американската демокрация, да американското влияние в света. И в това е целият смисъл.", "date": "2019.12.22", "title": "The Atlantic: Лъжливата романтика на Русия или защо западни интелектуалци се \"влюбват\" в комунизма"}
{"url": "http://www.classa.bg/%D1%81%D0%B2%D1%8F%D1%82/item/403848-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%89%D0%B5-%D1%81%D1%87%D1%83%D0%BF%D0%B8-%D0%B3%D1%80%D1%8A%D0%B1%D0%BD%D0%B0%D0%BA%D0%B0-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Турският президент на срещата на върха на ислямските страни в Куала Лумпур обърна внимание на значението на търговията с национални валути. Според изданието използването на щатския долар като оръжие е мобилизирало света. Отбелязва се, че договорът за доставката на С-400 в Индия е подписан в рубли. Може ли инициативата да счупи гръбнака на долара?     Използването на щатския долар като оръжие за натиск върху търговските партньори на САЩ мобилизира света. Най-големите търговски сили в света, предимно Русия, Китай и Индия, продължават да подписват споразумения за използването на национални валути вместо долари. Договорът за доставка на руските системи за противовъздушна отбрана С-400 за Индия беше подписан в рубли. Президентът Ердоган от своя страна отбеляза, че въпросът за „търговията с национални валути“, който той повдигна по-рано, става още по-актуален. Някои страни търсят начини да се откажат долара, използван от САЩ като оръжие срещу много държави, особено срещу техните търговски партньори. Правителствата, които искат да противодействат на американските санкции и икономическите атаки, се стремят да разширят използването на националните валути и да прекъснат влиянието на долара, който САЩ използват като инструмент за натиск. В речта си в Куала Лумпур Ердоган обърна внимание на важността на търговията в национални валути: „Считам, че трябва да се съсредоточим върху въпроса какво можем да направим заедно. Обръщаме внимание на значението на използването не на чуждестранни, а на наши национални валути в търговията. Липсата на собствени платежни системи прави нашите финансови пазари уязвими за шокове и манипулации“. „За да предотвратим това, ние се опитваме да разработим алтернативни платежни системи със страни като Русия, Китай, Бразилия“, каза Ердоган. — Понастоящем, когато се обсъждат търговските войни, въпросът за търговията с национални валути става още по-належащ. „По този въпрос, в който постигнахме доста успешни резултати досега, сме готови да работим с вас“, добави Ердоган. Като част от стъпките към отказ от долара, руският министър на финансите Антон Силуанов и председателят на Народната банка на Китай И Ган подписаха междуправителствено споразумение през юни 2019 г. за преминаване към разплащане в национални валути вместо в долари. През октомври 2019 г. беше подписано споразумение между Русия и Турция за разширяване на използването на национални валути в търговията. Руско-индийският договор за доставка на зенитно-ракетните системи С-400 беше подписан в рубли. Руските експерти отбелязаха, че ако Вашингтон продължи да затяга политиката си за санкции, за страните ще стане обичайно сключването на военни споразумения в национални валути. От друга страна, руският президент Владимир Путин заяви през септември тази година, че първият кръг от преговори за подготовката на проект за споразумение за създаването на зона за свободна търговия с Индия ще започне. Путин в изявлението си също подчерта желанието за разширяване на използването на национални валути в търговията с Индия. През ноември 2018 г. по време на 34-то заседание на Постоянния комитет по търговско и икономическо сътрудничество към Организацията за ислямско сътрудничество турският президент Реджеп Тайип Ердоган се обърна към ислямските страни: „Използването на национални валути в търговията между нас е изключително важно за унищожаването на империалистическите окови“. Петя Паликрушева", "date": "2019.12.22", "title": "Инициативата, която ще счупи гръбнака на долара"}
{"url": "http://www.classa.bg/%D1%81%D0%B2%D1%8F%D1%82/item/403849-der-spiegel-%D1%81%D0%B2%D1%80%D1%8A%D1%85%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82", "text": "Почти 1900 журналисти присъстваха на поредната пресконференция на Путин. Това е една от малкото възможности да се погледне в света на руския лидер, обикновено затворен за пресата. Това обаче е игра със строги правила, пише журналистът от  Der Spiegel.     Тази година журналистите дори размахваха икони, строителни каски и шалове с портрета на Владимир Путин. Присъстващите викаха и размахваха самоделни плакати, за да привлекат вниманието на президента и да получат възможност да му зададат въпрос. Мероприятието в московския Център за международна търговия е едно от малкото възможности да погледнем в света на Путин. Това обаче е ритуал с едностранни правила, които Путин провежда за 15-и път. Путин намекна, че не иска да удължава мандата на президента в конституцията. Това означава, че през 2024 г. той ще сложи точка на управлението си, което руските медии веднага съобщиха. Дали в крайна сметка всичко ще бъде така, знае само един човек — самият той. Същото се отнася и за разширяването на правомощията на парламента, както и функциите на президента и правителството, което той смята за възможно. Путин поема ролята на грижовен държавник, което прави охотно. Така неговата пресконференция се превръща в социално събитие. След четири часа и 18 минути той сметна, че това е достатъчно. Путин поздрави всички с настъпваща Нова година и се изправи. Нитой вече нямаше шанс — нито журналистите със строителни каски, нито тези с шаловете. Това е свръхпрезидент.    ", "date": "2019.12.22", "title": "Der Spiegel: Свръхпрезидентът"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403850-%D0%B4%D0%B6%D0%B5%D0%B9%D0%BD-%D1%84%D0%BE%D0%BD%D0%B4%D0%B0-t%D0%B0%D1%80%D0%B0%D1%82%D0%B0%D0%B9%D0%BA%D0%B0,-%D0%BD%D0%BE-%D0%BA%D0%B0%D0%BA%D0%B2%D0%B0", "text": "„Изглеждам добре за годините си, но съм като таратайка. Понякога тасовете ми падат и трябва да се сложат нови. Чувствам се като късметлийка – живея във време, в което ако нещо не е наред, е лесно да бъде поправено\", споделя Джейн. Актрисата не прикрива и възхищението си от модерната медицина, дори признава, че е сменила някои части на тялото си. „Ако ти е писано да живееш дълго, да останеш здрав и се поддържаш във форма, 80-те могат да бъдат чудесни години\", добавя актрисата. А знаете ли, че Джейн Фонда е много активна в Инстаграм?      Там тя също е безкрайно откровена и не се притеснява да се снима в не толкова бляскавите си моменти. Например преди няколко месеца публикува кадър, на който изглежда тъжна и объркана.      Причината за погледа и странния ѝ вид e, че предната вечер е била на червения килим със същата красива черна рокля, но когато се прибрала вкъщи, не можела да я откопчае и се наложило да прекара нощта облечена с нея. В края на публикацията Джейн пише: „Никога не съм искала да имам съпруг до този момент.\" Въпреки че тя е една от уникалните красавици на Холивуд, днес живее като необвързана дама. Но понякога си трябва мъж, поне за да ти разкопчае роклята, Джейн!  ", "date": "2019.12.22", "title": "Джейн Фонда: Tаратайка, но каква!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403851-%D0%B7%D0%B0%D1%89%D0%BE-%D1%81%D1%82%D1%80%D0%B0%D0%BD%D0%B8-%D0%BE%D1%82-%D1%82%D1%80%D0%B5%D1%82%D0%B8%D1%8F-%D1%81%D0%B2%D1%8F%D1%82-%D1%81%D0%B0-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D1%82-%D0%BD%D0%B0%D1%81", "text": "Недей да правиш нищо, че да не зèме да стане нещо…  С тази мантра на уста българите са в състояние да погребат всяко добро дело, идея, инициатива, мисъл… И, разбира се, не идва от мързел. Добре де – не идва САМО от мързел. Тази гадост си има дълбоки корени в съзнанието на българина и е забита там от поколения безхаберни, некадърни, страхливи, безчовечни, машинално минаващи през живота чиновници и законотворци, които мажат слоеве безумни решения едни върху други. Една снимка на изхвърлено огромно количество скъпи, пресни хлябове в центъра на София взриви социалните медии. Снимката, сама по себе си, е втрещяваща – кофа за боклук, пълна догоре с пресни самуни хляб, а до нея – в пликове на земята – още и още хлябове. За да е пълна картинката, добавяме, че става дума за продукцията на скъпа пекарна, че хлябовете струват по три, пет, че и повече лева единият и т.н. Слагаме и факта, че в България има ужасно много гладуващи хора и ето ви рецепта за „виртуално бедствено положение“.      Ясно е, че решението на този, чиито ръце са изхвърлили хлябовете, е необмислено, крайно и съвсем не е изключено да е плод на изпуснати нерви – факт е, че за първи път виждаме подобно нещо и е факт, че самите производители ни увериха, че е инцидентно. Най-малкото – предишното унищожаване е ставало тайно от погледите, значи сегашната постъпка е „изтървано поведение“. Дето се вика… #сори. Обаче… … обаче всичко това отприщи вълна от гняв, която пак беше в грешна посока. А не е зле да използваме случая, за да погледнем, да повдигнем килима и да видим къде е сметено из*каното и откъде мирише. В тоя ред на мисли – благодарим ви, че спретнахте тая тъпотия, та ни подсетихте за един проблем в държавата. Не го правете повече, де, има и други начини.  Гневът беше в грешна посока. Вярната е тази: Законотворецът я е свършил като кучето на нивата. Даряването на храна в България е ужасно и скъпо. Правилно разбрахте – вместо да е обратното, излиза скъпо да дариш.  Преди да навлезем в подробности, да ви подсетя как държавата беше аха-аха на ръба да лиши работника от плащане на първия ден от болничния, защото, видите ли – имало измамници, които лъжели за болничните и ощетявали бюджета. Затова се опитаха да ни санкционират на едро – всички.  Ето ви сега и подробностите: Ако питате „тия, дето карат влака“ за даряването на храна, те ще ви кажат: „о-о-о-о, я си проверете нещата, има данъчни облекчения, има инициатива, има всичко, какво повече искате?“ – и, ако не сте запознати с подробностите, ще ви затапят, нали? Подробностите обаче са грозни – Законът за данъчното облекчение беше променен, факт. Но как? Дарявайки храна, получаваш данъчно облекчение. Това го „слагат на витрината“ на реформите и се фукат с него. В текста обаче има една подробност: производителите и търговците на храни трябва ЗАДЪЛЖИТЕЛНО да сложат етикет или друга маркировка, която да не може да се разлепва и маха, на която да пише „Дарение, не подлежи на продажба“, но също така маркировката не трябва да поврежда етикета със съдържанието на стоката. Тогава и само тогава – ако това условие е изпълнено, стоката се освобождава от ДДС.  Това означава още едно преопаковане, което коства допълнителен труд и средства и (дръж се здраво!)  излиза по-скъпо на търговеца, отколкото е данъчното му облекчение .  В резултат: преди да влезе „великата“ поправка в Закона, в България от Хранителната банка се събират по 290 тона храна годишно. „Е-ха-а-а“, вероятно си казва някой… Да, ама не, защото – за сравнение – в същата тази България се ИЗХВЪРЛЯТ по 670 ХИЛЯДИ тона храна годишно. Така че – дарената беше капка в морето. Но по-странното е, че след поправката, която уж трябваше да стимулира даренията, има минус 50 тона годишно.  Причината е, че много фирми щели (ти да видиш) да се възползват и да мамят, да лъжат и да правят далавери с ДДС-то и затова поправката хем стимулира, хем задължава със скъпи тъпотии. Като с болничните – едни лъжат, дайте да санкционираме всички. Пà, да не бяхте пипали Закона по-добре, „поправката“ ви беше като на сакат, кьорав майстор със счупена ръка.  Ако кажете на карачите на влака: „направете нещо“, те ще ви отговорят: „пà, направѝли сме!“, и доволно ще ви тикнат поправката под носа. „Допълненията“ ще ви ги спестят.  А, кой е най-потърпевш? Най-бедните и най-уязвимите. По традиция. Знаете ли кой досега никога не е бил нито уязвим, нито потърпевш? Господин депутата. Нито веднъж!  А България се присъедини към отбелязването на световния ден на прехраната (има такъв – на 16 октомври е). Извинявайте, но това е като Северна Корея да чества Световния ден на свободата на словото.  В едни държави, които сме свикнали да възприемаме като… хм— да кажем „недостатъчно развити“, имат практики, които ни превъзхождат: като например:  , супермаркетите   – посадили над 350 000 дървета вече. Във втория пример имаме по-локална, не централна държавна инициатива. Но държавата НЕ ПРЕЧИ. За да сведем нещата до още по-локално и персонализирано ниво (тоест: личният пример) –  . И тук се връщаме на онова, с което започнахме:  Дадох ви за пример инициативите в онези държави, а сега ще ви припомня една инициатива на един българин през 2015 г. Христо Христов тогава… първо да уточня – Христо Христов не е известен актьор, певец, плеймейтка, депутат и т.н. Христо Христов е просто Христо Христов и вероятно оттук му идва проблемът. Ако беше поне плеймейтка или деен депутат в предизборна кампания, нямаше да се сблъска с подобен проблем, но… Та на Христо Христов му писна да чака държавата да си свърши работата и сам се хвана да изчисти речното корито в село Лозево, Шуменско.  Христо получи глоба от 150 лв., защото, според нормативната уредба, преди да извършиш нещо (каквото и да е, пък било то и да им свършиш тяхната работа) на общински терен, трябва да имаш РАЗРЕШЕНИЕ ОТ АДМИНИСТРАЦИЯТА. Нещо, което Христо не е имал. Пред медиите тогава от шуменската администрация поясниха, че НЕ СА ПРОТИВ това, което Христо е извършил, НО държат да бъдат спазвани всички разпоредби.  „Е… не е същото“, си мисли някой. „Не е като да засадиш дърво. Кой ще те глобява, ако засадиш дърво? Липсва инициатива просто…“ Така ли? А… … а може ли да ти хрумне, че ще те глобят, ако изчистиш речното корито?  Както видяхте: и даряването на храна излиза скъпо.  За какви инициативи да си говорим тогава? Очевидно добрите практики, инициативи, всичко онова, което гледаме по филмите и цъкаме с език: „еееех, защо не може и у нас така…!“, е невъзможно, защото не знаеш от кой ъгъл те дебне чиновническа тъпотия с глоба, санкция или въобще със „сметката“ в ръка.  И затова…  Недей да правиш нищо, че да не зèме да стане нещо…  Зад всяка тъпотия (като хляба в кофата) обикновено седи по някоя друга, още по-голяма тъпотия… облечена в костюм и посадена в някой кабинет, с добра заплата, коледен бонус, тринайсета заплата, премиални, фонд „представителни“, служебна кола и секретарка. Тая тъпотия винаги е безименна и по-ниска от тревата, когато от нея замирише, и точно обратното – гордо се пъчи с лицето и името си и при най-малкото постижение, тая тъпотия винаги плаща наказанията от бюджета и получава бонусите в личната си сметка, тая тъпотия е раково образувание, което изглежда удобно на всяка една власт по тия земи – от времето на султана, та до наши дни.  Та, докато се възмущаваш на гледката с хляба в кофата, можеш да вземеш и да видиш кой е твоят представител в Парламента, па да вземеш и да му драснеш едно писъмце – да го питаш защо са я свършили такава; и смятат ли да оправят нещата; и, ако не – защо. Ако не те е страх да не зèме да стане нещо, де.", "date": "2019.12.22", "title": "Защо страни от Третия свят са по-добре от нас?"}
{"url": "http://www.classa.bg/%D1%81%D0%B2%D1%8F%D1%82/item/403852-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%B2-%D1%81%D0%B0%D1%89-%D1%80%D1%83%D1%81%D0%BA%D0%B0-%D0%B0%D0%B3%D0%B5%D0%BD%D1%82%D1%83%D1%80%D0%BD%D0%B0-%D0%BC%D1%80%D0%B5%D0%B6%D0%B0-%D1%80%D0%B0%D0%B1%D0%BE%D1%82%D0%B8-%D0%B2-%D0%BE%D0%BE%D0%BD", "text": "Половината от руснаците, работещи в ООН, са агенти на руската Федерална служба за сигурност, част от тях работят официално, а някои тайно.   Това твърди бившият постоянен представител на Украйна в ООН и вече посланик в САЩ Володимир Елченко в интервю пред „Укринформ“. „Руските кадри работят за спецслужбите на Русия, или по-мекия вариант – като постоянни нейни представители“, казва той. Според него става дума за агентурна мрежа, изградена в рамките на ООН. Така чрез 200-300 руснаци, работещи в секретариата на ООН, Русия скрито влияе на работата на организацията. „Някои уважават Русия, други откровено се страхуват от нея. От 20-23 страни, които гласуват в синхрон с Русия против резолюциите на организацията, мнозинството от тях са зависими на 100% от нея“, коментира посланикът. В числото на зависимите от Кремъл държави Елченко включва Венецуела, Никарагуа, Куба, Судан, Камбоджа и др. Той бе назначен на поста посланик в САЩ само преди няколко дни. От 2010 до 2015 г. Елченко беше посланик на Украйна в Русия, през 2015 г. бе пратен за постоянен представител на страната си в ООН.", "date": "2019.12.22", "title": "Украински дипломат в САЩ: Руска агентурна мрежа работи в ООН"}
{"url": "http://www.classa.bg/%D1%81%D0%B2%D1%8F%D1%82/item/403853-%D0%B2-%D0%BE%D0%BE%D0%BD-%D0%BF%D1%80%D0%B8%D0%B5%D1%85%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B3%D0%B5%D1%80%D0%BE%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%86%D0%B8%D0%B7%D0%BC%D0%B0", "text": "Общото събрание на ООН прие руската проекторезолюция за борба с „прославянето на нацизма, неонацизма и други практики, които допринасят за ескалацията на съвременните форми на расизъм, расова дискриминация, ксенофобия и свързаната с тях нетърпимост“. Отбелязва се, че за документа са гласували 133 държави. 52 държави, включително Франция, Турция, Чехия, Словакия и Австрия, са се въздържали. САЩ и Украйна гласуваха против. Авторите на резолюцията призовават за премахване на всички форми на расова дискриминация с всички възможни средства, включително законодателни. Те се притесняват, че в момента тече героизиране на нацисткото движение и бивши членове на Вафен СС. Именно става въпрос за опити да се превърнат участниците в тази организация в борци на националноосвободителните движения. Освен това резолюцията се отнася до засилващите се опити за оскверняване или унищожаване на паметниците на героите от Втората световна война. Според авторите различни групи за влияние, които оперират в Интернет и социалните мрежи, настояват за подобни незаконни действия. В проекта се обръща специално внимание на разпространението на нацистките движения във виртуалното пространство. Общото събрание на ООН препоръча да се вземат „подходящи конкретни мерки, включително в законодателната и образователната сфера“, за да се предотврати преразглеждането на резултата от Втората световна война и отказ от престъпления срещу човечеството. На 28 ноември Министерството на външните работи на Чехия оцени плановете на Чешката република да издигне паметник на войниците от Руската освободителна армия на Власов. Дипломатите нарекоха тази идея ужасна инициатива. На 24 октомври руският посланик във Вашингтон Анатолий Антонов призова САЩ да подкрепят борбата срещу прославянето на нацизма. През май 2018 година вандали оскверниха паметника на маршал Конев в Прага. Тогава неизвестни заляха постамента с розова боя. По-късно МВнР на Русия осъди тези действия.  ", "date": "2019.12.22", "title": "В ООН приеха руската резолюция за борбата срещу героизирането на нацизма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403854-%D0%BD%D0%B0%D0%B4%D0%B2%D0%B5%D1%87%D0%B5%D1%80-%D0%BD%D0%B0-%D0%BF%D0%B0%D0%B7%D0%B0%D1%80%D0%B0", "text": "По-предната вечер чаках автобуса на спирката на Женския пазар. Знаете го онова площадче пред магазинчетата за цветя. Там са чучнали някаква скулптура, изобразяваща кой знае какво – в сумрака детайлите й не се различаваха. Едната пейка до нея беше заета от възпълна жена и бохчите й, а на другата върху найлон бяха наредени сурвакнички – хубавки, в народен стил, със заплетени вълна, пуканки и всичко друго, което повелява традицията. Заради лигавото време търговията не вървеше - ръмежът ту почваше, ту спираше, да се чуди човек да затваря ли чадъра, или да го държи над главата си... Рядко някой се позаглеждаше към изложената стока. Сбъркан е този декември – без мраз и сняг, заради него вирусите върлуват, а хората ходят сгърбени, окаляни и мълчаливи, най-много някой да се закашля. Откъде празнично настроение?     И така, дъждинките проблясваха в жълтеникавата светлина на уличните лампи, а под тях, докато подгизвах бавно, аз мислех за работата, която не успях да свърша през деня. Не забелязах откъде се появи фигурата – ненадейно изникна пред мен и изломоти нещо неразбрано, гледайки ме очаквателно. Аз по навик изхъмках дежурното невнятно извинение, в смисъл, че нямам пари, и се поотместих... Навъдиха се много такива - наркомани, бездомници и обикновени лентяи... Просят. Дадеш ли им пари, ще си вземат дрога, или ще ги харижат на тартора на бандата. И как да постъпиш? Те уж са човешки същества, но не става нито да ги пожалиш, нито да ги упрекнеш, че по някаква причина са поели по своя трънлив път извън обществото. Бог да им е на помощ! И на нас най-вече! А онзи окаяният подскачаше на място. Дребен на ръст. Посвлекли се джинси, късо яке, навлечено над тъмен пуловер, червеникава брада, качулката скриваше останалата част от слабото лице. До него се спря жена – и явно схвана смисъла на думите му, които аз не разбрах, защото го привика: - Ела, какво искаш да ти взема? – Отведе го до пекарната отсреща, откъдето преди малко аз бях купил курабийки. Поклащащият се силует посочи с пръст нещо на витрината. Минувачката плати баничката и му я подаде. Не бях виждал толкова гладен човек. Той не ядеше, не ръфаше, а буташе с ръце храната в устатата и гълташе. И ми стана срамно. Не си разбрал какво ти говори човекът – добре, но можеше да го попиташ какво му трябва, нали?! Можеше, но го заобиколи, сякаш е краставо куче. Намерил си на кого да демонстрираш високомерие, глухар! Такива ми ти работи. Живееш, работиш, въобразяваш си, че си създал ред около себе... И изведъж – бум, случаят те прасва по носа, напомня ти кой си и колко струваш. Гадно е, когато осъзнаеш, че цената ти е пукнат грош. Послесловът на тази история не трябва да се приема като опит за извинение... Станалото – станало – няма как да върнеш времето и да го поправиш. Наскоро в Мрежата прочетох материал за това, че във Франция и Гърция студентите се бунтуват в защита на обществените права, докато младите хора у нас предпочитат пиянството и веселбите. В коментарите отдолу някакъв анонимник бе споменал, че него тук всичко го устройва и не иска да бъде като лумпените, протестиращи на улицата... Безумно е да помислиш нещо подобно, камо ли да го изпишеш! Как става така, че се вторачваме в издутите си търбуси и случващото се наоколо престава да ни вълнува? Не е за хвалене система, в която има бедни и богати, съществуват гета и разделение, срещат се гладни, нелекувани и отритнати! Всъщност, ние всички сме отритнати. Сами сме си били камшика, предоставяйки цялата власт на тлъстите бандити... Клечим отстрани и гадаем кой ще се гътне по-скоро – болната държава или болните ние. Какво ти тук празнично настроение в това лигаво време?  ", "date": "2019.12.22", "title": "Надвечер на пазара"}
{"url": "http://www.classa.bg/%D1%81%D0%B2%D1%8F%D1%82/item/403855-%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8,-%D1%87%D0%B5-%E2%80%9C%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B3%D0%BE%D1%82%D0%B2%D0%B8-%D0%BF%D0%BB%D0%B0%D1%86%D0%B4%D0%B0%D1%80%D0%BC-%D0%B7%D0%B0-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B0%D0%B7%D0%B8%D1%8F", "text": "Терористите на “Ислямска държава” се стремят да се укрепят в Северен Афганистан, за да се подготвят за нападение над Централноазиатския регион, заяви секретарят на Руския съвет за сигурност Николай Патрушев. Патрушев също оцени числеността на групировката на “Ислямска държава” в Афганистан на от 2,5 до 4 хиляди души. Според разузнавателните агенции бастионът на тази терористична група се намира в източните афганистански провинции. Патрушев отбеляза, че ситуацията в Афганистан продължава да се влошава. \"През годината след последната ни среща, която се проведе на 26 септември миналата година, ситуацията със сигурността в Афганистан остава нестабилна и има тенденция да се влошава\", констатира Патрушев.    ", "date": "2019.12.22", "title": "Москва предупреди, че “Ислямска държава” готви плацдарм за нахлуване в Централна Азия"}
{"url": "http://www.classa.bg/%D1%81%D0%B2%D1%8F%D1%82/item/403856-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D0%BE-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0", "text": "НАТО се готви към трета световна война, и това не е преувеличение както може да се стори на пръв поглед подобна мисъл. В човешката природа, е заложено да не вярваме до последно в най-лошото, и на подсъзнателно ниво винаги отхвърляме мисли от които ни става неприятно. Но в същото време, трябва ясно да си даваме сметка, че НАТО не е просто безобиден клуб по интереси, който отваря разни военни бази, в различни държави на франчайз принцип, и говори за някаква въображаема заплаха от Русия, с което обяснява и съществуването си. Идеята им ( на НАТО) е просто- внушават на всички «ние ви пазим от Русия». Въпреки че, Русия не напада и не заплашва никого. Русия си пази границите и се грижи за националните си интереси. Докато САЩи НАТО имат нужда от война, защото, колкото и страшно да звучи, за тях войната е бизнес. В момента, търсят удобен повод, и място, територия, от която биха могли да я започнат. Военният експерт   за това как НАТО се подготвя за война и кога могат да започнат военни действия. Повишената активност на НАТО по западните граници на Русия и естеството на ученията на Северния алианс свидетелстват за подготовка за мащабен военен конфликт. Това изявление направи началникът на Генералния щаб на въоръжените сили на Руската Федерация Валерий Герасимов. Той обозначи червена линия, която ако бъде премината, ще означава, че е започнала подготовка за военни действия.         След началника на Генералния щаб на ВС на Русия предупреждение прозвуча и от министъра на отбраната, а след това и от върховния главнокомандващ. По такъв начин беше изпратен ясен сигнал на САЩ от Русия: Прибалтийските държави, Полша, Румъния и Украйна вече са оборудвани с различни видове оръжия и предизвикват най-голямо напрежение. В такава ситуация всяка провокация може да доведе до непредвидими последици. В Украйна се изпраща военна «помощ». Говорим за суми от по 300-500 милиона долара, които все още са блокирани в Конгреса.  В същото време САЩ вече не крият, че тези средства ще бъдат насочени към смъртоносни оръжия.  Ясно е, че решението на донецкия въпрос със сила ще предизвика възмущение в Русия. Сега се разпространява информация, че ядрените оръжия ще бъдат изтеглени от Турция и ще бъдат прехвърлени във балтийските страни.  Информацията беше лансирана, за да се провери рекацията на Русия. Ученията, проведени в Западна Европа (тоест прехвърлянето на войски към руските граници), са демонстрация на сила, която в един момент може да завърши с военни действия.  Западните и източните военни окръзи на Русия са оборудвани със системи за противовъздушна отбрана, сега се приключва подготовката за района на Арктика, който също ще бъде затворен от тази система.  ", "date": "2019.12.22", "title": "Третата световна война започва по сценария на Втората"}
{"url": "http://www.classa.bg/%D1%81%D0%B2%D1%8F%D1%82/item/403837-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BE%D0%B1%D0%BB%D0%B0%D1%87%D0%BD%D0%BE,-%D0%B1%D0%B5%D0%B7-%D0%BF%D1%80%D0%B8%D0%B7%D0%BD%D0%B0%D1%86%D0%B8-%D0%B7%D0%B0-%D1%80%D0%B0%D0%B7%D0%B2%D0%B5%D0%B4%D1%80%D1%8F%D0%B2%D0%B0%D0%BD%D0%B5", "text": "Балканската политика на ЕС се срина. Догодина ще разчистваме останките. И още напролет ще разберем колко са жертвите, затрупани под развалините - пише в колонката си политическият наблюдател  Норберт Мапес-Нидек.       Нова среща на върха между ЕС и Западните Балкани е насрочена за май следващата година в Загреб. През октомври Европейския съвет официално отложи започването на присъединителни преговори със Северна Македония и Албания. Ветото на френския президент Еманюел Макрон наруши обещанието от предишната среща на върха през юни и предизвика ужас в региона и в цяла Европа. Критики бяха отправени най-вече от страна на Германия, според която с безцеремонния си отказ Съюзът е загубил най-важния лост в подкрепа на прозападните реформатори в шестте страни извън ЕС в Югоизточна Европа. Мнозина се надяват, че това решение ще бъде преразгледано на срещата на върха в Загреб през май 2020 г. Но надеждите са слаби. Защото новата Европейска комисия трябва да подготви срещата на върха, а докладът ѝ попада под юрисдикцията на новия комисар по разширяването Оливер Вархели. Вархели винаги е бил лоялен към политиката на унгарския премиер Виктор Орбан, който настоятелно подкрепя разширяването на ЕС на югоизток, но по съвсем различни подбуди. Орбан не споделя тревогите относно демокрацията на Балканите, напротив: именно той спаси от затвора авторитарния и корумпиран бивш държавен глава на Северна Македония. Колкото повече Унгария се застъпва за членството на Западните Балкани в ЕС, толкова повече се увеличава скептицизмът във Франция, Холандия, а и в Германия. Опасенията са, че Унгария ще използва югоизточните държави само за да създаде своя зона на влияние и за да отблъсне бежанците. Македония: Заев сложи всичко на една карта - и загуби В Северна Македония ще се проведат избори на 12 април, само месец преди срещата на върха в Загреб. Настоящият премиер Зоран Заев държеше последователен курс в посока ЕС и дори през 2018/19 подписа договор за промяна на името на собствената си страна. По този начин той заложи всичко на една карта - и загуби. Афектиран от френското вето, министър-председателят насрочи нови парламентарни избори. Ако Заев загуби и авторитарната, националистическа, проруска опозиция се върне на власт, проевропейците в региона нямат почти никакъв шанс в дългосрочен план. За всички стана явно, че правителството не успя да спази обещанието си за “присъединяване срещу реформа”. Жестока ирония би било, ако веднага след евентуална победа на десните се сложи начало на присъединителни преговори със Северна Македония. Посланието ще гласи: оказвайте максимална съпротива срещу всяко изискване на Запада! Печелят само онези, които поставят висок залог! Сърбия: Няма защо да се бърза През 2020 г. ще се проведат избори вероятно и в Сърбия - както стана през 2017, 2016, 2014 и 2012 г. За президента Александър Вучич перманентните избори са изпитано средство да се поддържа обществеността в режим на мобилизация и за ежегодна демонстрация пред опозицията. Вучич използва френското вето през октомври, за да релативизира западната ориентация на Сърбия и да подготви хората си за постоянното люшкане между Европа, Русия, Китай и всевъзможни други инвеститори - отново резултат от отдръпването на ЕС. Ето защо Сърбия няма нужда да бърза, когато става дума за преговори за присъединяване.     Същото важи и за  Черна гора . Тази малка страна, която подобно на съседна Сърбия води преговори за присъединяване от седем години, спокойно игнорира европейските критики по отношение на корупцията и на заплахите спрямо журналисти и опозиционери. Албания: Надеждите за бъдещето изтъняват Кризата в Албания продължава. Дали ще бъде преодоляна през 2020 г., все още никой не знае. В страната цари застой след бойкота на местните избори и оттеглянето на опозицията от парламента. Премиерът Еди Рама започна борба срещу престъпните мрежи и трафика на наркотици в страната и по този начин спечели уважението на Европа. Но сега му липсва международна подкрепа - не само заради блокадата по пътя към ЕС, но и защото няколко европейски държави, особено Холандия, не искат да отблъснат албанската опозиция. Не бива обаче да се очаква Рама да отстъпи. По-скоро като Вучич в Сърбия и той би могъл да се отвърне от ЕС и да потърси свой собствен път. Едва ли може да се очаква, че  Босна и Херцеговина  ще се събуди от политическата си кома през 2020 г. Колкото по-слаби стават надеждите за бъдещето в региона, толкова повече нараства емиграцията. На всичко отгоре Германия предоставя допълнителен стимул за товар като прие закон за имиграцията на квалифицирани работници, който ще влезе в сила през март 2020 г.. Косово: Отличникът на Балканите Единствено развитието в Косово е наистина интригуващо. След победата на Албин Курти на изборите през октомври, страната ще се сдобие със съвсем нов и различен премиер. Бунтовникът обещава да се бори решително срещу корупцията и фаворизирането, както и срещу влиятелните престъпни мрежи. За разлика от реформаторите в съседните страни, Курти смята, че ЕС е повече част от проблема, отколкото от решението: зад демонстрирането на лоялност към Европа предишните лидери обичаха да крият своите собствени - лични и най-вече финансови - интереси. Този път Западът стои настрана. Това важи дори за САЩ, които иначе никога не са имали задръжки да се намесват в чужди политики. Вашингтон очевидно работи по нова балканска стратегия. Все още не е ясно как би трябвало да изглежда тя. Но още от 90-те години на миналия век, когато Балканите бяха разкъсвани от война, съществува познатата схема американците да вземат нещата в свои ръце, когато Европа вече не знае как да се справи.  ", "date": "2019.12.22", "title": "На Балканите: облачно, без признаци за разведряване"}
{"url": "http://www.classa.bg/%D1%81%D0%B2%D1%8F%D1%82/item/403838-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%B3%D0%B0%D0%B7%D0%BE%D0%B2%D0%B8%D1%8F-%D1%82%D1%80%D0%B0%D0%BD%D0%B7%D0%B8%D1%82", "text": "Една добра новина: Русия и Украйна постигнаха принципно съгласие транзитът на газ през територията на Украйна да продължи. Пробивът е направен - остава двете страни да се погрижат думите да бъдат последвани и от дела.       Каква добра предколедна новина: с посредничеството на ЕС, Русия и Украйна постигнаха в Берлин принципно съгласие да продължи транзитът на газ през територията на Украйна. Ще рече, няма да се стигне до повторение на събитията от 2009 година, когато доставките на газ за страните от ЕС през територията на Украйна бяха прекъсвани за по няколко седмици. Транзитът на руски газ към ЕС няма да бъде прекъсван и на европейците няма да им се налага отново да мръзнат през зимата. В интерес на истината, и без постигнатата договорка те нямаше да мръзнат, защото днес ЕС е значително по-добре подготвен за кризисни ситуации с енергийните доставки, отколкото беше преди 10 години. Общността си извлече поуки от кризата тогава: изградени бяха свързващи тръбопроводи между отделните страни-членки, за да могат страните с по-големи резерви да снабдяват други, които изпитват недостиг; разширени бяха капацитетите на терминалите за втечнен газ, а газохранилищата са пълни догоре. Политически спор с потенциал за ескалация на напрежението С други думи, ЕС е добре подготвен за датата 31 декември, когато изтича 10-годишният руско-украински договор за транзит на газ през Украйна. И въпреки това новината от Берлин е допълнително облекчение. Защото в случая не става въпрос само за техническата страна на въпроса, т.е. за пренос на газ, а за един политически спор, криещ огромен потенциал за ескалация на напрежението. Сега този конфликт между Русия и Украйна изглежда обезвреден. Приемам новината със задоволство, но ми липсва още нещо, за да се зарадвам истински. В Берлин е постигнат пробив, но (още) няма подписан договор, нито пък са известни каквито и да било детайли от договорката. Освен това не е излишна и доза скептицизъм, когато става въпрос за големи пробиви, каквито в последно време имаше няколко - например в търговския конфликт между САЩ и Китай или в ядрения спор със Северна Корея, които обаче с времето се оказаха не точно това, което първоначално обещаваха да бъдат. И все пак някои неща говорят за това, че през следващите дни наистина е възможно Русия и Украйна да подпишат договор за пренос на газ. Така например на годишната си пресконференция в четвъртък руският президент Владимир Путин  почти категорично се обяви за продължаването на транзита през Украйна – без вече да обвързва въпроса с други условия в пакет, за каквото доскоро Москва настояваше.  Отказва ли се Москва от предварителните условия? Досега Русия поставяше две предварителни условия, за да продължи да експортира газ през Украйна: двете страни да се въздържат от предявяването на финансови искове за неустойки от предишни години и Украйна да поднови вноса на руски газ. Означава ли това, че Москва се отказва от тези си искания? Или може би Киев сега е готов да изпълни руските желания? За какъв период от време е било договорено продължаването на транзита – една, три, десет години? Какво количество руски газ ще преминава през Украйна в бъдеще – 15-20 милиарда кубически метра годишно, както иска Москва, или по-скоро 30-40 милиарда кубика, на колкото се надяват в Киев? И не на последно място – какви транзитни такси ще плаща доставчикът? Едва когато знаем отговорите на тези и на други основни въпроси около въпросната сделка, ще можем да преценим доколко тя ще носи ползи и за двете страни и дали доставките на газ ще бъдат стабилни – поне в средносрочен план. Или ще се окаже, че Москва и Киев са постигнали само едно краткосрочно решение, притиснати от обстоятелствата? Дотогава европейците могат да се отпуснат и спокойно да  празнуват Коледа. Но след шумното обявяване на постигнатия пробив Русия и Украйна трябва да се погрижат думите да бъдат последвани от дела: първо да подпишат договор, а после и по тръбите да продължи да тече газ.", "date": "2019.12.22", "title": "Русия и Украйна се разбраха за газовия транзит"}
{"url": "http://www.classa.bg/%D1%81%D0%B2%D1%8F%D1%82/item/403839-%D0%BC%D0%BE%D0%B6%D0%B5%D1%88-%D0%BB%D0%B8-%D0%B4%D0%B0-%D1%81%D0%BC%D0%B5%D0%BD%D0%B8%D1%88-%D0%BF%D0%BE%D0%BB%D0%B0-%D1%81%D0%B8", "text": "Дж. К. Роулинг има магическата способност да провокира спорове. Този път го направи, като заяви подкрепата си за жена, уволнена заради намека, че транссексуални хора не могат да сменят билогическия пол, с който са родени.  Последваха остри критики срещу авторката на „Хари Потър”. Те дойдоха от разочаровани от думите й хора, които я определят като „трансфоб”, „зла” и „предубедена”. Същевременно Роулинг получи и подкрепа и възхвали, но от онези, които вярват, че казаното от нея носи силно феминистично послание. А как точно се стигна до поредния скандал? В центъра му стои случаят на данъчният експерт Мая Форстейтър. Тя бива уволнена от европейски мозъчен тръст, като по думите й това е станало след като в Twitter е разкритикувала плановете на британското правителство да позволи на хората сами да определят пола си. Форстейтър загуби иска, заведен срещу бившия си работодател, а това доведе до реакция и от самата Дж. К. Роулинг. „Обличайте се както решите. Наричайте се както ви харесва. Спете с всеки съгласен с това възрастен, който иска да е с вас. Живейте най-добрия възможен живот – в мир и със сигурност. Но да уволнявате жени заради посочване на това, че полът е нещо реално?”, написа в Twitter писателката, като допълни коментара си с #АзПодкрепямМая. Тази подкрепа обаче не се хареса на някои от читателите на книгите на Роулинг, включително представители на ЛГБТ+ общността. Също в Twitter те изразиха разочарованието си от думите й . Голяма част от коментарите са насочени към това, че гледната точка на писателката за правата на транссексуалните хора сякаш е в противоречие с духа на книгите за „Хари Потър”, в които според тях се възхваляват включването на различните и идеята, че човек трябва да се гордее със своята идентичност. „Като гей мъж, който намери безопасност в Хогуъртс в детството си, това да знам, че транссексуалните хора няма да могат да направят същото, разбива сърцето ми”, коментира Шахмир Сани, един от недоволните, цитиран от CNN. Както Форстейтър, така и създателката на Хари Потър бяха обявени за TERF. Съкращението идва от „транс-изключваща радикална феминистка” и се използва и като обида. Кристан Уилямс, основател на Транссексуалната фондация на Америка, обяснява, че TERF се ограничава от разбирането, че има само два пола: мъж и жена. В този тип феминизъм се приема, че няма нищо по средата или отклоняващо се от биологичния пол, с който се е родил човек. Самата Форстейтър се определя като феминистка и е на позиция, че е „невъзможно да смениш пола си” и това да позволиш на хората да се самоопределят като мъж или жена ще „подкопае правата на жените и защитите за уязвимите жени и момичета”. Във Великобритания има феминистки, които подобно на Форстейтър застават на позицията, че полът, с който си роден, не може да бъде променен. След като британското правителство започна обсъждания на възможна реформа в Закона за полово определяне, техните критики станаха още по-звучни. Според сегашния закон във Великобритания, хората, които искат да сменят пола си трябва да преминат през медицинска оценка, да предоставят доказателство, че са били с такъв пол от поне две години и да получат разрешение от съпруга/съпругата си или да прекратят брака си. След това подадената молба, която струва 140 лири, се разглежда от комисия. Правителството обаче коментира, че за много транссексуални хора сегашният процес е „натрапчив, скъп, унизителен и административно товарещ”. Предложението на британските власти е да променят закона, така че на транссексуалните хора да се позволи да декларират намерението си да живеят до края на живота си с пола, към който са преминали, без да се налага да минават през медицинска оценка. Сегашният процес изисква всеки, който подава подобна молба, да страда от полова дисфория – състояние, характерно със стреса от несъответствието между тялото на човек и неговата полова идентичност. Идеята за законови промени обаче породи спорове във Великобритания. Някои радикални феминистки са на мнение, че това ще доведе хора в мъжки тела да обитават места, чиято цел е да осигурят защита само на жени – като например приемните домове, предвидени само за жени. „Ако сме принудени да кажем „трансжените са жени”, правата на жените изчезват мигновено и това, което остава, са човешки права”, коментира друг писателка – Хелън Саксби. Тя е сред онези, които се обявиха в защита както на Форстейтър, така и на Дж. К. Роулинг. Според нея човешките права са в полза на мъжете, защото „мъжете са хората по подразбиране” и именно заради това на първо време е било нужно да има борба за права на жените. Уилямс от Транссексуалната фондация на Америка обяснява, че убеждението, че транссексуалният активизъм вреди на жените и лесбийките, се корени във феминистичните движения през 60-те и 70-те години. Те отделят основно внимание на важността на женските тела. По онова време феминистките започват да се разделят на фракции, а преди малко повече от десетилетие се появява и терминът TERF – сега използван срещу Роулинг, за да се разграничат жените с възгледи като на Форстейтър от радикалните феминистки, които са „за” правата на транссексуалните.", "date": "2019.12.22", "title": "Можеш ли да смениш пола си?"}
{"url": "http://www.classa.bg/%D1%81%D0%B2%D1%8F%D1%82/item/403840-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%B4%D0%B0-%D1%81%D0%B5-%D0%B8%D0%B7%D0%B1%D1%8F%D0%B3%D0%B2%D0%B0%D1%82-rt-%D0%B8-%E2%80%9C%D1%81%D0%BF%D1%83%D1%82%D0%BD%D0%B8%D0%BA%E2%80%9D", "text": "Националният комитет на Демократическата партия на САЩ публикува на своя уебсайт списък с препоръки за борба с дезинформацията в мрежата, в който по-специално се препоръчва да се избягват руските \"пропагандни\" медии RT и “Спутник”. \"Не позволявайте да бъдете манипулирани. Запомнете: има пропагандни медии като RT и “Спутник”, научете техниките на руската пропаганда\", се казва в текста. Освен това демократите препоръчват да се прочете произведението на британския писател Джордж Оруел „1984“ и „Докладът за разследването на намесата на Русия в президентските избори през 2016 г.“ на Министерството на правосъдието на САЩ. В началото на декември аналитичният център “Европейски ценности” (European Values Center for Security Policy) публикува доклад “Стратегия за наблюдение на Кремъл за противодействие на враждебната руска намеса”, в който призова европейските държави да не считат каналите на RT и “Спутник”за представители на \"свободната преса\" и да им отказват достъп до пресконференции. През октомври 2017 г. организацията публикува списък с 2327 американски, британски и европейски политици, дипломати и военни, които някога са били гости на RT. В списъка също са включени Доналд Тръмп, Джон Маккейн и Борис Джонсън. Доклад, озаглавен „Платформата на Кремъл за „полезни идиоти“ на Запад“, твърди, че списъкът е предназначен да идентифицира онези, които „дават името и авторитета си на канала“, който авторите обвиняват, че се стреми да „подкопае основите на демокрацията“. На свой ред Маргарита Симонян, главен редактор на ИА “Россия Сегодня” и телевизионния канал RT, отбеляза, че нищо не се случва в резултат на публикациите. “Направете нещо глупаво. Провалете се. Повторете.”, Написа Симонян в социалните мрежи. Тя подчерта, че организацията, базирана в Чехия, получава пари под формата на дарения, включително от британското външно министерство и американското посолство в Прага.  ", "date": "2019.12.22", "title": "Американските демократи призоваха да се избягват RT и “Спутник”"}
{"url": "http://www.classa.bg/%D1%81%D0%B2%D1%8F%D1%82/item/403841-%D0%BB%D0%B8%D0%B1%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BD%D0%B0-%D1%85%D0%B0%D1%84%D1%82%D0%B0%D1%80-%D0%B7%D0%B0%D0%B4%D1%8A%D1%80%D0%B6%D0%B0-%D0%BA%D0%BE%D1%80%D0%B0%D0%B1-%D1%81-%D1%82%D1%83%D1%80%D1%81%D0%BA%D0%B8-%D0%B5%D0%BA%D0%B8%D0%BF%D0%B0%D0%B6", "text": "Либийската национална армия на маршал Халифа Хафтар съобщи за задържането на кораб с турски екипаж. Това е граждански кораб, плаващ под флага на Гренада. Патрулна лодка на либийския флот го задържа в източната част на страната. Съдът е докаран до пристанището Рас ал Хилал, съобщава РИА Новости . Припомняме, че части от турските специални сили бяха изпратени в Триполи, за  да охраняват противниците на Хафтар.", "date": "2019.12.22", "title": "Либийската армия на Хафтар задържа кораб с турски екипаж"}
{"url": "http://www.classa.bg/%D1%81%D0%B2%D1%8F%D1%82/item/403842-cnn-%D0%BF%D1%83%D1%82%D0%B8%D0%BD-%D0%B8-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2-%D1%81%D0%B0%D1%89-%D0%B3%D0%BE%D0%B2%D0%BE%D1%80%D1%8F%D1%82-%D0%B5%D0%B4%D0%BD%D0%B8-%D0%B8-%D1%81%D1%8A%D1%89%D0%B8-%D0%B4%D1%83%D0%BC%D0%B8", "text": "Руският президент Владимир Путин използва същата риторика в речта си като представителите на Американската републиканска партия, твърди кореспондентът на Си Ен Ен. Нещо повече, това касае както темата за импийчмънта като цяло, така и други въпроси, свързани с американската политика. Не толкова отдавна Републиканската партия на САЩ беше известна с това, че силно критикува Русия. Тя открито смята Москва за враг. Но при президента Тръмп това се промени. Сега много републиканци в Конгреса и Кремъл изглежда си приличат по много начини, особено що се отнася до импийчмънта на Тръмп, съобщава кореспондентът на CNN Фред Плейтген от Москва. Нанси Пелоси, председател на Камарата на представителите:  След като Камарата на представителите гласува в подкрепа на импийчмънта му, Тръмп изпусна гнева си. ДОНАЛД ТРЪМП, президент на САЩ:  Изглежда, че Владимир Путин вярва в същото. Изказвайки се на годишната си дълга пресконференция, на която присъстват не само журналисти, но и хора от цяла Русия, които често хвалят лидера си, когато задават въпроси, Путин критикува импийчмънта, казвайки, че демократите са изфабрикували всичко. ВЛАДИМИР ПУТИН, президент на Русия:  Но не само по въпроса за Тръмп и републиканците Путин ги повтори. Сходството в реториката понякога е поразително. BRAD WENSTRAP, републиканец от Камарата на представителите на САЩ:  ВЛАДИМИР ПУТИН:  Русия също има положително отношение към факта, че личният адвокат на президента Тръмп Руди Джулиани непрекъснато се опитва да намери уличаващи доказателства за Байдън в Украйна. Междувременно демократите и някои републиканци бяха шокирани от факта, че Джулиани наскоро беше пътувал до Украйна, за да търси факти, а след това се появи на десния протръмповски канал OAN. В руската телевизия, контролирана от властите, тонът е напълно различен. Домакинът и много гости често хвалят Джулиани и го подкрепят. КИРА САЗОНОВА, руски политолог:  Русия продължава да подкрепя опълчението, което възпрепятства стабилизирането на Украйна. Докато Украйна се бори с натиска на Москва и не е сигурна в подкрепата на Тръмп и несъгласията за импийчмънт царуват във Вашингтон, Владимир Путин седи и наблюдава как всичко се развива в негова полза досега.  ", "date": "2019.12.22", "title": "CNN: Путин и републиканците в САЩ говорят едни и същи думи"}
{"url": "http://www.classa.bg/%D1%81%D0%B2%D1%8F%D1%82/item/403843-%D1%89%D0%B5-%D0%B2%D1%80%D1%8A%D1%82%D0%BD%D0%B5-%D0%BB%D0%B8-%D0%BF%D1%83%D1%82%D0%B8%D0%BD-%D0%BA%D0%BB%D0%B0%D0%BF%D0%B0%D0%BD%D0%B8%D1%82%D0%B5-%D0%BD%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B0,-%D0%BE%D1%81%D1%82%D0%B0%D0%B2%D1%8F%D0%B9%D0%BA%D0%B8-%D0%B5%D0%B2%D1%80%D0%BE%D0%BF%D0%B0-%D0%B1%D0%B5%D0%B7-%D1%82%D0%BE%D0%BF%D0%BB%D0%B8%D0%BD%D0%B0", "text": "Енергийната сигурност е сериозен проблем, пише изданието «Гуанча». Строгата европейска и американска политика спрямо Русия може да доведе до ответни действия от страна на Путин, който може да „затегне клапаните на газопровода“, оставяйки Европа без топлина за зимата. Но изгодно ли е това за него?     Мнозина смятат, че през последните няколко години САЩ и Европа са наложили много икономически санкции и са заплашили руснаците с военни действия, поради което Путин ще се засегне и набързо ще завърти клапаните на газопровода, за да накара Европа да трепери от студ. На какво се основава това заключение? Германия и Русия са в етап на напрежение, но все още не позволяват на Съединените щати да развалят проекта за енергийно сътрудничество между Русия и Европа. Докато строителството на газопровода «Северен поток-2», по проекта на който Русия и Европа си сътрудничат, се планира да бъде пуснат в експлоатация преди края на годината, руско-германските отношения са обтегнати до краен предел заради убийството на грузинец в Германия. След като Германия преди известно време обяви депортирането на двама руски дипломати, според информация на «Хуанчу Шибао», Русия възнамерява да отговори в близко бъдеще с депортирането на двама германски дипломати. В същото време в медиите се появиха съобщения, че на 25 декември САЩ могат да приемат резолюция, налагаща санкции по отношение сътрудничеството между Русия и Европа по проекта за изграждането на газопровода „Северен поток-2“. По отношение на този въпрос някои германски източници посочват, че целта на САЩ е унищожаването на международните отношения в Европа. Напълно ясно е, че Съединените щати проявяват значителен интерес към стоплянето на руско-европейските отношения и винаги се опитват да добавят острота в двустранните отношения, за да засилят руско-европейската конфронтация. Унищожаването на проекта „Северен поток 2“ вече е основната им цел. Въпреки че напрежението между Германия и Русия отново ескалира, пред заплахата от американските санкции по проекта за газопровод «Северен поток 2» Германия все още остава на страната на Русия. Председателят на Източния комитет на германската икономика Оливър Хермес остро критикува действията на Съединените щати и каза, че решението за санкциите на САЩ се основава на личната изгода на Щатите и е напълно възможно това да предизвика повишаване на цените на енергията в Европа. Очевидно САЩ се опитват да наложат санкции на руско-европейския проект за газопровод „Северен поток 2“. Изразените причини за така наречената „заплаха за енергийната сигурност на Европа“ са пълни глупости. Съединените щати вземат това решение въз основа на личните си интереси: те се опитват да унищожат руско-европейското енергийно сътрудничество, за да принудят европейските държави да купуват шистов газ от САЩ. По този начин, едновременно с печалбата за американските компании, САЩ ще направят Европа по-зависима от тях в енергийната област. Това ще даде добър шанс на САЩ в бъдеще да продължат да държат Европа под свой контрол. Енергийната сигурност е сериозен проблем. Някои се притесняват, че строгата политика на САЩ и Европа към Русия може да доведе до ответни действия от страна на Путин, който би могъл да затегне клапаните на газопровода. Но дори след събитията в Крим през 2014 г. и западните санкции, наложени срещу Русия като отговор на тях, Русия продължи да изнася природен газ за Европа и не прибегна до шантаж във връзка с доставките на енергия, защото разбира, че това ще навреди на двете страни. Петя Паликрушева", "date": "2019.12.22", "title": "Ще врътне ли Путин клапаните на газопровода, оставяйки Европа без топлина?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403844-%D0%BC%D0%B0%D1%80%D0%B8%D1%83%D1%81-%D0%BA%D1%83%D1%80%D0%BA%D0%B8%D0%BD%D1%81%D0%BA%D0%B8-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%BB%D0%B8-%D0%B0%D0%BA%D1%82%D1%8C%D0%BE%D1%80-%D0%B7%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0,-%D0%B2-%D0%BA%D0%BE%D0%B8%D1%82%D0%BE-%D1%82%D0%B2%D0%BE%D1%80%D0%B8,-%D1%82%D0%BE%D0%B2%D0%B0-%D0%B5-%D1%84%D0%B0%D1%82%D0%B0%D0%BB%D0%BD%D0%BE", "text": "Когато има страх и вълнение значи се работи със сърце, с огън, с разум, ако щете и с воля. Това е изпитание. Маниашки звучи, но като работиш в театъра, така трябва да бъде. Това заяви в интервю за БГНЕС актьорът и режисьор Мариус Куркински.     След Варна, Пловдив и Бургас предстои сборният моноспектакъл \"Мариус 50\" в София. Куркински е автор на сценичния вариант на моноспектакъла, режисьор и изпълнител. \"Мариус 50\" съдържа откъси от всички моноспектакли на режисьора и актьор от \"Дон Жуан\" (1993) до \"Черното пиле\". В него не влизат единствено два от моноспектаклите му - \"Евангелие на Матея\" и \"Песен на песните\". Художник е Милен Борицов, музика - Емилиян Гацов. Продуцент на спектакъла е Кирил Кирилов, продуцентска къща \"Ажур Пико\". В \"Арена Армеец\" на 21 декември от 20 часа публиката ще преживее най-сюблимните за режисьора моменти от девет негови моноспектакъла. \"Получи се нов моноспектакъл\", сподели Куркински, който е щастлив, че хора от публиката, на които държи, са дали такъв отзив. \"И аз усетих такова нещо - получи се един разказ за мен, като човек и актьор, за професията на актьора и за мен лично в тази година, в този момент от живота ми, което няма нищо общо с отделните моноспектакли\", добави режисьорът. \"Всички откъси, които изпълнявам, създават един образ какво съм аз в момента. Като че ли превеждам хората през различни територии от мен, от съзнанието ми, от душата ми. По-скоро отразявам сегашното ми състояние\", каза Куркински. \"Мариус 50\" е рестарт \"Мислех си, че ми е лесно в театъра, мислех, че ще направя един сборен моноспектакъл, но се оказа много трудно това преживяване. Като задача, режисьорска, актьорска и сценарна. Кои моменти да избера... Получи се така, че не избрах най-атрактивните, а полъха от тях, следствието от тях - къде на моята душа ѝ е било най-леко. Това, според него е най-важното, да покажа кога ми е било най-леко на душата, а не изстъпление. Оказа се, че тези моменти не са лесно събираеми. \"Мариус 50\" събира различни епохи и автори - Чехов, Андрей Платонов, Джулиан Барнс, Николай Хайтов. Много далечни разстояния трябва да се бягат за бързо време. Моноспектакълът е като спортно състезание, заяви Куркински. Той сподели, че като по-млад си е позволявал да конструира моноспектакъла в главата си и да го изпълни за първи път пред публика. \"На \"Дамата с кученцето\" така стана, в \"Юбилей\" усетих, че не ми достига човешки материал, но успях да превключа на друга скорост\", сподели актьорът и продължи: \"По-късно, когато правих Хайтов, не си го позволявах - започнах да се страхувам с годините да излизам така смело като на състезание. Дори на \"Черното пиле\" виках хора да ме гледат\". \"Сега на 50, като че ли ми се появи смелост и дори във Варна изиграх моноспектакъла за пръв път пред публика. Казах си, че в това има смисъл, защото наистина желязото се кове докато е горещо и виждам кое става, кое не, саморежисирам се, публиката ми казва - с мълчанието си, с реакциите си. Аз и публиката правим едно показно как се създава представление. Мисля, че хората това го усещат и им е много приятно\", заяви Мариус. Той е убеден, че именно за това хората идват в театъра - да бъдат докоснати и общото дихание да създаде произведението на изкуството. Малката зала обаче и предразполага, а когато моноспектакълът е поставен в пространство от мащабите на спортната \"Арена Армеец\"? \"Невъзможно е да я изпълня цялата (зала - бел. ред.), но си казах, че искам там да бъде. Не от грандоманщина, а да поканя повече хора, които искат да дойдат, да видят какво се е получило с мен и с тях през годините. Искам да видя дали това по-голямо място ще се превърне в театър, в тишина, в споделени класически текстове. Това е важен опит за мен и публиката. И във Варна, и в Пловдив усетих, че това се получава. Колкото повече хора има, като че ли се увеличава силата на словото\", каза Куркински, защото според него, когато има страх и вълнение, значи се работи със сърце, с огън, с разум, ако щете и с воля. \"Това е изпитание. Маниашки звучи, но като работиш това (актьорската професия - бел. ред.), така трябва да бъде\", заяви Куркински. Радостта трябва да е по-смирена. Моноспектакълът е осмисляне Мариус играе от дете. 40 от 50-те му години са на театралната сцена, която неведнъж е споделял като „рай\". И винаги с уточнението, че не може да използва понятието, говорейки за светски неща. От „камбанарията\" на юбилея и улегналостта, актьорът сподели, че през годините хората са били различни, по различен начин са усещали какво се случва в обществен план. „Сега обстановката е съвсем друга. Като че ли хората са отрезвени, разбрали, че не предстои кой знае каква сериозна промяна в социален аспект и че всичко ще трябва да бъде търсено в личен план - в малки общества, семейни кръгове, лично спасение, човешко, в отношение към ближния. Тъй като съм с публиката през всичките тези години, аз усещам какво става с нея, усещам какво става с хората в страната, усещам как се променя тяхното настроение - кога са в еуфория, кога са в очакване, кога са в отчаяние. През всичките тези години преминахме заедно през тези етапи, за което им благодаря\", каза Куркински. Той не е съгласен с твърдението, че обществото ни е обсебено от външното и материалното. \"Хората са много съсредоточени все повече в себе си, те виждат заплахата от многообразието, от разширяването на душата, многото гласове, които могат да виреят в тях, многото състояния, които им се предлагат. И избягват, и се затварят в себе си. А и моноспектакълът е много самотно занимание като жанр, така че мисля, че се получи една осмислена работа между мен и публиката, стихване - по-скоро скрийте усмивките си. Няма много на какво да се радваме, радостта ни трябва да бъде по-тиха, по-смирена\".       Прекалено малко сме, за да бъдем разделени Куркински е от обществените личности, които нито претендират да имат знанията да анализират, нито се интересуват от политическия свят. Но дори и някой да го нарече \"луд\", той е убеден в едно - имаме мир и не бива да се оплакваме. А като нация, българите сме прекалено малко, за да се разделяме. \"Убеден съм, че има спусната отвън задача страната ни да се превърне в място за търговия, за продажби, дори паметта на този народ да бъде заличена. Доколко българските политици ще устоят на натиска, аз имам надежда в тях. Въпреки че всички говорят много против тях, не е лесно да се устои\". За 30 години преход, актьорът смята, че хората и политиците като че ли са се справили. \"Можеше да бъде много, много по-тежко\", каза той и посочи, че на избрани по законен начин управници по-скоро трябва да се помага, а не непрекъснато да имаме дребнави скандали на партийно равнище и толкова много партии. \"Някои ще кажат, ти луд ли си? Не, ние не бива да се оплакваме, имаме мир - това не е малко. По-малко разделение и да се помага на хората, от които зависи нещо. Защо за това не се помисли\", попита актьорът. Хората на културата и на изкуството никога не бива да се оплакват \"Каквото и да става, хората на културата и на изкуството не бива да казват \"няма пари\". Това е срамота. Те трябва да правят всичко възможно да излизат на сцена, да създават произведения, да помагат с труда си. Дори съжалявам, че говоря за това, защото заговори ли актьор за условията, в които твори, това е фатално. Актьорът трябва да говори само за работа и творчество, и за отношенията в сферата на изкуството, друго не бива\", категоричен е Мариус Куркински. Засуканият свят на киното и театъра В кариерата си досега Куркински има един игрален филм - \"Дневникът на един луд\" от 1996 година. Тазгодишното издание на \"Киномания\" започна с режисьорския му дебют \"Засукан свят\" по Николай Хайтов. Лентата обаче гледа само малка част от публиката на кинофестивала. Истинската премиера тепърва предстои. Тя ще е през февруари 2020 година, анонсира Мариус. \"През 1996 г. много исках да правя кино, но годините бяха по-трудни и не се получи разпространението. Със \"Засукан свят\" исках да се науча как се прави кино, филм - по учебник, сподели актьорът и режисьор. \"Не исках да импровизирам и да се държа фриволно по време на снимките, а всичко да бъде строго описано и това се спази, почти на 80% - от замисъла до изпълнението\", добави Куркински. Обнадежден за бъдещите поколения актьори През годините почти няма театрална сцена у нас, на която Мариус Куркински да не се е качвал. Бил е на сцената във Варна, в Пловдив, в хасковския театър и на почти всички столични сцени. Той е от класовете на проф. Крикор Азарян и Тодор Колев - факт, който никога не пропуска да отбележи. Много пъти е мислил да преподава. „Още като завърших бях асистент по сценична реч на Елисавета Сотирова, но напуснах, защото мислех, че не е редно от студентска скамейка, без никакъв опит, да ставаш преподавател. Проф. Азарян ме покани после за асистент по режисура в един много критичен момент за него, аз отказах също. Трябваше може би да отида при него. Съжалявам, но отиването ми при него предполагаше един друг тип комуникация с него - човешка комуникация. А аз бях категорично решил с него да нямам такава комуникация, а да имам само като преподавател, човек, който учи от него театър. Това са някакви идеали на младостта. Сега разбирам, че може би не е трябвало, че може би е бил необходим и човешкият контакт. Но той много хареса това нещо. Аз говорих само на „вие\" с него, това са важни неща като етика. Той ме попита \"искаш ли да променим начина на общуване\", аз казах, че не мога да си позволя\", сподели Куркински. Той добави, че наскоро бил на представление в НАТФИЗ. \"Много съм обнадежден. Маргарита Младенова, Ивайло Христов - това са сериозни професионалисти и наследство\", каза той и сподели, че има идея за школа само за преподаване на моноспектакли. \"Ще видим. Плановете си за в бъдеще ще ги запазя в тайна, защото искам да бъдат по-категорични\", заяви Куркински и отбеляза, че школата на моноспектаклите с публиката на България е много силна школа. \"Със сигурност ще започна работа с \"Ажур Пико\" да поставя пиеса, защото вече много ми се работи с актьори. Не съм работил с актьори от \"Синята птица\", 2016 г., което е много време, а това ми е най-любимото - да ставам, да отивам в театъра и да работя с актьори. Това е рай, най-щастливото за мен място. Липсват ми вече актьорите\", сподели Мариус Куркински, когото ще гледаме на 21 декември от 20 часа в \"Арена Армеец\" в София. В заключение благодари за взаимния процес на сцената за 40-годишната си кариера дотук на сцена на първо място на публиката, на хората, с които е работил и на хората, с които сега работи: \"На Кирил, с когото работя в последните години като продуцент, на Ваня, която ми е асистент зад кулисите, на звука, на Пламен, на Йордан, на осветлението, на художника Милен Буричен, на Емилиян, композиторът. Дано не забравям някого, защото е много важно. Никога не съм благодарил, винаги съм забравял - не от черна неблагодарност, а от това, че мисля повече за себе си\".", "date": "2019.12.22", "title": "Мариус Куркински: Заговори ли актьор за условията, в които твори, това е фатално"}
{"url": "http://www.classa.bg/%D1%81%D0%B2%D1%8F%D1%82/item/403845-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D1%81%D0%BA%D0%BE%D1%80%D0%BE-%D1%81%D0%B0%D1%89-%D1%89%D0%B5-%D0%BF%D0%BE%D0%B8%D1%81%D0%BA%D0%B0%D1%82-%D0%B8-%D0%B4%D0%B0-%D1%81%D0%BF%D1%80%D0%B5%D0%BC-%D0%B4%D0%B0-%D0%B4%D0%B8%D1%88%D0%B0%D0%BC%D0%B5", "text": "\"Американската идеология за живот назаем не издържа световната конкуренция и финансовото министерство на САЩ редовно го потвърждава, издавайки нова \"заповед за икономически арест\", коментира тя САЩ забраняват на ред страни да развиват реалния сектор от икономиката и скоро може би ще поискат от тях \"да спрат да дишат\". Така говорителката на руското външно министерство Мария Захарова коментира влизането в сила на санкциите срещу проектите за газопроводи \"Северен поток-2\" и \"Турски поток\", предават ТАСС и БТА.  \"Една държава с държавен дълг от 22 трилиона долара забранява на кредитоспособни страни да развиват реалния сектор от своята икономика\", написа днес Захарова във Фейсбук.  \"Американската идеология за живот назаем не издържа световната конкуренция и финансовото министерство на САЩ редовно го потвърждава, издавайки нова \"заповед за икономически арест.\" Скоро ще настоят незабавно да спрем да дишаме. И мнозина дори ще изпълнят това искане\", добави тя.  Сенатът на САЩ одобри във вторник бюджета за отбрана за 2020 финансова година, приет на 11 декември от Камарата на представителите. Документът задължава администрацията да наложи санкции във връзка с руските газопроводи \"Северен поток-2\" и \"Турски поток\".  Според текста двата газопровода ще направят Европа зависима от руския газ и ще застрашат националната сигурност на САЩ. В петък законът бе подписан от президента Тръмп и влезе в сила.   \r\n  ", "date": "2019.12.22", "title": "Мария Захарова: Скоро САЩ ще поискат и да спрем да дишаме!"}
{"url": "http://www.classa.bg/%D1%81%D0%B2%D1%8F%D1%82/item/403846-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE", "text": "Папа Франциск заклейми \"закостенялостта\" и предупреди за опасност от отслабване на християнството, предаде Асошиейтед прес. В годишните си рождественски пожелания към кардиналите, епископите и свещениците към Светия престол Франциск призова ватиканските бюрократи да прегърнат промяната. Посланието му изглежда беше насочено към консервативните и традиционалистките среди в Римокатилическата църква, включително в Римската курия, които все по-гласовито изразяват противопоставянето си срещу прогресивния понтификат на Франциск, отбелязва АП. През последната година техните критики се засилиха на фона на финансови скандали и разкрития за сексуално насилие във Ватикана, които може и да се отнасят до събития, датиращи отпреди понтификата на Франциск, но въпреки това излизат наяве именно сега. Франциск очерта мрачна картина пред мъжете в зала \"Клементина\" в Апостолическия дворец, признавайки, че християнството вече не разполага с доминиращата роля и присъствие в обществото, с каквито е разполагало преди. Той цитира покойния кардинал Карло Мария Мартини, един от водачите на прогресивното крило в Католическата църква, който в последното си интервю, преди да почине през 2012 г., изразява недоволство, че Църквата \"е с 200 години назад\" поради вродения си страх от промяната. Днес ние вече не сме единствените, които \"произвеждат култура\", нито пък само нас слушат най-много, каза Франциск пред прелатите. \"В Европа и в голяма част от Запада вярата вече не е очевидна презумпция, тя често пъти е отричана, осмивана и омаловажавана\", заяви той.", "date": "2019.12.22", "title": "Папа Франциск предупреди за опасност от отслабване на християнството"}
{"url": "http://www.classa.bg/%D1%81%D0%B2%D1%8F%D1%82/item/403835-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%80%D0%B0%D0%B7%D0%BB%D0%B8%D1%87%D0%B8%D1%8F-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "Във Франция съществува фикс идея за равенство. Пенсионната реформа обаче показа, че французите го приемат за свещено, само когато трябва да пазят свои привилегии. Във Франция няма нов закон, който да не черпи своята аргументация от загрижеността за равенството, а пък неравенството е обвинявано за всички злини. Тази фикс идея за равенство заразява всичко - от колежа, където трябва да учат всички, и бакалавърската степен, която всички трябва да получат с риск дипломата да бъде превърната просто в лист хартия, през равенството на половете срещу законите на природата и това на думите, колко хубаво звучи \"унисекс\", до това на животните, които би трябвало да придобият човешки права . . . Законът за пенсиите стана жертва на това широко разпространено вярване, като накара правителството да иска една и съща система за всички французи без изключение, пише Жан-Филип Делсол, адвокат и президент на Института за икономически и фискални изследвания.  Равенството е свещено Французите обаче бързат да обявяват равенството за свещено. . . само когато трябва да пазят привилегиите си. Сага пенсионната реформа показва нагледно това. Протокомунистическите синдикати отричат своите корени, за да защитят придобитите си предимства, а реформаторските организации отхвърлят въвеждането на единна възраст без да ги е грижа за дефицита. Задължителните вноски за пенсионно осигуряване на равнище от 28% са сред най-високите в света. Държавните разходи за пенсии като дял от брутния вътрешен продукт (БВП) във Франция възлизат на 14% - близо два пъти над средното за страните от Организацията за икономическо сътрудничество и развитие (ОИСР). За сравнение те са 4,6% от БВП в Канада, 7% в САЩ, 5,2% в Австралия и 5,1% в Нова Зеландия. . . Но какво значение има това, всеки би искал другите да плащат за него. Въпреки всичко никой не признава, че хората, които печелят от специалните пенсионни режими, се държат сякаш \"пътниците съществуват само заради доброто на кораба\", по думите на лорд Актън. С други думи като че ли услугите, за които те получават пари, за да ги предоставят, са направени повече за тях, отколкото за хората, които те наричат \"доброволни потребители\", за да бъде забравено, че всъщност са клиенти. Нашите пенсии страдат от прекалено много неравенства, поддържани от всички данъкоплатци в полза на някои хора. Различия, които не могат да бъдат заличени Реформата на президента Еманюел Макрон обаче иска да въведе един прекомерно унифициран и егалитарен режим. Едностранчивата политика и едностранчивите доводи винаги са опасни, а равните условия може да се изродят в тирания, дори когато е дегизирана просто като фин деспотизъм. Животът е по-сложен от онова, към което биха искали да го приравнят идеологиите, и социалната тъкан се подхранва от нашите различия, които не могат да бъдат заличени. Равновесието на интересите и нуждите можеше да оправдае пенсионен режим на солидарна и егалитарна основа за всички плюс допълнителни режими - задължителни, но оставени на свободния избор на всеки. Това щеше да е отваряне за капитализацията, която навсякъде предлага по-високи пенсии на по-ниска цена. Реформата можеше да е много по-справедлива и приемлива. Вместо това новият режим накрая ще бъде фрагментиран - неприложим за полицаите, различен според възрастовата група, придружен от специфични мерки за преподавателите и самонаетите. . . И от данъкоплатците ще се искат пари. Максимализмът може да има обратен ефект. Не е подходящо нито да бъде заклеймявано равенството, нито то да бъде превръщано в единствена мярка за всяка политика и морал. Известно равенство е необходимо за сцеплението на всяко общество. Известно неравенство - също, като плод на свободата, за да върви светът напред. Прекалено голямото неравенство е разрушително за социалната връзка, когато е нелегитимно. \"Свобода колкото е необходимо, равенството колкото е възможно\", предлагал мъдро (френският министър на финансите Ан Робер Жак) Тюрго на крал (Луи Шестнайсети, б. прев.), за да бъде избегната революцията. Той не е бил чут!  ", "date": "2019.12.22", "title": "Социалните различия във Франция"}
{"url": "http://www.classa.bg/%D1%81%D0%B2%D1%8F%D1%82/item/403836-%D0%B1%D1%80%D0%B5%D0%BA%D0%B7%D0%B8%D1%82-%D0%B5%D1%84%D0%B5%D0%BA%D1%82%D1%8A%D1%82-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5", "text": "Пътят към излизане на Великобритания от ЕС е свободен: британският парламент одобри с голямо мнозинство споразумението за Брекзит. Оттеглянето от единния блок е неминуемо.  Но едва ли ще протече бързо и гладко.       Гръмкият му призив \"Спрете Брекзит\" се бе превърнал в постоянен фон за всички журналисти пред парламента, докато в Камарата на общините течаха безкрайни и ожесточени дебати. И в студ, и в пек, повече от година Стив Брей и неговите съмишленици развяваха европейските знамена пред камерите на международните телевизионни екипи и протестираха срещу Брекзит. В този съдбовен петък обаче Брей сам застана край загражденията, въоръжен само със син чадър с 12 златни звезди. Съпротивата в и извън парламента се срина. „Днес е мрачен ден за Великобритания“, промълви Брей, който стана известен със своя неотстъпен протест срещу Брекзит. Краят на една тъжна история Борис Джонсън впрегна всичките си ораторски умения, за да постави още в края на тази седмица отново на гласуване проектозакона за излизане от Европейския съюз. Законопроектът предвижда нови моменти - например изключва се възможността за удължаване на преходния период и се намалява ролята на парламента в бъдещите отношения с единния блок. Гласуването премина този път гладко, проектозаконът беше одобрен с 358 на 234 гласа. Премиерът има зад гърба си солидно мнозинство от верни поддръжници, които дължат изборната победа и мандатите си именно на него. Вече нямаше кой да му противоречи. Затова пък брекзитърите изразиха своя триумф над все още останалите противници на Брекзит със заядливи закачки от рода на: Merry Brexmas и „Всичко, което искам за Коледа, не е ЕС“. Премиерът настоя от тук нататък страната да гледа напред. \"Тъжната история от последните три години и половина завърши\", а етикети от сорта на \"римейнъри\" и \"брекзитъри\" остават в миналото, заяви Джонсън. Той каза, че не би искал да чува повече думата \"Брекзит\", а министерството за Брекзит и бездруго ще бъде разпуснато. В трогателно слово премиерът за пореден път възхвали славното бъдеще и независимостта на Великобритания след „освобождаването“ й от ЕС и заяви, че сега пред нея ще се разкрие „океан от възможности“. Борис Джонсън остана непоколебим в позицията си по същество. Според него, краткият срок за преговори с ЕС ще укрепи позицията на британската страна в преговорите с Брюксел. Освен това Джонсън не желае никакво бъдещо привеждане в съответствие с регламентите и правилата на ЕС. Което показва, че всички високопарни приказки за близките отношения с европейските „партньори и приятели“ в бъдеще опират единствено до споразумението за свободна търговия. Опозицията е на дъното След гласуването в петък Камарата на общините ще трябва отново да се заеме  с подробностите около закона за излизането от ЕС в началото на идущата година - но това ще са вече само формални процедури. Същото се отнася и за предстоящото гласуване в Камарата на лордовете - вече не съществуват никакви пречки за оттеглянето на Кралството от ЕС в края на януари. След като гласуванията в Лондон приключат, Европейският парламент ще трябва да даде своето одобрение, но това също е просто формалност. Единствено от опозиционната лейбъристка партия, която все още е в шок след тежкото поражение на изборите, отново бяха отправени предупреждения. Според нейни представители, проектозаконът е лош, независимо че Камарата на общините го прие с голямо мнозинство. Проблемите, които ще възникнат след Брекзит тепърва предстоят, предупреди Киър Стамър, който е сред фаворитите за приемник на лидера на лейбъристите Джереми Корбин. Много от колегите му обаче не се солидаризират с неговото мнение: шестима депутати от лейбъристите този път гласуваха за правителството, 32 се въздържаха.  Преговори за ново споразумение - от февруари  Когато на 31 януари в 23:00 ч. британско време Брекзит официално приключи, дискусиите в Брюксел за бъдещите отношения ще могат да започнат - и то още на 3 февруари. Преговарящ от страна на ЕС ще е отново Мишел Барние, а позицията на Лондон най-вероятно ще защитава Майкъл Гоув. След вота в Обединеното кралство председателят на Съвета на ЕС Шарл Мишел приветства факта, че сега вече има някаква яснота за бъдещето. От друга страна, той посочи, че ЕС настоява за принципа на \"равнопоставеност\", което означава, че Великобритания ще може да има достъп до вътрешния пазар само ако се придържа към европейските регулации и стандарти. В Брюксел важи принципът „достъп до пазара срещу спазване на правилата\". Но ако Борис Джонсън не желае да се съобразява с това, всичко ще се сведе до едно безплодно споразумение за свободна търговия със стоки. ЕС сключва подобни споразумения само с трети страни, които не са особено близки до съюза и не са готови на допълнителни отстъпки. Мнозина все още не искат да повярват, че една страна като Великобритания, която до неотдавна е била член на ЕС, всъщност ще се окаже толкова далеч от останалата част на Европа.  Във всеки случай след вчерашния вот в Лондон и абсолютната победа на привържениците на Брекзит е ясно, че преговорите вероятно ще са трудни и горчиви. Сега вече ще става въпрос главно за защита на вътрешния пазар, както държавните ръководители на ЕС многократно подчертаваха през последните седмици и месеци. В следващия кръг от драмата за Брекзит държавните ръководители ще трябва отново да демонстрират единство, за да се защитят срещу британско правителство, което заплашва от партньор да се превърне в конкурент.", "date": "2019.12.22", "title": "Брекзит: ефектът на британското \"освобождаване\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403827-22-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1216 г. - Папа Хонорий III утвърждава устава на Доминиканския орден.     1849 г. - Отменена в последния момент е екзекуцията на руския писател Фьодор Достоевски     1885 г. - Самураят Ито Хиробуми, става първият министър-председател на Япония.   1894 г. - Във Франция започва съдебния процес по Аферата Дрейфус.   1895 г. - Създателят на рентгеновия апарат Вилхелм Рентген прави първата рентгенова снима - на ръката на съпругата си.   1920 г. - В СССР е утвърден плана електрификация на страната (ГОЕЛРО).   1920 г. - В Германия започват емисии на първото обществено радио.   1926 г. - Правителството на България сключва договора за Бежанския заем след продължителни преговори с посредничеството и при гаранцията на Обществото на народите.   1930 г. - Извършен е първият полет на първия в света стратегически боен самолет - съветския Ант-6 (ТБ-3).   1938 г. - Германският физико-химик Ото Хан извършва първи опит за разбиване на атомното ядро.   1944 г. - Втората световна война: Сформирана е армията на Виетнам, за да се противопостави на японската окупация.   1945 г. - САЩ признават правителството на Югославия начело с Йосип Броз Тито.   1954 г. - Установени са дипломатически отношения между България и Индия.   1971 г. - Дака е обявена за столица на Бангладеш.   1979 г. - Испанската област Каталуния получава автономия.   1989 г. - Румънската революция: След седмица кървави демонстрации, Йон Илиеску взима президентската власт в Румъния и сваля Николае Чаушеску и комунистическия режим.   1989 г. - В Берлин след почти 30 години е отварена Бранденбургската врата, което слага край на разделението на Източна и Западна Германия.   1990 г. - Лех Валенса встъпва в длъжността президент на Полша.   1993 г. - Установени са дипломатически отношения между България и бившата югославска република Република Македония.   2001 г. - Ричард Рейд опитва да разруши пътнически самолет с помощта на експлозиви, скрити в обувките му.    ", "date": "2019.12.22", "title": "22 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403828-%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0-%D0%BD%D0%B0-2019-%D0%B3-%D0%BE%D1%82-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%B0%D0%BD%D0%B5%D0%B2", "text": "\" \"   С коя дума бихте описали годината и защо? Скандали и избори. Скандалите надали някой може да ги преброи, но перлата в короната е \"Апартаментгейт\". Този скандал доведе до наистина значими политически последствия, които ще имат ефект и в следващите месеци и години. Имам предвид най-вече оставката на Цветанов и процесите, които започнаха след това в ГЕРБ и тепърва ще се развиват. Кое е най-важното събитие, белязало 2019 г.? Има години, в които може да се посочи едно събитие. Такава беше предишната, в която съвсем ясно се открояваше българското председателство на Съвета на ЕС. 2019 г. имаше няколко събития, които й дадоха лице в България – имотният скандал, посещението на папата, европейските и местните избори, африканската чума, изборът на главен прокурор, посещението на Борисов в Белия дом. В международен план – доставката на руската С-400 в натовска Турция, операцията на Ердоган в северна Сирия, френското вето върху присъединяването на Македония и Албания в ЕС, сблъсъците във Венецуела. А кое събитие, което смятате за важно, е минало извън радара на медийното внимание? Както аз, така и всички научаваме за събитията от медиите. Знаете, че казват, че ако нещо го няма в медиите, то не се случило. Има нещо вярно в това. Кои очаквания за 2019 г. не се оправдаха? В края на 2018 мислех, че през 2019 г. ще ни залее нова икономическа криза. Или по-точно големи европейски икономики ще изпаднат официално в рецесия. Не се случи поне на документи. За съжаление това предстои. Остава само да се надяваме мащабът да не е такъв, какъвто беше през 2009 г. Кой беше най-големият абсурд за последните 12 месеца? Искреният страх, че българската държава ще отнема деца от семействата им. Коя книга ви направи най-голямо впечатление тази година и защо? Тази година препрочетох \"Строителите на съвременна България\" на Симеон Радев. Бях я чел последно в края на гимназията. Споменавам именно нея, защото България 130 години по-късно ми изглеждаше поразително сходна. И за добро и за лошо. Кой филм ви хареса най-много тази година и защо? Тъй като това е интервю пред медия, все пак ще кажа \"Решаващият глас\" – мини сериал за възходът на Роджър Ейлс – създателят на Фокс Нюз, изигран блестящо от Ръсел Кроу. Ейлс е голяма фигура в медийния бизнес в САЩ. Сериалът дава доста добра и реалистична картина за медиите в САЩ.  Действа отрезвяващо – да се види ясно, че проблемите не са само при нас. По-добре ли е България на прага на 2020 г. в сравнение с края на 2019 г.? В политически план - същото. В икономически план - по-добре. Какво очаквате от 2020 г.? Избягвам врачуването. Със сигурност ще са ми особено интересни президентските избори в САЩ. Там се очертава много люта битка в огромен залог.", "date": "2019.12.22", "title": "Равносметка на 2019 г. от Димитър Ганев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403829-%D0%BD%D0%B8%D0%BD%D0%BE%D0%B2%D0%B0-%D1%80%D0%B0%D0%B7%D0%BC%D0%B0%D1%85%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B8-%D0%BE%D1%82%D1%81%D0%B5%D1%87%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0%D0%BC%D0%B5-%D1%81%D0%B5-%D0%B2-%D1%81%D0%BC%D0%B5%D1%82%D0%B8%D1%89%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B0", "text": "Думата на 2019 година е „тревога“ – сред семействата за децата във връзка със Закона за социалните услуги, в медицинските среди, за водата сега. Това заяви в предаването „Годината“ по Дарик. По думите ѝ, БСП е изгубила изборите за европейски депутати и местните избори по „обективни и субективни причини“. „Малко трудно приемам критика от точно тези мои колеги (Сергей Станишев и Михаил Миков). Когато си оставил 38 депутата, а след това сме направили 80, според мен би трябвало да замълчиш. Същото се отнася и за кметовете“, заяви Нинова. На въпрос относно плана ѝ за БСП тя отговори: „Според мен трябва да продължаваме по същия път – категорична позиция, чиста и ясна алтернатива, продължаване на реформата в партията“. „Предстои ни за пръв път пряк избор на председател. Една прекрасна европейска практика“, посочи лидерът на БСП. По думите ѝ, ще се гласува като на национални избори. Нинова обясни, че ще изчака номинациите преди да реши дали ще се кандидатира. „За мен събитието на 2019, което ще бъде на 2020 е водата, чистият въздух, чистата храна, горенето на боклуците в България. Темата здравословен начин на живот, чиста вода, храна, гора това е темата на бъдещето. Според мен това беше събитието на 2019. С тежки констатации, някои от които съм приготвила да съобщя. Взимам много присърце темата за горенето на боклука. Всичко може да се прости на една власт, грешки се правят, но да превърнеш България сметището на света, не го проумявам“, категорична беше Нинова. Тя показа за пръв път официални документи, подписани от министъра на финансите Владислав Горанов. „Само ще прочета едно изречение: „Общото количество на битови, индустриални, технологични отпадъци и оформени за внос в България през 2014-2019 от трети страни, не ЕС – Африка, Азия, е 736 319 тона“. Това са 1000 влакови композиции по 50 вагона, от трети свят са влезли в България за пет години“, каза Нинова. Тя уточни, че тази информация е отговор на писмен въпрос от народен представител. „Общото количество болнични отпадъци, болнични, което ужасно и фармацевтични производства за същия период е 3 тона. Болнични боклуци от Африка в България. Досега никой не говори за това и никой не знае“, коментира Нинова. „А това е от Нено Димов. „Такива битови отпадъци, редуцирано гориво рдф, болнични отпадъци, отпадъци от фармацевтични производства от трети страни извършват в България 534 броя фирми. Внасят боклука на света в красивата ни България и всичко това го дишаме, ядем и пием. Това е темата на бъдещето“, каза Нинова. Според нея за боклуците от ЕС никой не знае. „Питахме миналата седмица министъра на околната среда в парламента, той каза „Не знам“. Как не знаеш, бе“, попита лидерът на БСП.", "date": "2019.12.22", "title": "Нинова размаха документи и отсече: Превръщаме се в сметището на света!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403830-%D1%82%D0%BE%D0%BB-%D1%82%D0%B0%D0%BA%D1%81%D0%B0%D1%82%D0%B0-%D0%B2%D0%B4%D0%B8%D0%B3%D0%B0-%D1%81-%D0%BD%D0%B0%D0%B4-10-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%85%D0%BB%D1%8F%D0%B1%D0%B0-%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D0%B0", "text": "С 10 на сто ще скочат цените на алкохола и захарните изделия след старта на новото таксуване на база изминато разстояние от 1 март 2020 година, съобщава  . Българинът ще плаща значително повече за хранителни стоки заради поскъпването на превоза, показва анализ нa Cвeтoвнaтa бaнĸa, ĸoятo e ĸoнcyлтиpaлa Aгeнция „Πътнa инфpacтpyĸтypa“ пpи въвeждaнeтo нa тол cиcтeмaтa. Haй-cepиoзeн щe e pъcтът пpи пpeвoзa нa бpaшнoтo, xлябa и дpyгитe видoвe тecтeни издeлия, ĸaĸтo и нa млeчнитe пpoдyĸти, бeзaлĸoxoлнитe нaпитĸи и минepaлнaтa вoдa, пoĸaзвa дoĸyмeнтът. Toй щe нapacнe c пoчти 11%. Maлĸo пo-мaлĸo щe ce ocĸъпи и тpaнcпopтиpaнeтo нa aлĸoxoлнитe пpoдyĸти – c 10,7%, cлeдвaнo oт зaxapнитe издeлия и мecнитe пpoдyĸти c пo 10,5%. Haй-мaлъĸ щe e pъcтът нa paзxoдитe зa пpeвoз нa зeлeнчyци – с около 7 на сто. Taĸa caмo нoвaтa тол cиcтeмa щe дoвeдe дo пocĸъпвaнe нa няĸoи пpoдyĸти oт мeждy 0,1% и пoчти 4%. Haй-cилнo зaceгнaтa щe e цeнaтa нa бeзaлĸoxoлнитe нaпитĸи, ĸoятo ce oчaĸвa дa нapacнe c дo 4% в peзyлтaт oт нoвoвъвeдeниeтo нa peпyблиĸaнcĸaтa пътнa мpeжa, cлeдвaнa oт тaзи нa бpaшнoтo (2,28%), xлябa (1,7%), мляĸoтo (1,54%), aлĸoxoлнитe нaпитĸи (1,15%) и ĸиceлoтo мляĸo (1,08%). В сряда правителството oдoбpи paзмepa нa тол тaĸcитe, ĸoитo влизaт в cилa oт дoгoдинa. Te щe бъдaт изплaщaни нa ĸилoмeтъp oт тoвapнитe пpeвoзни cpeдcтвa c мaca мeждy 3,5 и 12 тoнa, a цeнaтa щe e мeждy 4 и 7 cтoтинĸи в зaвиcимocт oт eмиcиoнния ĸлac нa ĸaмиoнa. Цeнитe нa пpeвoзa нa пътници cъщo щe ce пoĸaчaт Haй-знaчитeлнo щe бъдaт зaceгнaти мapшpyтитe Πлoвдив – Cтapa Зaгopa (6,4%), Pyce – Cилиcтpa (6,3%) и Πлoвдив – Cливeн (5,9%), cлeдвaни oт Πлeвeн – Лoвeч и Πлoвдив – Бypгac, c ĸъм 4,6%. B пapичнo изpaжeниe в peзyлтaт нa въвeждaнeтo нa тол cиcтeмaтa цeнaтa нa билeтитe щe нapacнe c мeждy 1 лв. (Coфия – Bapнa) и 5 cтoтинĸи (Πлoвдив – Πaзapджиĸ). Oчaĸвaнo пo-виcoĸo пocĸъпвaнe ce нaблюдaвa пpи дългитe линии, нaпpимep мeждy Πлoвдив и Бypгac – oт 88 cтoтинĸи. Интepecнoтo e, чe cлeд въвeждaнeтo нa тол тaĸcитe цeнaтa нa aвтoбycния билeт мeждy Coфия и Πepниĸ щe cпaднe cимвoличнo – c 2,2%, или с 6 cтoтинĸи.", "date": "2019.12.22", "title": "Тол таксата вдига с над 10% цените на хляба и алкохола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403831-%D1%85%D0%B0%D0%BC%D0%B8%D0%B4-%D1%85%D0%B0%D0%BC%D0%B8%D0%B4-%D0%B7%D0%B5%D0%BB%D0%B5%D0%BD%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0-%D1%80%D0%BE%D0%B7%D0%BE%D0%B2%D0%B0-%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B8-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BE%D0%B2%D0%BB%D0%B0%D0%B4%D0%B5%D1%8F%D1%82-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Те се крият с дебели мустаци в Белград, други демонстрират своите червени бузки по приемите, но се чува, че са вложили сериозни средства срещу българската прокуратура, заяви заместник-председателят на ПГ на ДПС \r\n \"Г-н Доган задълбочено анализира докъде достигнахме с демократичните промени. За съжаление в последните години доста отстъпление на демократическите процеси, не сме в правилната посока, въртим се в кръг и се лутаме. Не развиваме тези процеси. Променят се правата, които търсят гражданите\". С тези думи започна участието си в предаването \"Офанзива\" с Любо Огнянов зам.-председател на ПГ на ДПС Хамид Хамид.  \"Няма нищо общо между г-н Доган и консултациите при президента Радев. При нас става дума за промяна на политическия модел докато консултациите при държавния глава са опит да се отговори на нагласите на част от неправителствения сектор за промени в съдебната система.  Не мисля, че изваждането на прокуратурата не може да промени политическия модел или да доразвие демокрацията в страната. Обществото трябва да се върне в демократичните устои. Властта упражнява властта заради самата власт, стреми се да остане на власт по всякакъв начин. Няма визия как да помогне на хората, така се отдалечава от хората, обществото реагира. Властта не може да се управлява в името на самата власт, а в името на хората\", коментира той.  \"Управлението с настоящата демокрация – парламентарното е най-справедлив и най-удачен. Президентските републики са рядкост, обикновено в по-големи и мощни държави със силни икономики. Слаби актьори бяха цялата политическа класа. Те се лутаха като в транс ден да мине друг да дойде без ясна визия и постигане на ясни приоритети за догонване на държавите от Европа. Това постоянно хвалене как сме постигнали успехи не се споделя от хората\", сподели Хамид.  \"Има задкулисно съглашателство, което намери израз в закона за държавния бюджет по въпроса със субсидиите. Противоположни по идеология партии намериха начин да се обединят за собствените си пари, а не заради хората. Националистите, които внесоха предложение за 8 лв. партийна субсидия кумуват на задкулисието. Съгласието на БСП беше грозно\", заяви той.  \"Приветстваме готовността за дебат. Самите средства как се разходват останаха в тайна за обществото. За какво са нужни средствата на партийните хората не знаят. Те виждат само как се издържат телевизии, трупат депозити. Трябва да се обясни на обществото за какво са необходими и как най-добре да бъдат финансирани партиите.  Преходът донесе свобода и плурализъм. Той донесе права и свободи, които с времето се развиха. Трябва да видим исканията на хората, защото правата им също се развиват. Не са същите като преди 30 години. Нуждите на хората са по-различни. Много идеи не се доразвиха, а се изкривиха. Икономиката не тръгна в желаната посока. Правата на хората бяха ограничени. Изкриви се най-много навлизането на популизма и национализма в политиката, това отне на хората демокрацията\", сподели още Хамид Хамид.  \r\n     \"Не мисля, че мнозинството в парламента го има вече, камо ли то да е стабилно. Няма алтернатива, няма приоритети, няма съгласие по основни трасета, по които да се движи държавата. Ще продължим да се лутаме в мрак и в транс още една година. Има отстъпление от демократичния процес при изборите. Срастването на една партия с държавата навява мрачни спомени отпреди 30 години. Използването в държавния процес на държавните структури силово чрез заплаха или облаги да променят нагласата на избирателя е сериозно отстъпление\", допълни той.  \"Напрежението между министерски съвет и президент излезе извън нормалните взаимоотношения, изостри се тона, появиха се лични нападки, това ще се задълбочи. Не мисля, че са нужни промени в мястото на прокуратурата, тя трябва да е в независимата съдебна система, при всяко друго положение тя би била зависима от парламента. Това са опити да бъде овладяна прокуратурата. Две са групите, които го искат – зелено-либералната розова извънпарламентарна формация и едни обвиняеми или подсъдими олигарси. Те се крият с дебели мустаци в Белград, други демонстрират своите червени бузки по приемите, но се чува, че са вложили сериозни средства срещу българската прокуратура. Целта е да се подчини главния прокурор на някакви други цели, а не на закона. Този модел с контрольор е много опасен за държавата. Зависим главен прокурор е опасен за обществото, да има контрольор на премиера, на президента, на председателя на ВКС...\", коментира още Хамид Хамид. \r\n   \r\n \r\n\t  ", "date": "2019.12.22", "title": "Хамид Хамид: Зелено-либерална розова формация и подсъдими олигарси искат да овладеят прокуратурата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403832-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B5%D1%81%D0%BA%D0%B0%D0%BB%D0%B8%D1%80%D0%B0-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D0%B5%D1%80%D0%BD%D0%B8%D0%BA-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B8-%D0%BF%D0%BE%D0%BB%D0%B8%D1%86%D0%B8%D1%8F-%D0%B2-%D1%81%D0%B1%D0%BB%D1%8A%D1%81%D1%8A%D1%86%D0%B8", "text": "Предприетите извънредни мерки не успокоиха перничани и те отново излязоха на протест. Около 18.30 часа недоволните опитаха да преодолеят кордона от жандармеристи Протестиращи блокираха кръговото движение на пернишкия квартал \"Изток\". Това е главният път, който води към АМ \"Струма\". По този начин полицаите предотвратиха затварянето на самата магистрала, предава Канал 3.  За кратко протестиращите влязоха във физически сблъсъци със силите на реда. Целият квартал \"Изток\" е блокиран от жандармерия. Към протестиращите прииждат все повече и повече полицейски коли, а движението от квартал \"Изток\" по посока София остава блокирано.  Кметът на Перник Станислав Владимиров обяви по-рано днес бедствено положение заради кризата с водата. Решението за въвеждане на извънредната мярка бе взето след заседание към Кризисния щаб на общината. На него присъства и министърът на икономиката Емил Караниколов. Още днес започват действия по осигуряване на алтернативни източници на вода за града, допълни кметът на Перник.  Днес е втори ден на протести срещу режима на водата в Перник. Липсата на вода превърне живота на перничани в ад. На 20 декември, петък, в града стартира нов воден режим – в някои квартали ще има вода през деня, а в други през вечерта. В централната градска част, кварталите \"Изток\", \"Мошино\" и \"Тева\", както и в по-малките населени места, черпещи вода от язовир \"Студена\", чешмите ще текат от 14 до 22 часа. Преди това жителите на общината имаха достъп до течаща вода по 10 часа на ден, но той ще бъде ограничен. Новият режим е несправедлив, категорични са перничани и по тази причина излязоха на протест.  Водният режим в Перник е от три седмици. Въпреки липсата на вода в града и прилежащите му села, в КЕВР бе обсъдена и по-висока с 3% цена на водата в Перник от следващата година. Окончателно решение ще се вземе от регулатора на закрито заседание в последните дни на 2019 г. Предприетите мерки не успокоиха перничани и те отново излязоха на протест. Около 18.30 часа недоволните опитаха да преодолеят кордона от жандармеристи в кв. \"Изток\" и да блокират магистрала \"Струма\". Органите на реда им попречиха. Държавата и общината в лицето на министъра на икономиката Емил Караниколов и на кмета Станислав Владимиров се събраха сутринта в града. И решиха - в Перник ще има бедствено положение. Това развързва ръцете на държавата за извънредни строително-монтажни дейност. А целта е да се направят нови сондажи, за да се потърсят още водоизточници за града.  Перник обяви бедствено положение за седмица. Започват спешни аварийни строително- монтажни дейности, които да увеличат притока на язовир \"Студена\". Държавата и местната власт ще работят заедно на терен.  “Сондиране в така наречения карстов басейн над язовир \"Студена\". Изграждане на съоръжение, което да хване горната част на река Струма и да бъде насочена директно към язовир “Студена”, обясни кметът на града Станислав Владимиров.  Министърът на икономиката Емил Караниколов обясни, че след няколко дни ще има информация за дебита, който влиза от Струма към водния басейн.  Работен план за това как липсващите количества вода да бъда намерени има инж. Атанас Русев. „Предвижда да се оптимизират всички възможни води в южната част на планината Витоша, без да се нарушава абсолютно никакъв естествен баланс и тази вода постъпва в язовир Студена”, каза той.  Идеята му включва и използването на подземни водоизночици. „Нашият план намери пълно одобрение от МРРБ, преди дни трябваше да бъде подписано споразумение от кмета на Перник.  “Нашият план намери пълно одобрение от МРРБ, преди дни трябваше да бъде подписано споразумение от кмета на Перник с министерството, но той отказа да го направи”, каза още инж. Русев.  Кметът определи тези твърдения като неверни. Според Владимиров сега всичко било в ръцете на държавата. А той бил \"За\" всяка една капка вода, която се осигури за язовир \"Студена\".  ”Знаете, че има и проект на инженер Русев. Неговият план е най-евтин, държавата ще даде и на него зелена светлина”, коментира градоначалникът.  Държавата и общината се заричат - там където има течове, те да бъдат спрени. Въздухът и водата са най-ценния ресурс, в момента всяка капка ни трябва. Основна цел е да се осигури възможност за нормален живот в Перник да няма проблеми с водата.  При нужда кризисният щаб може да удължи срока на бедственото положение, за да бъдат извършени необходимите дейности по намирането на резервни водоизночници за Перник.    ", "date": "2019.12.22", "title": "Напрежението ескалира! Жандармерия блокира Перник. Граждани и полиция в сблъсъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403833-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B5%D1%82%D0%B5%D0%BD-%D0%B8%D0%B7%D0%BD%D0%BE%D1%81%D0%B8%D1%82%D0%B5%D0%BB,-%D0%B0-%D0%BD%D0%B5-%D0%BD%D0%B5%D1%82%D0%B5%D0%BD-%D0%B2%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "      \"Има два вида отпадъци, които се внасят. Едните са горивата, които са произведени от отпадъци. Те подлежат на разрешителен режим. Нотификация се изисква от МОСВ, за да бъде разрешен вноса за тези видове горива, трябва да има инсталация, която да може да го изгаря. Основно в България, над 97% от горивата се изгарят в циментовата индустрия, това е икономически и екологичен въпрос. Някои емисионни фактори на тези отпадъци се отнасят до емисионните на газа. Тези предприятия през последните 6-7 години използват такъв тип гориво. През 2018 г. са използвани от ТЕЦ-ове, като доколкото знам ТЕЦ, който има издадено разрешително за изгаряне на отпадъци, е в Сливен\", обясни министърът на околната среда. \"Другият поток отпадъци е от зеления списък, тоест свободно движещи се в Европа. Г-жа Нинова иска да го забрани - ще трябва да предоговори договорености в рамките на ЕС. Това, което сме направили след поредицата сигнали през изминалата 2018 г. Направихме промени в Наредба, която вече е качена за обществено обсъждане и веднага в началото на следващата година ще бъде приета\", добави още Димов. \"Тя изисква 3 дни преди стартиране на отпадък, от така нареченият, зелен списък, съответната районна инспекция на територията, на която ще бъде доставен, да бъде предупредена. Ние ще се обърнем към Гранична полиция и митниците за контрол на входа. Вкарваме и една дефиниция какво означава отпадък, който подлежи на зелен списък, няма го на ниво ЕС, примесите трябва да бъдат по-малко от 10%. Ако примесите са повече от 10% това означава, че този отпадък използва либерален режим, за който няма право да използва\", каза още министър Нено Димов.    ", "date": "2019.12.22", "title": "Нено Димов: България е нетен износител, а не нетен вносител на отпадъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403834-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%E2%80%9E%D0%B8%D0%B7%D0%BF%D1%80%D0%B0%D0%B2%D0%B8-%D1%81%D0%B5-%D0%B1%D0%B3%E2%80%9D-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%B0%D0%B2%D0%B0-%D0%BF%D0%B0%D1%80%D1%82%D0%B8%D1%8F,-%D0%BD%D0%BE-%D0%BD%D0%B5-%D1%81%D1%8A%D0%BC-%D0%BA%D0%B0%D0%B7%D0%B0%D0%BB%D0%B0,-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%B8%D0%B7%D0%B1%D0%BE%D1%80%D0%B8", "text": "Обединението на гражданите е по-силно от всяка партия. Гражданската платформа „Изправи се.БГ” няма да става партия, но не съм казала, че няма да участваме в избори. Имаме вече клонове във Видин и Пазарджик. Хората искат да се обединят и да застанат заедно – и партийни хора има при нас, и безпартийни, и експерти, и симпатизиращи и несимпатизиращи на партиите.   Това каза председателят на „Изправи се.БГ” Мая Манолова в „Годината” по Дарик, като добави, че до редовните избори има много време и не е на дневен ред да обсъжда в момента формулата за явяване на гражданската платформа \"Изправи се.БГ\" на парламентарния вот. Тенденцията от тези избори обаче ще продължи – моделът на управление беше тежко ударен на местните избори, подчерта Мая Манолова. Според нея най-знаково е било обединението между левите и десните хора в София по време на изборите. Изгради се мост между левите и десните, за да защитят демокрацията. Благодаря на хората  с всякаква ориентация, на партийни и непартийни, които застанаха зад мен, за да сменим авторитарния модел на управление, каза тя. Според нея знаково е това, че Граждански комитет, какъвто беше този за издигането й като независим кандидат, получи подкрепата на над 190 хиляди души. Една НПО получи 10 % от вота в София, каза тя за \"Спаси София\". Обединението на гражданите е и причината да създадем „Изправи се.БГ” – хората се изправиха и се събраха, обясни още тя. На въпрос какво не е преценила добре по време на изборите, тя отговори: „Не прецених цялата мощ на репресивната машина отсреща. Впрегнаха целия административен, финансов, репресивен и криминален ресурс. Тези избори бяха купени избори – нагло и пред очите на хората”, категорична бе Манолова. Със сигурност съм могла да бъда и по-добра и да направя повече неща срещу манипулациите, покупко-продажбата на гласове. И не спирам да опитвам. Водим дело за касиране на изборите в София. Но се питам когато един мандат започва с купени гласове и корупция, как завършва? Подадохме над 30 сигнала само в единия изборен ден за купен вот, силови методи, нарушения на закона и видяхме отчетлива неангажираност и нежелание на властта да пази върховенството на правото и изборното право на гражданите, каза още Манолова. Купуваше се открито, безнаказано и нагло. Делото ни за касирането на изборите в София е още на първа инстанции. Подадохме 40 тома с доказателства. Прави се съдебна експертиза. Искахме отваряне на чувалите с бюлетините, за да се провери нашето твърдение за манипулации. При президента,  на обсъждането, всички институции се съгласиха да има отваряне на чувалите, но в съда – не. А мястото е именно съдът, защото върховенството на правото е в чувалите. Те не могат да отчетат купения вот, но могат да покажат целия списък с манипулации, каза Манолова и посочи, че води делото, за да даде надежда на хората, че борбата за справедливост има смисъл, че в изборите има смисъл, коментира тя. Желая успех на партията на Слави, отговори Манолова на въпрос за Слави Трифонов и защо не я е подкрепил той на Местните избори в София. Между двата тура аз не съм ходила по партийните централи да искам подкрепа. Не аз ходих по партиите, подчерта Манолова. Благодаря на всички хора в дясно, на лидерите на мнение, които повярваха, че трябва да има обединение срещу модела, който ни управлява. Благодаря и на хората от другите части на политическия спектър. Повече така не може да се управлява нито столицата, нито България. 200 хиляди души в София го разбраха и гласуваха точно за тази промяна на модела, обобщи тя. Манолова посочи, че ценности като честни избори, свобода на словото, върховенство на правото, честни избори, нормална среда за малкия и семеен бизнес, внимание към правата на обикновения човек и защитата му от силните на деня са приоритетите на Гражданската платформа „Изправи се.БГ”. По повод кампанията за разширяване на Националната библиотека, Манолова посочи, че тя самата също е била в Настоятелството и подкрепя и идеята за дигитализация на книжния фонд на Библиотеката, и проекта за разширение на сградата. 6 млн. книги на Библотеката са като 6млн. българи, които сме останали тук - имаме нужда от спокоен и сигурен общ дом, посочи Манолова.  „Изправи се” е думата за 2020 г., а за 2019 г. думата е „мост”, заради моста, който леви и десни направиха в София в името на обединението срещу авторитарното управление, каза още Манолова в рубриката на предаването за думата на годината.", "date": "2019.12.22", "title": "Манолова: „Изправи се.БГ” няма да става партия, но не съм казала, че няма да участва в избори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403820-%D1%81%D1%80%D1%8A%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%B4%D0%B6%D0%B0%D0%BA-%D0%B8%D0%B7%D0%BA%D0%BE%D1%80%D0%BC%D0%B2%D0%B0%D1%87%D0%B0", "text": "Малко се знае за това, че бивша Югославия има свой Джак Изкормвача, който бил също толкова брутален като англичанина. Името му е Миодраг Столе Трифунович. Всички в Белрад били уплашени и потресени от действията му, а разследващите положили големи усилия, за да уловят хитрия сериен убиец, безпрецедентен за тези тогава географски области, пише македонският \"Вечер\". Според свидетели Трифунович е бил дори по-брутален от своя „колега\" от Лондон, тъй като в списъка му с жертви са били между 14 и 60 жени. Той мразел жените, особено проститутките. Той откраднал перука, дрехи, фалшиви мустаци и брада от известния сръбски актьор Миливой Мавид Попович и облечен така избирал жертвите си. Източници от разследването твърдят, че той рецитирал Балзак, преди да убие жената. Освен Балзак, големият му идол бил сериалният убиец Джак Изкормвача. Той събирал всички новини за него и се опитвал по всякакъв начин да го надмине с броя на убийствата, а някои твърдят, че го е направил. Омразата му към проститутки датира от детството.      Роден в Ниш, в много проблематично семейство. Баща му управлявал известен магазин за обувки, но бил алкохолик, който малтретирал жена си и сина си. Бащата бил безнадежден алкохолик и редовно водел проститутки в дома, с които бил пред сина и съпругата си. Докато проститутките го обслужвали, той карал жена си да коленичи до тях, да гледа всичко и да пее или рецитира стихотворения. Това в ранното детство създало у Миодраг огромна омраза към жените и най-вече към проститутките. Той прекарал юношеските си дни да фантазира за убийство или задушаване на жени, според преписка по случая с най-бруталния убиец в бивша Югославия. Той извършил първото си престъпление в Меросина, село близо до Ниш, където е роден. На 15-годишна възраст той изнасилил 12-годишно момиче. След като майката на Трифунович се развела с баща му, те се преместват в Белград, където той започва да преследва фантазиите си. Твърди се, че първата му жертва е била убита през 1948 г. на улица „Цвичева\" в Белград, където е намерено тяло на удушена и изнасилена жена с изкормен корем. Мишена на сръбския Джак Изкормвача, освен проститутки, боли и влюбени двойки. Твърди се, че след като нападнал такива, той първо пребивал мъжете с различни предмети, след това изнасилвал и убивал жената. Обсебен от Джак Изкормвача и Оноре дьо Балзак, едно от момичетата, оцелели от нападението, казало на полицията за това, отбелязвайки, че Трифунович говорил \"че хората днес нямат слух и усет към поезията\", съобщават тогавашните медии. Той никога не оставял доказателства и всяко ново престъпление насочвало разследването в различни посоки. Наричан бил човек с много лица, защото през деня е бил обикновен гражданин, работещ на строителната площадка. След поредица от престъпления чудовището най-накрая е арестувано, но не и за убийствата. Той подпалил кафене „Златен Буренце\" и пръстовите му отпечатъци били открити на бензинова кутия. Миодраг Столе Трифунович бил хванат в полицейска засада на жп гара в Белград. Когато бил арестуван, историята и тайните започнаха да се разкриват! Едва тогава, след ареста му, той бил заставен да отговаря за всички тези чудовищни убийства. В затвора Столе Трифунович се осъдил сам, като се пробол с шило в устата, а с друго директно в сърцето си. Той ще бъде запомнен като най-бруталния сериен убиец в бивша Югославия.", "date": "2019.12.22", "title": "Сръбският Джак Изкормвача"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403821-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%85%D0%B2%D1%8A%D1%80%D0%BB%D0%B8-8-%D0%B1%D0%BE%D0%BD%D0%B0-%D0%B7%D0%B0", "text": "Мария Илиева се чуди къде да си похарчи парите, които натрупа през последните години и то най-вече от различни риалити формати.    Грижите по малкия й син явно не й стигат, щом е решила да си вземе и домашен любимец. Няма да повярвате каква огромна сума е дала за куче, което да прави компания на нейния наследник.   Вечно засмяната изпълнителка хвърли 8 бона за малко и сладко кученце от породата Бо. Тази порода е изключително популярна сред хайлайфа.     Има си обаче един недостатък. Тази порода е направена изкуствено и все още не е доусъвършенствана. Затова повечето екземпляри не живеят повече от година-две.    \"Не знам с какъв акъл си взимат такива кучета, след като на всички е ясно, че не живеят много. Явно искат да се фукат известно време, а не да се грижат за някого в дългосрочен план\", пишат в социалните мрежи.", "date": "2019.12.22", "title": "Мария Илиева хвърли 8 бона за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403822-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D0%B5%D1%86-%D0%BD%D0%B0%D0%B1%D0%B8-%D0%B1%D1%83%D0%BB%D0%BA%D0%B0%D1%82%D0%B0-%D0%BF%D1%80%D0%B5%D0%B4-%D0%BE%D0%BB%D1%82%D0%B0%D1%80%D0%B0", "text": "Видео, на което ясно се вижда как младоженец удря булката, докато сервира сватбена торта, обикали света. То беше публикувано и вече е гледано повече от 1 200 000 пъти. Инцидентът станал, когато младоженците били хранени с парчета торта. В непредизвикана ревност младоженецът удари жена си по лицето пред всички гости. Те ги разтървават, но булката почти припада. Щом булката се съвзела от шамара и шока, те пак застанали един до друг, очевидно недоволни. Изглежда, че първият от коментарите под видеото носи ясно послание. \"Госпожо, това е знак от Бог бяга и никога не се връща\", се казва в коментара. Не се уточнява в коя страна се е случило това. \r\n      ", "date": "2019.12.22", "title": "Младоженец наби булката пред олтара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403823-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE-%D1%81%D0%B5-%D0%B2%D0%BC%D0%B8%D1%80%D0%B8%D1%81%D0%B0", "text": "Мъж бе заснет, докато изпразва червата си точно в супермаркет близо до хранителни стоки в Сан Франциско, Калифорния, САЩ, пише usa.one. След това той спокойно се отправил към кафенето. Град Сан Франциско предприема стъпки, за да поддържа улиците чисти, но какво да кажем за хранителните магазини? През уикенда купувачите в супермаркета Safeway в област Марина станаха свидетели на много неприятна сцена: Майк, жител на Сан Франциско, бил в супермаркета Safeway, когато видял мъж, който открито се изхожда близо до един от редовете със стоки.      Снимката показва, че в близост до мъжа лежи отворен пакет тоалетна хартия. Майк разказва за публикацията на KRON4 как видял, че когато мъжът свършил работата си, той отишъл до най-близкото кафене Starbucks. Репортери на KRON4 се обърнаха към Safeway, за да помолят магазина да направи изявление, но все още не са получили отговор. Тази история се случва на фона на проблема в Сан Франциско с нарастващ брой оплаквания от човешки екскременти в града. Сан Франциско дори трябваше да организира специален патрул, чиито служители почистват изпражнения в целия град. Службата 311 е получила повече от 25 хиляди оплаквания само тази година. Миналия месец членът на наблюдателния съвет в Сан Франциско Мат Хани нарече въпроса „национален срам.\" „Това е национален срам, това е и отвратителна здравна криза в много райони на града. Никой не трябва да се движи из града и да вижда екскременти. Никой не бива да живее в такива условия. Това не е смешно \", каза Хани. Оттогава градът отвори повече обществени тоалетни и увеличи честотата на почистването на улиците в проблемните зони. Въпреки това много жители смятат, че трябва да се направи много повече, за да се реши проблемът.", "date": "2019.12.22", "title": "Сан Франциско се вмириса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403824-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Трябва по-често да правите компромиси, особено с онези, които не ви толерират. Това може да бъдат не само врагове, но и някой близки роднини. Приключенията в любовните дела, ще ви доставят незабравими усещания. Въпреки това, след тях може да остане горчив привкус, уви, че за сериозна връзка, не сте създадени. Очаква ви хармоничен ден, когато няма да има от какво да се оплачите. Всичко ще се развива добре и пари, ще получите навреме и в точното количество. Грижите и вниманието от страна на любимия, ще бъдат такива, че ще се замислите за брак. Между другото, не крийте чувствата в себе си. Нека всеки знае за тях, защото любовта не търпи рамки, дори и \"златни\". Необходимо e да предприемете енергични действия, за реализиране на плановете си. Ако те са предварително направени, това е добре. Може не само да увеличите авторитета си в обществото, но и да получите значителна печалба. Възможна е подкрепа от високопоставен човек. Уви, настроението ви, може да развали роднина съобщавайки ви неприятна новина.   Вземете си отпуска, ако са се натрупали много домашни и битови дела. Не ги отлагайте за в бъдеще, защото ситуацията с тяхното изпълнение може кардинално да се промени. Денят е добър за отдих, спорт и активни игри. Ако трябва спешно да заминете на дълго пътуване, по-добре вземете със себе си надежден спътник. Днес ще събирате и \"смилате\" всички новини, свързани с работата. Но това не е лошо, особено ако мислите да се преквалифицирате. Опитайте се да промените начина си на живот, хранете се правилно, ходете повече пеша. Тялото ви отслабва, така че трябва спешно да засилите имунитета. Вечерта посветете на културен отдих. Възможна е помощ от страна на приятел, който не сте виждали от дълго време. Буквално един телефонен разговор, ще промени всичко. Заедно може да започнете, някой интересен и печеливш бизнес. В любовната сфера, всичко ще зависи от емоционалното състояние. И не вашето, а на избраника. Опитайте се да реагирате спокойно на всичко, което ще бъде казано по ваш адрес. Трябва да оцените реално възможностите си, за да се заемете с нещо ново и необичайно. Само не се паникьосвайте предварително, а внимателно планирайте всичко. Ако работите с електрически уреди, бъдете изключително внимателни. Има шанс за нараняване. По отношение на финансите, всичко ще е наред, но не трябва да надхвърляте бюджета си. Възможни са пречки по пътя към постигане на личните цели. Това се отнася повече за любовните отношения, в които сте откровено объркани. Няма нужда да насилвате събитията, по-скоро се спрете и успокойте вътрешно. Благоприятни ще бъдат козметичните процедури, лечението на стари болежки, закаляване на организма и отдих на открито.   Ще ви съобщят приятна новина, която ще ви позволи по-различен начин да погледнете на много професионални въпроси. Възможна е кардинална промяна в работата ви. Само с колегите си, ще трябва да се държите изключително лоялно. Усмихвайте се в очите им и не критикувайте целия офис. Вечерта е възможно пътуване. Препоръчва се, да не бързате, а уверено да вършите работата си. Не може да надскочите възможностите си, помислете за това. В личния живот, трябва да се откажете от някой принципи. Особено, ако те ви пречат за установяване на топла връзка с избраника. С финансовите си постижения, не се хвалете дори преди близки роднини. Не бива да отстъпвате от плановете си, дори и стъпка. Напротив, вложете всичките си сили за да достигнете вашите мечти. Оптимизъм, ще ви трябва в личния живот, когато разговор с избраника, ще премине всякакви възможни рамки. Без особено затруднение, ще вземете пари за работа, за която отдавна сте получили висока оферта. Възможна е бурна любовна история, по време на пътуване или на работа. Лошата новина е, че ще ви отвлече вниманието от важните задачи. Шефът отдавна се \"заяжда\" с вас за безотговорно отношение към работата, така че не попадайте пред погледа му. За здравето, не трябва да се безпокоите, всичко ще бъде на ниво.", "date": "2019.12.22", "title": "Дневен хороскоп 22 декември"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403825-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D0%B7%D0%BE%D1%80-%D0%B4%D0%B0-%D1%81%D0%BF%D1%80%D0%B5%D0%BC-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "Цоня Събчева .: Компании, свързани с изграждането на газопроводите „Северен поток 2“ и „Турски поток“, ще попаднат в санкционен списък на Съединените щати. Какво правим, ако ни наложат санкции и най-вече какво можем да направим, за да ги избегнем? Какво следва за България? Боян Дуранкев : Какво следва за България е трудно да се каже, но какво следва за тези, които ще бъдат наказани, а те не са много, на народен език означава: американски пердах на наши политици и на наши фирми. Нищо повече. Ако разсъждаваме обаче малко по-просторно по въпроса и  се замислим все пак за интересите на България, а не за интересите на САЩ, картината става друга. Например „Боинг“ тази година е реализирал продажби на 345 самолета, а конкурентите от „Еърбъс“ са продали 725. Значи по същата логика Тръмп трябва да наложи на Европейския съюз санкции за това, че произвеждат „Еърбъс“ – нещо, което не звучи колегиално, приятелски, или даже евроатлантически, защото все пак не се намираме във времената на открит колониализъм. Нека обаче да продължим със самите интереси на България. Първо, те са икономически. От икономическа гледна точка няма значение какво пише за газа. Важното е да е качествен и второто нещо – да е на конкурентна цена. Ако ни се предложи конкурентна цена от друго място, естествено, че трябва да го купим от там, откъдето ще е по-изгодно. На второ място, интересите са политически. Ние сме свързани с Европейския съюз, а ЕС, въпреки че и той участва в санкции срещу Русия, не се срамува да ползва руски стоки, включително и газ. Така че ние като членове на Европейския съюз имаме интерес да поддържаме интересите на Европейския съюз, а не интересите на Русия или САЩ. Ако САЩ предложи по-изгодно и по-добро нещо, хубаво. Но засега такова нещо не се задава. И трето – екологичните интереси на България. В този момент газа се води изключително екологичен и чист. Да добавим още една гарнитура – транспортните интереси. Все пак разстоянието между София и Москва е 2000 км, докато между София и Вашингтон е три пъти повече. Затова засега изглежда е икономически изгодно ние да се обвържем с тези, които ни предлагат и които имат условия да изграждат добри газопроводи. Позволих си една справка – до този момент Русия е изградила над 37 244 км газопроводи. И може би ще е интересно да се помисли за капацитета, който се предлага, да се сравни с т.нар. „Турски поток“. Например най-голям капацитет има т.нар. газопровод „Южен коридор“, който минав недалеч от България. Капацитетът е от 63 милиарда кубически метра в година. Това е най-големият газопровод, който Русия е построила. На второ място се нарежда газопроводът „Северен поток“ и „Северен поток 2“, които ще имат мощност, единият работи вече, 55 милиарда кубически метра на година, и продължава, развит е на 1224 км. И „Северен поток 2“, който също искат да го санкционират от САЩ, който се строи и се завършва в момента, който има също 55 милиарда кубически метра в година и ще бъде готов в края на тази година, поне по план. На трето място е известният вече газопровод т.нар. „Силата на Сибир“, който стига до Китай. Газопроводът е започнат през 2014 година, завършен е наземно, с мощност 38 милиарда кубически метра. И стигаме до знаменития „Турски поток“. До този момент неговото продължение е около 1090 км, капацитетът му ще бъде 31 милиарда кубически метра в година. Що се отнася до състоянието до този момент,  той продължава да се проектира – казвам това, което се вижда в момента в сайта, и то техния, не българския. Той трябва да мине, засега се планира, през Истанбул до Люлебургас. А къде ще продължи и накъде ще отиде –  не е много ясно, може би поради нашите специфики, да ги наречем. Защото да се изкаже Владимир Путин, че не се строи добре и бързо, това означава, че все пак има някакви сведения. А другата възможност е  газопроводът  „Турски поток“ да продължи  през Гърция и да заобиколи България – нещо, което не е много приятно. Защото само от изгубването на „Южен поток“ – това, което беше в България предприето през 2010 година, ние загубихме около три милиарда евро само от транзита на газ. Така че се намираме в сложен момент, и ще трябва да се реши в края на краищата има ли икономически дългосрочен интерес България. Второ, членки ли сме на Европейския съюз или сме щат на САЩ? И трето, доколко екологично транспортно и ценово е изгоден този поток за България? Засега сметките излизат в полза на т.нар. „Турски поток“, за съжаление вече се нарича „Турски поток“. И ако преди при „Южен поток“ щяхме, в кавички казано, да зависим от Русия, сега зависим от две страни – едната е Русия, другата е Турция. Ако, разбира се, се говори за диверсификация, това означава на мястото на „Турски поток“ на България да се предложи нещо стратегически дългосрочно на доста по-ниска цена, отколкото газта, която ще получаваме от „Турски поток“. Така че да му мислят финансистите и политиците, които този път не трябва да допускат да бъдат притискани като дечурлига от детска градина. Впрочем даже към детската градина така не ги санкционират и не ги натискат, както си позволяват от други страни. Но сметката трябва в края на краищата да бъде направена и това е икономическата сметка. Ц. С.  : Бихте ли могли експертно да ни кажете в цифри: колко печелим с продължението на „Турски поток“ или „Балкански поток“ през България и колко губим? В цифри, да го знаем, за да го съпоставим със съответните санкции, които може би ще дойдат. Б. Д.  : Нека да дойдат санкциите… Ние няма да бъдем санкционирани. На всичкото отгоре ние не продаваме „Еърбъс“ на САЩ. Ние не изнасяме нещо огромно, заради което да бъде   нарушено равновесието и приятелските отношения със САЩ. Да не коментираме, че ние така или иначе сме санкционирани − българските граждани още вадят визи, въпреки че по правилата на Европейския съюз отдавна, още преди 10 години, трябваше да сме приключили с визите за САЩ. Но, както и да е. Сметките  до този момент са условни, защото в края на краищата има допълнителни неща, които трябва да се направят. Ако направя аналогия с „Южен поток“, нашият участък щеше да струва 4 милиарда евро, като нашият енергиен холдинг щеше да финансира 15% от стойността чрез заем и щеше да се връща този заем 22 години. Но приходите, които щяха да бъдат, са почти три милиарда евро само от транзита на газ. Към момента това, което ще бъде завършено и което ще бъде продължено, като крайна цена за потребителите засега изглежда, че ще бъде изгодно за българските потребители и преносът на газ ще бъде също така изгоден за България от гледна точка на транзита. Така, че политиците ни неслучайно мълчат, тъй като сметките ни излизат на плюс. Обратно, какви ще бъдат сметките, ако ни наложат санкции и какъв тип ще бъдат санкциите, защото не се казва точно, какъв тип ще бъдат, до този момент не е ясно какви и като конкретика, като данни, но колкото и да бъдат санкциите, може би става дума за няколко милиона или няколко десетки милиона долара, които на фона на нашия брутен продукт звучат нещо като по-слабо от ухапване на комар. Разбира се, в рамките на Европейския съюз ние трябва да погледнем, защото „Северен поток 2“ изглежда, че ще получи пуск, и не е редно, след като ние сме членки на Европейския съюз, в края на краищата да се съобразяваме с всеки, който по някакъв начин го тълкуваме като наш стратегически партньор. Имаме интерес, САЩ също имат интереси, но ние трябва да отстояваме нашите икономически интереси. Ц. С.  :Проф. Дуранкев, дали изграждащите „Балкански поток“ у нас на фона на санкциите няма да се откажат? Или пък България ще трябва да плати санкциите вместо тях? Б. Д.  : Сметката трябва да я направим в момента, а нямаме данните. Защото какво до този момент е изградено на българска територия, колко точно е инвестирано в него, и съответно от другата страна какви санкции ще ни наложат – нито от едната, нито от другата страна имаме ясни сметки. Допускам, че строителството ще продължи и този път няма да се случи така, както се случи навремето с  нашия „Южен поток“, когато едно пристигане на трима сенатори накара нашето правителство, ако не се лъжа през юни 2014 година, да спре „Южен поток“. Да не забравяме, че министър-председателят още от лятото на 2016 година се изказа в полза на този проект, ние инвестирахме, това са български инвестиции, и не може така лесно да кажем: всичко най-хубаво, каквото сме направили ще го пишем като загуба на България и ще слушаме отвъдокеанските си приятели. Нека да разберат, че и ние имаме характер. Уважаваме ги, но в края на краищата уважаваме малко повече България, отколкото САЩ. Това ясно трябва да се каже на отвъдокеанските приятели. Нека да знаят, че ние можем да се държим така мъжки, както се държат германците, както се държат французите – да казват на приятелите в очите, че имаме икономическа изгода от подобен проект. Ц. С.  : Тоест вие препоръчвате България да продължи да изгражда продължението на „Турски поток“, независимо от санкциите на САЩ? Б. Д. : Той толкова малко остава да се направи, че ще е позор да го спрем. Отгоре на всичкото те говорят за санкции. Нека да помислят и за компенсации. Нека да помислят за компенсации – ако се спре такова нещо, как ще компенсират България. Мисля, че е време да се замислят и те малко по-отговорно. И ако желаят, можем да седне правителството, експертно ниво първо, след това вече на ниво правителство, да се поговори за компенсациите на България, ако стане такова нещо. Но засега „Турски поток“ има зелен светофар.    ", "date": "2019.12.22", "title": "Ще бъде позор да спрем продължението на „Турски поток“*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403826-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F", "text": "  Св. Анастасия била дъщеря на знатен и богат римлянин. Баща й бил езичник, но майка й изповядвала християнската вяра. В онова време (III в.) знатните римляни, като уважавали науката, полагали големи грижи за възпитанието на децата. Възпитанието на Анастасия било поверено на учителя Хрисогон, известен със своя ум и ученост. Когато се завършило възпитанието на младата Анастасия, всички в Рим се чудели както на необикновената й красота, така и на нейния ум и познания. Но Хрисогон й предал друго безценно съкровище. Той бил християнин. От него и от майка си Анастасия получила познания за истинския Бог. Пламенната вяра, която загоряла от ранни години в нейното сърце, й дала възможност да понесе с търпение тежките изпитания, които й предстояли.     Рано се запознала Анастасия със скърбите. Тя още на младини се лишила от майка си, а баща й я омъжил против волята й за един богат и знатен римлянин езичник, човек с груб и жесток характер. Много сълзи проляла нещастната Анастасия. Едничката утеха тя намирала в молитвата и в изпълнението на християнските си задължения. Често облечена в прости дрехи, придружена от вярната си слугиня, тя посещавала тъмниците, изпълнени в това време с християни, и всякак залягала да облекчи участта на страдащите за Христа. Но за тия посещения узнал нейният мъж и й отнел тая последна утеха. Той негодувал, че тя много раздавала на бедни и, боейки се да не разпилее за благодеяния всичкото богато наследство от баща си, той започнал да се отнася към нея жестоко. След разни оскърбления той я затворил, като я лишил по този начин от всякаква възможност да помага на нещастните. Доведена почти до отчаяние, Анастасия тайно написала писмо на бившия си учител Хрисогон, затворен в тъмница за вярата Христова, и като му описала страданията си, просила неговите молитви. Хрисогон, отговаряйки й с писмо, я убеждавал търпеливо да понася изпитанията и на Бога да възлага надеждата си. - При тебе, смущавана от световните бури и вълнения – писал й той, - скоро ще дойде като по море Иисус Христос и с една Своя дума ще направи да утихне въставащата против тебе буря. Затова, намирайки се като че ли сред море, търпеливо очаквай Христа, Който ще дойде при тебе. И само в себе си викай с пророка:   ( ) .  Надявай се на Бога за двоен дар: Той ще ти възвърне и временното наследство, и ще приготви вечното. Не се смущавай като виждаш, че благочестивите люде търпят скърби, защото Господ Бог не те оставя, а те изпитва ...  Твърдо и бдително се пази от всякакъв грях и само в Бога търси утеха, като изпълняваш свято Неговия закон. Положението на Анастасия постепенно се влошавало. Мъжът й от ден на ден се отнасял с нея по-сурово. Като не се надявала да остане жива, тя отново писала на Христогон: \"Краят ми е близък. Помоли за мене Господ да приеме душата ми, понеже от любов към Него страдам!\"... В отговора си старецът отново я утешавал с надежда в милостта на Бога, Който може да тури край на нейните страдания. Скоро след това мъжът на Анастасия бил изпратен някъде от императора и по пътя умрял. Анастасия, която сред тежките страдания се била още повече привързала към закона Господен, посветила целия си живот на служене на Бога и на ближните. Тя гледала на богатството си само като средство, поверено й от Бога за благото на другите. Затова тя постоянно посещавала тъмниците, носела на затворниците храна и облекло, утешавала ги с думите на вярата, любовта и съчувствието, лекувала болестите им, превързвала им раните. Тя се чувствала щастлива, че може да служи на страдащите за името Христово и често повтаряла думите на псалмопевеца:   ( , по Седемдесетте тълковници). В това време било подигнато тежко гонение против християните. Диоклетиан (284-305 г . )повикал при себе си в Аквилея стареца Хрисогон. За него му били говорили, че той в Рим укрепява християните във вярата. Императорът го съветвал да се поклони на боговете, като му обещавал за това голямо богатство и званието римски управител. - Аз съм познал единия Бог – отговорил Хрисогон – и Той за мене е по-приятен от всякаква светлина, по-въжделен от всякакъв живот, по-горе от всички съкровища. В Него аз вярвам със сърце, Него изповядвам с уста, Него почитам с душа, пред Него прекланям колена! А твоите богове считам лъжливи и не мога да им се покланям! След тия думи Диоклетиан се убедил, че не може да склони Хрисогон да се отрече от вярата си и заповядал да го накажат със смърт. Известно време обезглавеното тяло на Хрисогон лежало на морския бряг, но един презвитер и три сестри, които живеели наблизо, с чест погребали светия мъж. Анастасия продължавала да върши милосърдни дела. Не жалейки трудове, тя ходела от град в град, от страна в страна, като раздавала помощ и утешавала навсякъде, където имало нужда от това. Една сутрин тя дошла в тъмницата, но не намерила в нея ония затворници, на които служила предната вечер. Царят, като узнал, че всички тъмници са пълни и няма къде да се поместят отново заловените християни, заповядал да накажат със смърт всички затворени. Като видели сълзите на Анастасия, тъмничните стражари разбрали, че тя е християнка, и я довели при илирийския управител. - Нима ти си християнка? – попитал я управителят. - Християнка съм – отговорила Анастасия. – Което тебе ти се показва гнусно, то за мене е мило, и християнското име, което вие считате позор и безчестие, за мене е чест и слава. Управителят, като узнал коя е тя, дълго не можал да разбере как тя се е решила да остави блясъка и разкоша, които я обкръжавали в Рим, за да служи на бедните затворници. Той я уговарял да се отрече от Христа, но като се убедил, че думите му са безполезни, а не смеел да осъди на смърт жена от такъв висок род, донесъл за нея на царя. Диоклетиан повикал Анастасия и се стараел да я отклони от онова, което считал безумие. Но като видял, че е непреклонна, предал я на един от капитолийските началници, за да може той да я уговори или принуди да се отрече от Христа. Безполезни останали всички усилия. Улпиан  ( така се наричал началникът )  й описвал всички радости на света, цялата прелест на богатството, а после и показал всички оръдия за мъчения и я заплашвал с позорна смърт. Но тя нито за минутка не се поколебала и отговорила, че отдавна е избрала Христа и го обикнала повече от всички радости на света, за да умре за Христа, значи да получи вечен живот. Като се убедил, че всички усилия са напразни, Улпиан я предал на мъчения. Но изведнъж го постигнала внезапна смърт. Освободената Анастасия пак започнала да върши милосърдни дела. Това обаче не продължило много, защото скоро била наново затворена от новия илирийски управител – човек твърде користолюбив, който й предлагал да я освободи от мъченията, ако тя му предаде имението си. Но Анастасия не се съгласила на това, като казвала, че нейното имущество принадлежи на бедните. - Ти си богат, казвала му тя, и не се нуждаеш от моето имение. Но ако те видя гладен или жаден, или болен, или в тъмница, тогава ще сторя и за тебе онова, което ми е заповядал Христос: ще те нахраня, ще те напоя, ще те посетя, ще направя всичко възможно, за да облекча страданията ти. Като не успял в намерението си, управителят решил да умори Анастасия чрез глад. Два пъти по 30 дни не й давали ни храна, ни питие. Но Анастасия, подкрепяна от Божия сила, оставала здрава. Като не успял да я умори чрез глад, управителят осъдил Анастасия да бъде удавена в морето. Турили я в една голяма ладия заедно със 120 осъдени, между които имало и един старец християнин на име Евтихиан. Когато ладията отплувала доста далече от брега, войниците отворили в нея няколко дупки и се прехвърлили в друга ладия. Но за учудване на всички ладията, обречена на загиване, благополучно се държала над водата. Видели, че една жена, в която някои узнали св. Теодотия, държала кормилото и насочвала ладията към брега. Спасените по такъв чудесен начин повярвали в истинния Бог и като паднали през нозете на Анастасия и Евтихиан, се удостоили със св. Кръщение. А управителят, като узнал за тяхното чудесно спасение, втори път ги осъдил на смърт и ги предал на различни мъчения. Анастасия привързали към четири стълба и я изгорили в 290 г. Една християнка погребала тялото й, което останало невредимо в огъня. Мощите й след това били отнесени в Цариград.", "date": "2019.12.22", "title": "Св. великомъченица Анастасия"}
