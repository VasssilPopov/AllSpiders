{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396293-%D0%B1%D1%8F%D0%B3%D0%B0%D0%B9%D1%82%D0%B5-%D0%BE%D1%82-%D1%82%D0%B5%D0%B7%D0%B8-4-%D1%85%D1%80%D0%B0%D0%BD%D0%B8,-%D0%BA%D0%BE%D0%B3%D0%B0%D1%82%D0%BE-%D0%BF%D0%B0%D0%B7%D0%B0%D1%80%D1%83%D0%B2%D0%B0%D1%82%D0%B5-%D0%B2-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82%D0%B0", "text": "Много се е изговорило за ползата и вредата от дадени храни в магазините. Истината обаче е, че хората често не се замислят, когато си пазаруват от супермаркетите.      Грешка е да мислим някои храни за полезни. Учените отбелязват, че на пръв поглед дори най-безопасните продукти, които ежедневно си купуваме, могат да бъдат много вредни.  Затова е важно да знаем от кои храни трябва да стоим далеч, когато отидем на пазар в супермаркета.  Специалистите обръщат голямо внимание на 4 специални продукта, които да не купувате:   Риба в пластмасови опаковки     Повечето от морските продукти в такъв тип кутии стоят в саламура. Често тя съдържа много опасното вещество хексаметилентетрамин, който дори е забранен в някои страни.    Грозде     Всички знаем, че трябва да консумираме повече плодове. Специално гроздето обаче има много кратък срок на годност. До момента, в който пристигне в магазина, то вече става негодно за консумация. Именно по тази причина често се обработва с различни химикали, за да има перфектен вид за купувача.   Рулца от раци     Първата ни мисъл е, че това са морски дарове, които за изключително полезни. Не е точно така обаче. В рулцата от раци по магазините се съдържат много изкуствени оцветители, овкусители и захар.    Червен боб     Тук е необходимо да отбележим, че червеният боб може да има множество ползи. Ако не варите обаче боба достатъчно дълго, той може да стане отровен. Необходимо е да накиснете във вода боба няколко часа преди готвене.", "date": "2019.06.02", "title": "Бягайте от тези 4 храни, когато пазарувате в супермаркета"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/396286-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%83%D0%BB%D1%82%D0%B8%D0%BC%D0%B0-%D1%82%D1%83%D0%BB%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D1%81%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82", "text": "Светът наблюдаваше с интерес по-рано тази година, когато космическият кораб на НАСА New Horizons направи историческа среща. Той прелетя покрай обект, наречен 2014 MU69 – или Ултима Туле (Ultima Thule) – най-отдалеченият единичен обект в Слънчевата система.  Но сега учените анализираха данните и детайлизираха тези първи наблюдения в ново научно изследване. MU69 е на невъобразимо далечно разстояние от Слънцето – средно разстоянието му до нашата звезда е 6.7 милиарда километра, а орбиталният му период е от 293 години. New Horizons стартира през януари 2006 г., което означава, че му бяха необходими 13 години, за да стигне до мястото, където се намира Ултима Туле в пояса на Кайпер. Но тази позиция е важна. Ултима Туле не е само някакъв странен самотен обект, който се лута в студа и тъмнината в края на Слънчевата система.     На това разстояние от Слънцето се смята, че обектите със стабилна орбита, като Ултима Туле са останали почти непроменени от създаването на Слънчевата система. Не много слънчева радиация прониква в тези далечни места, така че обектите са по-малко засегнати от действието на топлината. В този смисъл Ултима Туле е като капсула на времето, която може да ни каже за условията в Слънчевата система по времето, когато Земята все още се е формирала. Но също така е много странно – два обекта, прилепнали във форма наподобяваща снежен човек, но също така и малко сплескани, като палачинки. „Никъде в Слънчевата система не сме виждали нищо подобно“, заяви по-рано тази година главният изследовател на New Horizons Алън Стърн от Southwest Research Institute. Данните, изпратени от New Horizons, разкриват, че обектът е в съответствие с идеите ни за формиране на планетите в Слънчевата система. Смята се, че когато протопланетен диск от прах и газ обикаля около новородена звезда, парчета материя започват да се слепват, държани заедно от електростатични сили. Тъй като те стават все по-големи и по-големи, тяхната гравитация също става по-силна, което от своя страна привлича все повече и повече парчета. Ултима Туле е в пояса на Кайпер, пръстен с обекти обикалящи във външната Слънчева система, остатък от протопланетния диск. Изследователите смятат, че две от парчетата скали са се врязали едно в друго докато двете части са се събрали след сблъсъка. „Това съвпада с общите идеи за началото на нашата Слънчева система“, заявява изследователят от New Horizons Уилям Маккинън от Вашингтонския университет в Сейнт Луис. „Голяма част от орбиталния импулс на двоичния модул на Ултима Туле трябва да е изчезнал, за да се съберат двете части по този начин. Но все още не знаем какви процеси са най-важни, за да се случи това.“ Това, което учените установиха е, че въртенето и орбитата на Ултима Туле вероятно не са се променили след сливането. Кратерът на въздействието върху повърхността на обекта е минимален, и въпреки че са идентифицирани отделни геоложки характеристики, неговият цвят и състав е приблизително еднакъв. Около Ултима Туле няма никакви луни, пръстени, преходна атмосфера, нито емисии на газ или прах – нищо, което да показва сравнително скорошно смущение. Това е много спокоен обект, което означава, че вероятно е влязъл в контакт с много малко други обекти след сливането, ако изобщо има такива. Все още не е известно какво му дава червеникавия цвят – това могат да бъдат органични макромолекули, получени от разграждането на по-простите чрез облъчване, или може да бъде причинено от силикатите, измъкнати от пространството, въпреки че няма директни доказателства за наличието на силикати върху Ултима Туле. Но има още много данни, които трябва да се анализират. New Horizons е на повече от шест светлинни часа от Земята, като предава данните с много ниска скорост. Тя беше само 2000 бита в секунда след като сондата премина през Плутон през 2015 година. Сега скоростта е още по-ниска. Изводите от това изследване се основават само на първите 10 процента от данните, събрани от New Horizons, като се очаква, анализът на останалите данни да приключи през 2020 година.", "date": "2019.06.02", "title": "Тайните на Ултима Туле започват да се разкриват"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396287-%D1%82%D0%B5%D0%BE%D1%80%D0%B8%D0%B8-%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F%D1%82%D0%B0,-%D0%BC%D0%B5%D0%B6%D0%B4%D1%83%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B8-mj-12-%D0%B2-%D0%BA%D1%83%D1%80%D1%81-%D0%BD%D0%B0-%D1%82%D1%83%D1%80%D1%81%D0%BA%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82", "text": "Турски университет предлага курс наречен „Уфология и Екзополитика“, пише   и допълва, че целта на курса е да подготви студентите за предстоящ контакт с извънземни цивилизации. „Вярваме, че скоро ще има контакт между представители на Земята и чужди цивилизации. Това ще доведе до най-голямата промяна в човешката история и ще се случи  до 15 години“, казва водещият курса Ертан Колбаши, цитиран от турската агенция Доган.         В курса ще се изучават не само практически съвети за „галактическа дипломация“, но и конкретни случаи на състояли се вече контакти с извънземни, прикривани от властите по една или друга причина. Именно в следствие на такива контакти са направени технологични скокове, като микрочиповете, оптичните кабели, предаването на висококачествени образи на разстояние и др., заявява Колбаши.  Според него, информацията за подобни контакти с извънземни цивилизации е блокирана от група, известна с името MJ-12. Колбаши е заместник-председател на Изследователския център „Сириус НЛО“ в Истанбул. MJ-12 е пък е фокус на конспиративни теории от години и също така е сюжетната основа на филма от 1997 Мъже в черно. MJ-12 е съкращение за Majestic 12 – огромна, предполагаемо тайна организация, която президентът Хари Труман (както се твърди) е създал, за да се справя със случаи на извънземни контакти и да ги държи скрити от обществото, дори ако това означаваше убиване. Поне така твърдят привържениците на конспиративните теории. Преди години журналист, изискал документи, в които се споменава тази група ( MJ-12 ), позовавайки се на Закона за свобода на информацията,  обяснява пред  , че докато истината зад слуховете остава неясна, много от твърденията се основават на дезинформация.  „През 1988 г. две служби на ФБР получават идентични версии на доклад, наречен „Операция Маджестик 12“, за които се говори, че са класифицирана информация. Това е брифинг от тайна група, пред новоизбрания президент Айзенхауер (два мандата  20 януари 1953 г. – 20 януари 1961 г. ). Тази група е трябвало да изследва катастрофирал извънземен летящ обект в пълна тайна. ФБР и Службата за специални разследвания на Военновъздушните сили на САЩ обаче обявяват  документите за „фалшификат“. Едно е ясно, курсът на Колбаши ще бъде вълнуващ и забавен…", "date": "2019.06.02", "title": "Теории на конспирацията, междугалактическа дипломация и MJ-12 в курс на турски университет?"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396288-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0-%D1%81%D0%B2%D0%B5%D1%82%D0%B8-%D0%B2%D0%BB%D0%B0%D1%81-2019", "text": "Инициатор на Наградите за телевизионна журналистика „Свети Влас“, е „Кръг 11“, създаден преди 10 години и обединяващ известни журналисти и интелектуалци. Носител на голямата награда за телевизионна журналистика и публицистика „Свети Влас“ за 2019 година е Антон Хекимян. Той получава приза заради всекидневното отстояване на високи професионални критерии. На церемонията, която традиционно се провежда в „българското Сен Тропе“, курортът Свети Влас, беше връчена и специална награда на Милен Цветков за цялстно творчество и проявена гражданска и професионална смелост в отстояването на журналистическите стандарти. За девети пореден път пет-членно жури, председателствано от професор Ивайло Знеполски отличи за журналистически постижения още и Александър Марков и Мая Димитрова от БНТ. Милена Милотинова от „България он еър“ получи специална индивидуална награда за последователен принос към отразяването на европейската тематика в телевизизонната журналистика. Общо бяха номинирани 19 телевизионни журналисти и предавания, представляващи, според журито най-доброто от националната телевизионна продукция за периода март 2018 – март 2019 година. Преди събитието се проведе и традиционната гореща обзорна дискусия на телевизионната продукция през годината и дебати по основните проблемни кръгове пред бранша. Преди награждаването, по случай 2 юни, бяха поднесени венци пред барелефа на Христо Ботев в нарочна церемония, включваща военен духов оркестър и представителна част на Военно-морските сили на Република България. Досегашните носители на Голямата награда „Свети Влас“ за телевизионна журналистика са Бойко Василев, Мартин Карбовски , Миролюба Бенатова, Добрина Чешмеджиева, Елена Йончева, Емил Кошлуков, Сашо Диков и Диана Найденова. Носители на Специалната награда са били Тома Томов, Нери Терзиева, Господари на ефира, БНТ-такси, „Малки истории“, Десислава Ризова, Росен Цветков и други Регламентът на наградите Свети Влас предвижда всички постъпления от спонсори и рекламодатели да се разпределят в наградния фонд, поради което церемониите по връчването не включват специални увеселителни програми, а присъстващите журналисти сами организират щурите и продължаващи до зори купони след церомонията в различни заведения на Марина Диневи. Инициатор на Наградите за телевизионна журналистика „Свети Влас“, е „Кръг 11“, създаден преди 10 години и обединяващ известни журналисти и интелектуалци. В момента в него членуват професор Ивайло Знеполски, Иван Гарелов, доц. Георги Лозанов, Копринка Червенкова, писателя Георги Тенев, преподавателя от Факуллтета по журналистика на СУ, Джими Найденов, журналистът и издател Антони Георгиев, композитотрът Стефан Димитров, дългогодишния директор на Народния театър, Павел Васев и Любен Дилов-син. Член на кръг 11 от самото му създаване беше и непрежалимият бай Петко Бочаров. ----- Деветите награди за телевизионна журналистика Свети Влас се осъществяват със спомоществувателството на Фонд „13 века България“, Диневи груп, Виваком, Технополис, Райфайзен банк, бизнесменът и бивш политик Стефан Личев, Грийн Лайф, Акронис, Тандем, Кока-Кола хеленик България и винарска изба Магура    ", "date": "2019.06.02", "title": "Антон Хекимян спечели голямата награда за телевизионнна журналистика Свети Влас 2019"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396289-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D1%8F%D0%BC%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0", "text": "Корнелия Нинова няма алтернатива. Това не е само въпрос на БСП. Хората свикнаха с ярък, смел и благороден лидер на опозицията. ГЕРБ е пътник, отписан и от Тръмп. След излизането на предишния ми следизборен коментар изплуваха още митове, които не осъзнавах. Всъщност Нинова няма алтернатива като лидер на опозицията срещу Борисов. Затова тя трябва да остане начело на БСП и сигурно ще остане, защото доколкото разбирам, партийната маса й се доверява. Освен дежурният хейт на гербери и десни, който всъщност е най-добър атестат за нея, срещу й се надигна и истински вътрешнопартиен бяс, но той не получи подкрепа отдолу и бързо заглъхва. Най-разбираеми са ми критиките в БСП срещу Нинова отдясно. От страна на противните охранени спекулантски муцуни – кредитни милионери-приватизатори на народното имане – като Георги Гергов, които са кръвно свързани с герберската мафия с бизнеса си и сами имат много от какво да се боят от една честна, прозрачна власт. Хората, които се оплакваха твърде силно от „негативната кампания“ на БСП, от разкритията на Елена Йончева, които уж били „контрапродуктивни“, се страхуват от антикорупционни разкрития. Сега говорят, че самата Нинова била някога свързана с Гергов. Явно отдавна се е отвързала. И като си върне лидерския пост, ще може най-сетне да освободи партията от оловните феодални гири, които я теглят надолу. Затова Гергов така беснее. Това е и единствената чистка в БСП, която е абсолютно наложителна още този месец. Свързани с прогерберската партийна олигархия са и апаратчиците с вече 30-годишен стаж, които смътно помним като „млади“, но остаряха, без никога да произведат ни една политическа новина. Яркият профил на Нинова начело на БСП е жива обида за целия им живот, „изхвърлен като каса в дъното на коридора“, подъл удар от друго измерение. Може ли на трезва глава да си представим някой от тези апаратчици в обувките на Нинова? Единственият „мъж“ в ръководството на БСП е жена. Благородното поведение на Нинова след загубата (колкото и условна да беше тя) е пример, останал засега без подражание. По-малко разбираеми са ми критиките отляво, от симпатични интелектуалци като Даниела Пенкова, заложили на абсолютно непозната радикална лява кандидатка, спечелила 360 гласа. При положение, че центристката БСП е подложена от трийсет години на бесен антисоциалистически пропаганден натиск, който плаши и пъди хората от нея, какви са шансовете на радикално левите кандидати? Такива, каквито ги видяхме на изборите. Българите са бедни, но не особено леви по манталитет. Нинова ли е виновна? Неразбираема ми е критиката на партийния доайен Георги Пирински. Той има забележителни, неоспорими качества на международник. Първи би трябвало да подкрепи бащински Нинова след изборите. За достойната й борба срещу ГЕРБ и достойното й поведение след загубата. Не много разбираема ми е и критиката на принципната социалистка Албена Шавел, която чета с интерес и която досега бореше червените олигарси, а сега в хор с тях сваля Нинова. Неразбираема ми е позицията на журналистката Калина Андролова, която харесвах. Зловиди ли й се победата на колегата й Иво Христов? Неизповедими са пътищата на човешката душа. Така някога завиждаше Морийн Дауд на колегата си колумнист от „Ню Йорк Таймс“ Пол Кругман, когато получи Нобел по икономика като реверанс към Обама. Сергей Станишев отне гласове от БСП Мит, който се споделя и от Нинова. Станишев обаче взе над 30 хиляди преференции, втори в това отношение след любимката на народа Йончева. Нещо явно недоразбират критиците му. Той беше успешен премиер, може би дори най-успешният след 1991 г., вкара България в ЕС, БСП в ПЕС, харесван е в „Европа“, за което явно му завиждат, пък и за трети път го избират начело на ПЕС. Това не е без значение. България може реално да присъства в „Европа“ само чрез своята левица. Както е било още след 1933 г. Какво „дясно“ могат да допринесат в „Европа“ напористата евроселянка Неделчева-Габриел или празноглавата, макар мила буржоазка Паунова-Майдел? Йончева, Христов сега ще бъдат силно ляво попълнение в Европарламента. Срещу Станишев казват, че е за Истанбулската конвенция, но там има ужасно недоразумение в БСП. Българите не са против мерките срещу насилието по отношение на жените, за които става дума в конвенцията. Те бяха подведени да беснеят срещу митичните „джендъри“. Но нали не в „джендърите“, а в турбокапитализма е големият проблем на българите! Независимо дали „джендъри“ учат децата на извращения в училище или не, турбокапитализмът без всяко съмнение разрушава поминъка, семейството, обществото, училището. Не транссексуалната брадясала Кончита Вурст е проблемът на Европа, а глобалният турбокапитализъм. Ето това трябва денонощно да се разяснява на хората, а Нинова тук грешно избра да яхне вълната на заблудения популизъм. Възможният прилив на „атакистки“ гласове към БСП въобще не е достатъчен да оправдае това в дългосрочен план. Социалистите винаги са били и за правата на жените. Освен че са за правата на експлоатираните. Те са по принцип рационални, не допускат подмяна на класовата политика с идентичностна джендърска или националистическа мъгла. Националистически, мачистки, религиозни и други „идентичностни“ залитания не са присъщи на социалистите. Станишев е справедливо обвиняван за плоския данък, дето, няма спор, допусна огромна грешка. Плосък данък няма в нито една развита капиталистическа страна, той е отречен още от Адам Смит. Той е регресивен, несправедлив, деморализиращ, вреден за инвестициите и вътрешното търсене. Само в източноевропейски и други бантустани, хвърлени на разграбване на глобалистките финансови институции, плосък данък се въвежда експериментално да засили неравенството и охрани компрадорската олигархия. Станишев е справедливо винен и за назначаването на Пеевски в ДАНС, и то, независимо от мотивите му, се оказа фатално за кабинета Орешарски и за спасяването на България от чумата ГЕРБ, което можеше да стане още в 2013 г.! Звучи като фантастика. Въпреки това Станишев и хората, които му симпатизират, имат своето място в БСП. В нея трябва да има постоянен баланс между хората, харесващи Корнелия и Станишев, Велизар Енчев и Кристиан Вигенин. Но като лидер в борбата с Борисов и неговите съучастници в партията Корнелия просто няма алтернатива. БСП не водеше позитивна кампания След изборите Нинова посочи позитивните моменти в кампанията им, които тя най-добре знае, но останаха незабелязани. Но в кампанията определено имаше място и за повече „позитиви“. И докато лявата икономическа линия на европейската левица още не е избистрена, външната политика дава на БСП добра възможност да се очертае реална алтернатива на антибългарското компрадорство на ГЕРБ. Деликатен момент е натовската лоялност на армията и президента. Както и безспорната проевропейскост на самата БСП. Но по темите, по които в НАТО и ЕС няма единно мнение, БСП трябва да заема смела позиция в съзвучие с преобладаващото обществено настроение в България. Разбира се, няма по-гореща тема от Русия. БСП не бива да се страхува открито да показва симпатия към нея и да се дистанцира от несправедливия, истеричен западен натиск срещу Москва да се откаже от суверенитета си. Не бива, дори без да го афишира излишно, да участва в антируски прояви и формати на НАТО и ЕС като злополучното посещение на Вигенин в Киев при Порошенко. Трябва постоянно да се атакува и казионната и седесарска българска русофобия. Трябва да търси постоянно и гъвкаво тематични съюзници по тези въпроси в ЕС и вътре в ПЕС. Още повече, те ще се променят. Това със сигурност ще й донесе изборни резултати. Но, възхищавайки се на руското достойнство и твърдост, заедно с 80% от българите, БСП не бива да имитира всички руски особености. България, въпреки голямата ни културна и човешка близост, е страна, доста различна от Русия. България не е по византийски „православна“, не е по ордински високодуховна, самопожертвувателна и „съборна“ като Русия. Това са нашите исторически дадености. Имаме различни позиции по важни политически въпроси. Подходът на Русия към България не винаги е правилен. Това БСП трябва да обяснява търпеливо на руската страна. Това беше първата загуба на Радев Първата загуба на Радев (на ценно време) беше, когато не състави правилния служебен кабинет и остави Борисов на свобода и така отново на власт. Сега какво е загубил? Спад на популярност президентът няма. Той всекидневно напомня на властниците истинския дневен ред на България, критикува безобразията им. ГЕРБ се топи. Катастрофата им е неотвратима. Шансът на Борисов да стане президент е нулев. Преизбирането на Радев е сигурно. ГЕРБ ще надживее Апартаментгейт Няма. Апартаментгейт беше и си остава страшен за ГЕРБ, защото дойде от САЩ. Никакви други разкрития за корупцията на мутрите и лично на Борисов не хващат дикиш в условията на едноличната диктатура на вожда на всенародната партия-държава със собствен главен прокурор, послушни национални медии и „лиценз за убиване“ от ръководството на ЕНП. Думите ни, като в първото стихотворение на Манделщам за Сталин, не се чуват и на десет крачки. Кой разследва Барселона? Личността на Цветанов, разбира се, няма никакво значение сама по себе си, освен може би като педагогически куриоз. Интересна е донякъде бъдещата му участ – ще бъде ли скоропостижно експедиран при Мишо Бирата или ще получи шанс да се надява да излезе от затвора преди края на живота си, като свидетелства чистосърдечно против Борисов. Американската връзка в Апартаментгейт е брънка от веригата на действието на Тръмп срещу възприеманите от него като хора на Обама и на очертаващия се нов демократически кандидат-президент Джо Байдън американски посланици в Източна Европа и подведомствените им местни Куислинги като Порошенко – вече с три тежки обвинения в Киев, и Борисов. Интригата „Тръмп – с Русия, Байдън – с Украйна и подобните й“ се очертава да стане водеща тема в предстоящата предизборна борба в САЩ. Така намеква старата лисица Руди Джулиани. Тя бе наложена от враговете на Тръмп, но се изплъзва от ръцете им и започва да играе срещу тях.  ", "date": "2019.06.02", "title": "Корнелия Нинова няма алтернатива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396290-%D1%82%D0%BE%D0%BD%D0%B8-%D1%84%D0%B8%D0%BB%D0%B8%D0%BF%D0%BE%D0%B2,-%D0%B4-%D1%80-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%BF%D1%8A%D0%BB%D0%BD%D0%B8%D1%82%D0%B5-%D0%B8%D0%B4%D0%B8%D0%BE%D1%82%D0%B8", "text": "          От 30 май 2019 г., това, което имахме като Цветан Цветанов, вече го няма. И ми се струва, че няма да е пресилено, ако възкликнем: „Какъв оратор си отива!“.   Не, не се шегувам, напротив, сериозен съм като гробарска лопата. Няма друг такъв оратор в новата ни история като Цветанов. Имало е по-добри, имало е дори и по-лоши, но точно такъв не е имало никога. Години наред сме се прехранвал от ораторското му майсторство. И в знак на преклонение пред това майсторство навремето го кръстихме Цецерон, като намек, че може да мери ръст с най-великия оратор на древен Рим - Цицерон. Смеем да твърдим и дори да се гордеем, че сме допринесли някои изключителни, неподражаеми образци на неговото майсторство да се разпространят и да останат завинаги в народната памет.     Такъв изключителен колорит в областта на ораторското изкуство като Цецерон не можеш го измисли. Такъв може само да се роди… Не мога да се съглася с проф. Йордан Ведър, че „ораторите се създават…“ Не, ораторите се раждат. Нима е възможно спортното училище или VII Управление на ДС, където работи като шофьор с чин сержант, да създадат оратор от ранга на Цветанов? Не, не и не! Той се е родил оратор, а въпросното образование само е забавило развитието му. Но, както се казва, не се гаси, туй що не гасне…   Липсата на съответното образование се оказва от голяма полза за бъдещия Цецерон. Защото той е напълно необременен, няма нищо в главата си, което да му попречи да бъде напълно автентичен, самобитен, неповторим и трудно повторяем.   Думите ни са безсилни да опишат този самороден къс злато. Затова нека дадем думата на самия Цецерон. Само с няколко цитата от свои изказвания той ще каже стократно повече от нас. „В момента се създава необходимата организация за контролирано изпускане там, където позволява, със съответните изпускателни кранове да се изпуска водата, да не надвишава нивото, което би могло да застраши живота и здравето на населените места, които живеят и имат съответен живот.” (13 февруари 2012 г.)   Многократно сме се опитвал да намерим определение за това, което Цецерон изходира. И всеки път нашите определения се оказват тесни за израстващия оратор. Да съберем на куп Бъмбъл от “Оливер Туист”, г-жа Малапроп на Шеридън, почетния мирови съдия на Чехов, Кайзерът на Чудомир и още някои виртуози на усуканата реч, пак няма да постигнем богатството на Цветановия изказ. По едно време решихме, че „словесен волунтаризъм” (такава употреба на речта, при която си мислиш, че думите означават това, което ти си мислиш) отговаря най-точно, но той и него израсна…   „В мотивите или решението на съда винаги могат да излязат съответните предположения за някакви съмнения.” (29 март 2012 г.)   „По повод всичко това, което чувам като политическо говорене, и за входирането на бъдещ проектозакон за възстановяване на щетите при извънредните ситуации – към настоящия момент това интегриране и реакцията на МВР е много по-адекватна. Всяко едно действие е свързано и с взаимодействие на компетентните органи.” (1 юни 2012 г.) ”Ние традиционно с държави като Ливан например сме имали добри добросъседски отношения от взаимен интерес.” (11 февруари 2013 г.)   Харна глава има, ама е за четири крака поне.   „Нали разбирате, че това, което не е, това не е същото. В това всичко, което се случва, тези работи са, които са важни и не са това, което се твърди. Трябва да ви кажа, че в тази посока тези неща, които се казват, съвсем не са като тези, които съм казал. Така че мога да ви кажа, че това е същото, което съм казвал и досега…“ (11 март 2014 г.) През 1837 г. руският цар Николай I слага върху едно донесение следната резолюция: “Да се вдигне медицинският надзор при условие, че не ще смее да пише повече.” Отнася се за Пьотр Яковлевич Чаадаев, който е турен под медицинско наблюдение заради едно от „Философски писма”, публикувано в сп. „Телескоп”. „От целия политически живот само в ГЕРБ има политически живот.” (27 март 2015 г.)   Има талант за глупостта Цецерон, не може да му се отрече…   „ Аз смятам, че във всеки един разговор, който провежда всеки един, независимо в каква институция работи или с какво се занимава, той винаги може да импровизира и да пресъздава определени разговори или определени мнения, които би могло да има в определен човек. Така че в тази посока молбата ми е тотално да бъда разграничен в този казус…” (17 ноември 2016 г.)   Ще кажете, че съм извадил тези изказвания от контекста и те затова звучат така нелепо. Грешите. В контекста звучат още по-нелепо. За глупостта няма правилен контекст. „Това, което имаме като осем парламентарно представени партии в българския парламент, показа, че има едно многообразие. Виждате колко е динамична ситуацията, дори част от тези, които формираме парламентарното мнозинство, вече се изразяват като единствената опозиция и във вчерашния дебат. И съм убеден, че ще има много подобни политически нови явления в политическия клонинг, който може да бъде осъществен в българския политически живот.” (19 февруари 2016 г.)   Хората (колкото и малко да са у нас), които са свикнали да се изразяват с цели изречения, малко се дразнят от омотаната реч на Цецерон. Дано да е речта, де, щото пък някои викат, че начинът на говорене е проекция на начина на мислене. Което вече е непоправимо…   „Тук искам да кажа, че говорим за тренировъчни полети. Вчерашното излизане на прессъобщение от прокуратурата показа, че няма умисъл в тези действия.“ (25 октомври 2017 г., за протеста на пилотите) „Есенната парламентарна сесия се открива при добра ситуативност на България в Европа.“ (5 септември 2018 г.)   Както сме казвал и друг път, ако Цветанов ходеше така, както говори, щеше да е пълен инвалид. Невежеството на Борисов и Цветанов е страшно, но много по-страшно ще е това, което ще дойде след тях. След полуидиотите винаги идват пълните идиоти! Защото след като се легитимира веднъж правото на публична изява на простотията, няма сила, която да я спре!   И никак не ми се иска да заприличам на един професор, но не мога да скрия от вас, че Бойчето, Цецерон, Тетка Цачева и т.н. са най-доброто доказателство, че никой не е загубил от това, че е подценил интелекта на българина. Градската десница например редовно го надценява и съответно редовно губи от това.   ", "date": "2019.06.02", "title": "Тони Филипов, д-р: В очакване на пълните идиоти"}
{"url": "http://www.classa.bg/%D1%81%D0%B2%D1%8F%D1%82/item/396291-%D0%B3%D1%8A%D1%80%D1%86%D0%B8%D1%8F-%D1%81%D0%BE%D0%BB%D0%B5%D0%BD%D0%B8-%D0%B3%D0%BB%D0%BE%D0%B1%D0%B8-%D0%B3%D1%80%D0%BE%D0%B7%D1%8F%D1%82-%D1%80%D0%B8%D0%B1%D0%B0%D1%80%D0%B8%D1%82%D0%B5-%D0%BD%D0%B8,-%D0%BD%D0%B5%D1%81%D0%BF%D0%B0%D0%B7%D0%B2%D0%B0%D1%89%D0%B8-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0-%D1%83%D0%BB%D0%BE%D0%B2", "text": "Солени глоби чакат рибарите, които се отправят към Гърция, но не спазват правилата. Не един и двама излизат с лодките си в Бяло море, но Гърция въведе санкции при нарушения на правилата. Има дори язовири, където риболовът е забранен за българи, а причината за това е, че не само ловят много риба, но и замърсяват околната среда. Оплакванията най-вече са свързани с боклуците, които оставят след себе си българските риболовци и паленето на огньове, които са строго забранени. Глобата за това е 400 евро, пише \"Труд\".     Риболовът в Северна Гърция най-често се извършва във водите на Струма, Места и притоците от Родопите и Беласица. Особено подходящо място за риболов с лодка е това до брега на безлюдното островче Тасупола, където брегът е почти отвесен и морето е дълбоко над 30 м, и гъмжи от скъпи риби, но за този вид риболов вече е необходимо разрешително, което се изважда в Кавала срещу такса от 20 евро. В Егейско море има над 500 вида риби, а за любителите рибари добрата новина е, че за риболов с въдица от брега на река или на морето не се изисква издаването на разрешително. Тази процедура няма да ви се спести, ако сте решили, че ще ловите риба с харпун. Ако практикувате любителски риболов със собствена лодка, трябва да имате валидна застраховка и капитанско свидетелство. Без разрешително е позволен риболовът от брега с въдица или само със стръв. Навсякъде в страната е забранен риболовът с динамит или с растителни или химични вещества, които парализират или убиват рибата. Наказанията за нарушителите на това правило са строги – ако властите хванат нарушителя за първи път може да го затворят за период от 5 месеца до 3 години, да му наложат глоба и да му отнемат плавателното средство. В случай, че някой бъде заловен да не спазва закона за ловене на риба с динамит, наказанията са още по-строги. Разрешителното за любителски риболов се издава на рибари, които желаят да ловят риба с харпун или от лодка в морето. На тях им е забранено да използват мрежи, защото за това е необходимо да си изкарат разрешително като професионални рибари. Всеки рибар има правото да хване не повече от пет кила риба в рамките на 24 часа, с изключение на случаите, в които само една от рибите е по-тежка от пет килограма. На любителите е забранено да ловят риба с помощта на светлинни източници, да продават улова си, да ползват мрежи. Не е разрешено и да се хващат миди, раци, стриди и корали. Сред другите забрани е и тази за риболов от плавателен съд в лагуните или в развъдници на риба. Харпунджиите също трябва да са наясно със забраните и правилата, които им налага законът. Ако ловят в открито море, трябва да са снабдени задължително с шамандура в жълт цвят с жълто знаменце с диагонална червена линия, на която е изписано „?.?.” (подводна дейност). Това е необходимо за тяхната сигурност, а шамандурата при нормални условия трябва да се вижда от поне 300 метра, като харпунджията трябва да се движи в радиус от 50 метра около нея.", "date": "2019.06.02", "title": "Гърция: Солени глоби грозят рибарите ни, неспазващи правилата за улов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396292-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D1%86%D0%B5%D0%BB%D1%83%D0%B2%D0%B0-%D1%80%D1%83%D1%81%D0%B0-%D0%B4%D0%B0%D1%81%D0%BA%D0%B0%D0%BB%D0%B8%D1%86%D0%B0-%D0%B8-%D1%9D-%D0%BE%D1%82%D0%BF%D1%80%D0%B0%D0%B2%D0%B8-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5", "text": "Първата спирка в Сливенска област на премиера Бойко Борисов, който вози в автомобила си министрите на образованието и финансите, беше Професионалната гимназия по селско стопанство в Нова Загора. „2018 година над 1000 училища и детски градини са ремонтирани. Много повече от предходните години. Тече цялостно обновяване по програмата „Региони в растеж\", отчете образователният министър.      Премиерът се срещна с директорката и учителките и дори се пошегува с една от тях, след като разбра, че преподава философия: „Ела сега да философстваме с теб\".      По време на цялата си обиколка в училището и салона Борисов се оглеждаше за въпросната учителка: „Ела ние да си философстваме, тя директорката няма да има нищо против\". Накрая не пропусна и специално да се сбогува с нея. Борисов огледа сградата на училището отвътре и отвън и остана доволен: „Изглежда добре, поне на външен вид\". Вътре той разгледа кабинетите по готварство и винопроизводство, а учителките демонстрираха новата интерактивна дъска в една от класните стаи. „Такова нещо трябва да има във всяко училище\".      За да демонстрират възможностите на устройството учителките показаха материал от сайта на общината от детската градина, където се чества Деня на Ботев. Предложиха да му покажат и абитуриентите, но Борисов ги отряза: „Абитуриентите знам как ги изпращате\". След като огледа и спортната зала на училището, премиерът беше помолен за снимка. „С ръководството имаме, дайте с учителите\", каза той и събра около себе си директорката и учителите. „Най-много трябва да се дава за образование\", коментира Борисов.      Това, което сме обещали, го изпълняваме. За образованието министър Владислав Горанов дава пари без да се замисля, отбеляза премиерът Борисов и подчерта, че ще продължи да се изпълнява програмата и ангажимента за увеличение на учителските заплати. „1000 училища правим в момента. Искам да ги видя всичките\", заяви той на образователния министър Красимир Вълчев.      „Тук се отбих само за да видя училището. Ще дойда пак да видим и другите работи\", заяви той. Министърът на образованието Красимир Вълчев отбеляза, че гимназията в Нова Загора е една от общо 140-те професионални учебни заведения, които се ремонтират по ОП „Региони в растеж\". Този програмен период са приоритизирани професионалните училища, заяви министърът и добави, че в областта са отпуснати общо 15 млн. лв. европейски средства. Обиколката продължава към Котел и Сливен.", "date": "2019.06.02", "title": "Борисов разцелува руса даскалица и ѝ отправи уникално предложение"}
{"url": "http://www.classa.bg/%D1%81%D0%B2%D1%8F%D1%82/item/396284-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D1%81%D0%B0%D1%89-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D1%8F-%D0%B7%D0%B0-%D0%BD%D0%BB%D0%BE", "text": "Военноморските сили на САЩ предизвикаха вълнения сред обществеността тази пролет, задължавайки пилотите да съобщават за необясними въздушни явления - това, което повечето хора наричат НЛО - след като са били обвинявани в миналото, че не са вземали такива съобщения „сериозно“. Никой не се съмнява, че пилотите виждат неща, доказващи извънземна активност, но психолозите и специалистите по авиационна медицина казват, че има много разумни обяснения за такива наблюдения, различни от доказването за съществуването на извънземни същества. Земни източници на светлина, отразени от облаци или мъгла, например, или оптични илюзии, причинени от умора след гледане през прозореца на пилотската кабина в продължение на часове са част от причините.   Друга възможност е пилотите да виждат някакъв експериментален дрон или друга напреднала технология, за която не са били информирани. Или обектите са просто сателити, като тези, пуснати през месец май от компанията „SpaceX“, която предизвика бум от доклади от НЛО на озадачени наблюдатели, съобщи агенция АФП. Това не означава, че учените се съмняват в съществуването на живот на други места във Вселената. Напротив, те казват, че има добър шанс да не сме сами. Това е мнението на астрономите, които търсят други планети, които биха могли да имат вода - съществено вещество за живота, какъвто го познаваме - и геолози, които изучават условията на Земята, когато животът е възникнал преди повече от 3,5 млрд. години. Шансовете за извънземен живот са сравнително добри дори и в нашата слънчева система - имайки предвид достатъчните доказателства, че вода е съществувала на Марс и присъства днес под ледената повърхност на Европа, една от луните на Юпитер, твърдят учените.", "date": "2019.06.02", "title": "Военноморските сили на САЩ провеждат наблюдения за НЛО"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/396285-%D0%BD%D0%BE%D0%B2%D0%BE%D0%BE%D1%82%D0%BA%D1%80%D0%B8%D1%82%D0%B0-%D1%85%D0%B8%D0%B1%D1%80%D0%B8%D0%B4%D0%BD%D0%B0-%D0%B8%D0%BC%D1%83%D0%BD%D0%BD%D0%B0-%D0%BA%D0%BB%D0%B5%D1%82%D0%BA%D0%B0-%D0%BC%D0%BE%D0%B6%D0%B5-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%B4%D0%B0-%D0%BE%D0%B1%D1%8F%D1%81%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%B4%D0%B8%D0%B0%D0%B1%D0%B5%D1%82-%D1%82%D0%B8%D0%BF-1", "text": "Знаем от известно време, че диабет тип 1 се причинява от имунната система, която се обръща срещу произвеждащите инсулин клетки в тялото. Каква е точно причината за това обръщане обаче си остава неизяснено. Новооткрита хибридна бяла клетка може най-накрая да обясни това и е възможно да помогне за разбирането на причините за още някои автоимунни разстройства. Изследване на екип учени от Университетското училище по медицина Джонс Хопкинс е успяло да идентифицира уникална бяла кръвна клетка, която притежава характеристики на две от най-важните клетки в имунната система. „Клетката, която идентифицирахме е хибрид между двата основни типа работни клетки в адаптивната имунна система, B – лимфоцити и Т – лимфоцити“, казва патологът Абдел Рахим А. Хамад, от Университетското училище по медицина Джонс Хопкинс.     Заедно тези два типа лимфоцити са нещо като „ловци на глави“ по отношение на всякакви нашественици в тялото и изтребват клетки, които представляват риск за здравето. В – клетките действат като диспечер, който събира важни детайли, допринасящи за определяне на списъка с най-търсените „престъпници“ в тялото. След като узреят в костния мозък, те се отправят към места като лимфните възли, където се запознават с химични сигнатури, наречени антигени, които представляват останки от битки с предишни заплахи. Използвайки тази идентификация те произвеждат антитела, които могат да известят тялото за същата заплаха в бъдеще. Т-клетките от своя страна, могат да бъдат образно класифицарани като „улични ловци“ на лоши клетки. Тези клетки са известни като цитотоксични или Т-клетка – убиец, която издирва в тялото клетки с антигени на повърхността, и ги унищожава, преди да са навредили на тялото. Друг вид Т-клетка, наречена „помагач“, казва на незрелите В-клетки да се готвят за война като се делят по-бързо и да се отправят към полето, където да разпространяват антитела. След като кризата отмине, някои от тези В-клетки могат да останат наоколо и да служат като напомняне в случай, че заплахата се върне. Ако оставим аналогията с играта на стражари и апаши настрана, тези действия зависят от сложен комплекс хормони и взаимодействия, включващи специфични клетъчни рецептори и нещата понякога се объркват. Пример за това е когато Т-клетките реагират на инсулина като на антиген. Изследователите спекулират, че това е основната причина за диабет тип 1, когато произвеждащите инсулин островни клетки в панкреаса биват атакувани от имунната система. Това включва тип антиген-представяща клетка, която включва макрофаги и В-клетки, с повърхностен маркер, често свързан с автоимунни състояния като диабет и целиакия, наречен DQ8. Инсулинът се свързва с DQ8, което хипотетично кара Т-клетките да се втурват да избиват всичко, което прилича на този маркер. „Нашият експеримент обаче показва, че това е слаба връзка и не е вероятно тя да предизвиква толкова силна имунна реакция, че да доведе до диабет тип 1“, казва Хамад. Изглежда има липсващо парче в цялата история. Затова учените продължават да търсят какво може да превърне една слаба връзка в сигурна имунна атака там, където са спрели свое по-ранно проучване на В-клетките. Използвайки кръвни проби от доброволци от Центъра по диабет на Джонс Хопкинс, учените се натъкват на странна популация на бели клетки с клетъчни рецептори както на Т-, така и на В-клетки. По-нататъшният анализ разкрива, че тези клетки имат и уникално изразени гени, наред с активирането на видовете гени, свързани с всяка отделна клетъчна линия. Това е В-клетка, Т-клетка и собствен специален вид клетка едновременно. „Това вероятно подчертава автоимунния отговор, тъй като един лимфоцит едновременно изпълнява функциите, които обикновено изискват съгласувани действия от две различни клетки“, казва Хамад. Екипът открива B – рецепторите на тази странна двойно експресираща (DE) клетка, кодирана за протеин, което може да помогне да се обясни свръх-инсулиновата реакция. На базата на компютърна симулация, протеинът – наречен x-Id – се свързва с DQ8 с хиляда пъти силата на инсулина. Резултатът е огромен скок в силата на отговора на Т-клетките и е потенциална причина за войната срещу клетките на панкреаса. „Това откритие в комбинация с нашето заключение, че x-Id пептидът просмуква Т клетките, за да насочи атаката към инсулин-продуциращи клетки, силно подкрепя връзката между DE клетките и диабет тип 1, “ казва Хамад. Двете – пептидът и хибридните бели клетки – е по-вероятно да се открият в кръвта на пациенти с диабет, което допринася за вероятността да са отговорни за развитието на болестта на някакъв етап. Не само диабет тип 1 може да получи своето детайлизирано обяснение. Учените спекулират с идеята, че тези DE – клетки може да играят съществена роля и при други автоимунни разстройства като множествена склероза и ревматоиден артрит. По-нататъшни изследвания имат потенциала да доведат до ранно третиране на подобни имунни състояния.", "date": "2019.06.02", "title": "Новооткрита хибридна имунна клетка може най-после да обясни причината за диабет тип 1"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396283-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%B7%D0%B0-%D0%B4%D0%B5%D1%82%D0%B5%D1%82%D0%BE-%D0%B7%D0%B0%D1%89%D0%BE-%D1%81%D0%BC%D0%B5-%D1%81%D1%80%D0%B5%D1%89%D1%83-%D0%BD%D0%B5%D1%8F", "text": "Дали Стратегията за детето е най-добрата - не знам, нека я дискутират специалисти. Но абсурдната реакция срещу нея означава, че трябва да се замислим защо принципно се инатим срещу всяка идея  за развитие на обществото.       В продължение на хилядолетия детето не е ценност: дори в развити общества, като римското, пълновластен господар над него е бащата, който има право да се разпорежда дори с живота му. Аристократите влизат в отношения с децата си късно – едва когато те навлязат в пубертета, а преди това отглеждането им е оставено на слугите. За простолюдието децата са ресурс за работа на нивата или пък за сродяване, ето защо плодовитостта се смята за благодат. Първият обрат настъпва с появата на буржоазията, която измисля детето-цар: самотно като Алиса, все по-дълго подготвящо се в училище за живота, обсипвано с внимание, играчки, родителски амбиции. Бедните продължават да раждат по много, а преподобният Малтус дори създава теория по този повод – причина за бедността било прекомерното им размножаване. Да имаш едно-две деца постепенно става норма за развитите общества; наричат го демографски преход. Развива се и семейното планиране. По-важното е, че от ресурс детето се превръща в задължение. Наместо да го използваш за работа в работилницата от теб се иска да го храниш, да отговаряш за белите му. Детето сякаш се дематериализира – то е идеалната проекция на родителите и дълг към нацията. В една по-цинична перспектива то става луксозна добавка към стандарта на живот. Постепенно започва да се говори за права на детето. И религиите препоръчват грижа за най-малките, но най-вече за своите. Пръв опит да се формулират универсалните права на детето  е Женевската декларация от 1924, последвана от редица документи, по които обикновено е страна и България. На непълнолетните се гарантира физическа защита, достойно човешко развитие, здравна грижа, образование, право на връзка с двамата родители и т. н. И ето ви нов проблем: Много хора продължават да считат, че породените от тях деца са си тяхна собственост – съответно, че могат да ги експлоатират, да ги карат да просят, да ги продават в брак. Аргументът, разбира се, е традицията – мен са ме млатили и станах човек, ще млатя и аз. Защо Стратегията беше обругана и после оттеглена? Тук стигаме до нашата Стратегия за детето, предложена за обсъждане, обругана и накрая оттеглена предизборно от г-н Борисов. Първият аспект към скандала е чисто политически. Организаторите му постъпиха така, както беше при Истанбулската конвенция, когато „социален пол“ беше преведено от и за  невежи хора като „трети пол“ и му беше дадено художественото прозвище „джендър“. Не знам дали го направиха същите хора, но от семиотична гледна точка операцията „от-мухата-слон“ беше сходна: координирането на грижите за деца в риск от държавните институции беше представено като коварен план за отнемане на децата от родителите им. Друг вид мобилизация ще нарека суверенистка. Там са и новоизлюпените консерватори, които по странен начин комбинират православието с националното ДНК, застрашено от проклетия Запад. Там са и неолибералите, които мразят публичните политики във всичките им проявления. „Как ще ми се меси държавата“, каза един баща, „ами ние в семейството сме си държава, ще решаваме сами какво да правим.“ В тази посока биха могли да се очакват суверенни решения като отказ от ваксини, бойкот на училището и домашно образование, пушене на трева, алтернативна медицина, неплащане на данъци и много други. Класовият характер на съпротивата беше друг любопитен момент. Сред тези разтревожени родители аз не видях роми, които женят рано децата си, психопати, които ги държат заключени в мазето, пияници, които ги пребиват. Защо на един нормално-статистически родител му хрумва, че тъкмо неговото/нейно дете ще вземат норвежките викинги? Нямам отговор. Всъщност за огромната част от българските родители е очевидно, че не бива да мъчим децата си и можехме да проведем един спокоен разговор докъде приемаме насилието като форма на наказание и откъде нататък то трябва да се криминализира; да разграничим шамара от телесните увреждания, нормалното сгълчаване - от системното унижаване на детето, което води до травми. Един необичаен отговор Проверете тази хипотеза и в други сфери. Готови ли сме да поемем вина за расистките закони от 1940 година и съучастието в изтреблението на 12 хиляди евреи? Не, винаги говорим с охота за това, че сме спасили останалите, които сме се готвили да убием. Табуизираме золумите на Българската армия от времето на Балканските войни, концентрираме се върху геройствата... Е, същият рефлекс буди и Стратегията за детето. „Да обвинявате мен, дето толкова се грижа за детето си, че с нещо го тормозя, че може да съм изпушил в някакъв момент и да съм го цапардосал зад врата?! Да искате да размишлявам върху поведението си, да се променям?“ В основата е пак този пусти култ към биологията. Както каза психологът Иван Игов: „Мислим, че ни е дадено отвътре да бъдем родители, че няма нужда а се учим“. Вярно, в родителството има много инстинкт. Само че ние отдавна не живеем в природата, а в цивилизацията. Дали тази Стратегия е най-добрата - не знам, нека я дискутират специалистите. Но абсурдистката реакция срещу нея означава, че трябва сериозно да се замислим защо отказваме да се вглеждаме в себе си, защо принципно се инатим срещу всяка идея за развитие на обществото ни.     За да проработи тази глупост, намислен беше и съответният „стори телинг“ - разказът за българката в Норвегия, на която бяха взели детето преди време. А май Норвежкият фонд финансирал тази стратегия? Случайност? Не мисля! Норвежците значи се канят да отвличат нашите деца и да ги правят гей-еничари. Защо са им притрябвали точно нашите? Защото са бели, гласи расисткото обяснение. Една по-разбираема реакция ще нарека бюрократична алергия. Документът е доста скучен, впрочем едва ли много от протестиращите са го чели докрай. Трябва ли ни сега цяла стратегия за едни очевидни неща като достъп до образование и здравеопазване – губят си времето с глупости! Прибавяте темата за проклетите грантове, които съответни чиновници (а не дай боже и НПО-та!) вероятно са взели и алергията се обръща в уртикария. Аз не знам дали има грантове в случая, но у нас винаги, когато в духовната сфера някой е получил заплащане, цялата духовност отива на кино. Ботев не е взимал хонорари, нали така? Защо разговорът премина в истерични крясъци? Моят отговор може да ви учуди. Българската култура не умее да борави с чувството за вина. Вземете реакцията около споменатата Истанбулска конвенция. Отвъд политическите манипулации и лъжите една голяма част от нашите съграждани бяха искрено възмутени, че ги обвиняват в мачистко отношение към нежния пол: „Аз толкова се грижа за нея, те ще ме обвиняват, че съм я поплеснал два пъти!“, и обратно – от гледна точка на  жената - „те ще ме обвиняват, че търпя!“", "date": "2019.06.02", "title": "Стратегията за детето: Защо сме срещу нея?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396274-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B7%D0%B0%D1%89%D0%BE-%D0%BD%D0%B5-%D0%BD%D0%B8-%D0%BF%D1%80%D0%B8%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D0%BA%D0%B0%D1%82%D0%BE-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D1%82%D0%BE%D0%B7%D0%B8-%D0%B2%D1%8A%D0%BF%D1%80%D0%BE%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%B8%D0%BC", "text": "И този път основната линия в кампанията беше „Гласувайте за БСП и това е първа крачка към предсрочни избори“, но това не сработи. Има опасност това, което се случи на европейските избори – едно изкуствено наложено от ръководството разделение, да се повтори отново и това е опасно за резултата на местните избори“. Това заяви лидерът на ПЕС Сергей Станишев пред Bulgaria ON AIR. Думите на Станишев са по повод подредбата на листата на социалистическата партия за Евроизборите, които се проведоха на 26 май. Първоначално Националния съвет на БСП не включи лидера на ПЕС сред кандидатите за евродепутати. Това доведе на напрежение в партията и след пленум и тайно гласуване, Националния съвет нареди Станишев на пето място в листата на БСП. Сергей Станишев заяви, че оставката на Нинова не решава проблемите. „Нуждаем се от сериозен дълбочинен анализ. Защо за втори път, след 2017 година, при избори почти поднесени на тепсия с много благоприятна среда – голямо недоволство от управлението на ГЕРБ и водещи позиции на БСП според социологическите проучвания, в крайна сметка губим. Защо не ни припознават като алтернатива, тъй като не е тайна, че и този път основната линия в кампанията беше „Гласувайте за БСП и това е първа крачка към предсрочни избори“, но това не сработи. И това означава, че трябва истински анализ, а не драматични действия или замитане на нещата под килим“, заяви лидерът на ПЕС.    ", "date": "2019.06.02", "title": "Станишев: Защо не ни припознават като алтернатива? На този въпрос трябва да си отговорим"}
{"url": "http://www.classa.bg/%D1%81%D0%B2%D1%8F%D1%82/item/396275-%D0%BDu%D0%B0w%D0%B5%D1%96-e-o%D0%B3po%D0%BC%D0%BDo-%D0%BFpe%D0%B4%D0%B8%D0%B7%D0%B2%D0%B8%C4%B8a%D1%82e%D0%BBc%D1%82%D0%B2o-%D0%B7a-%C4%B8o%D0%BD%D1%82papa%D0%B7y%D0%B7%D0%BDa%D0%B2a%D1%82e%D0%BB%D0%BD%D0%B8%D1%82e-c%D0%BBy%D0%B6%D0%B1%D0%B8-%D0%B2-e%D0%B2po%D0%BFa", "text": "Texнoлoгичнaтa Cтyдeнa вoйнa, ĸoятo e нaпът дa избyxнe мeждy CAЩ и Kитaй, извaди нa бял cвят нeaдeĸвaтнитe oпити нa Eвpoпa дa xoди пo тънĸoтo диплoмaтичecĸo въжe мeждy двeтe cyпepcили, пишe Лaйънeл Лopън зa Вlооmbеrg. Cyбepбъpзитe 5G мoбилни мpeжи ca нaй-видимият пpимep. EC нe иcĸa дa ĸoпиpa зaбpaнaтa нa Дoнaлд Tpъмп, нaлoжeнa cpeщy Нuаwеі Тесhnоlоgіеѕ Со Ltd. (въпpeĸи зaплaxaтa мy дa cпpe cпoдeлянeтo нa paзyзнaвaтeлнa инфopмaция c бpитaнцитe). Ho Eвpoпa нe мoжe и дa cи зaтвopи oчитe зa зaплaxaтa зa ĸибepcигypнocттa, идвaщa oт Kитaй, ĸaĸтo и зa дoĸaзaтeлcтвaтa зa нeчecтнитe ѝ тъpгoвcĸи пpaĸтиĸи. Лидepитe нa ĸoнтинeнтa ce oпитвaт дa нaмepят cвoя eдиннa пътeĸa. Toвa e oĸypaжaвaщa aмбиция, нo дo пocтигaнeтo ѝ имa дълъг път. Щe имaмe пo-дoбpa пpeдcтaвa зa пpoгpeca в ĸpaя нa юни, дoĸaтo дъpжaвитe члeнĸи щe тpябвa дa ca пpиĸлючили пъpвия eтaп oт пpoeĸтa зa пoдcилвaнe нa cигypнocттa нa мoбилнитe мpeжи в peгиoнa. Цeлтa e дa бъдaт cъздaдeни oбщи тexничecĸи cтaндapти, ĸoитo дa идeнтифициpaт cлaбитe мecтa в тяx. Eвpoпeйcĸият cъюз ce нaдявa, чe ĸoгaтo пpeдcтaви oбщ фpoнт, щe имa влacттa дa диĸтyвa пpaвилaтa нa тъpгoвиятa c 5G тexнoлoгия c Kитaй и щe избeгнe пълнoтo изĸлючвaнe нa ъ.     Зa нeщacтиe иcтopиятa ни ĸaзвa, чe Eвpoпa oбиĸнoвeнo e нecпocoбнa дa пpeдпpиeмe тaĸивa oбщи дeйcтвия. Жeлaниeтo нa oтдeлнитe дъpжaви дa cпoдeлят чyвcтвитeлнa инфopмaция зa нaциoнaлнaтa cигypнocт e ĸлючoвo зa пpoeĸтa. Πoдoбнo жeлaниe oбaчe нe cмe виждaли пpeди и нe e яcнo дaли щe видим ceгa. Hяĸoлĸo oт ĸoнтpapaзyзнaвaтeлнитe cлyжби в Eвpoпa - вĸлючитeлнo тeзи нa Xoлaндия, Чexия и Beлиĸoбpитaния - вeчe oтпpaвиxa пpeдyпpeждeния зa Нuаwеі. Ho e тpyднo дa изгpaдим яcнa пpeдcтaвa зa cтeпeнтa нa зaплaxaтa, тъй ĸaтo инфopмaциятa e ocĸъднa. Heжeлaниeтo зa cпoдeлянe нa paзyзнaвaтeлни дaнни и мeждy дъpжaвитe e oт cтpax и ĸъдe мoжe дa пoпaднe: Гepмaния e eднa oт няĸoлĸoтo дъpжaви, ĸoитo ce oпacявaт oт пoтeнциaлнoтo влияниe нa Pycия в aвcтpийcĸитe cлyжби. B дpyги cлyчaи пpaвитeлcтвoтo нe иcĸa дa cпoдeля инфopмaция зapaди cтpax, чe щe зaгyби ĸoнтpoл. Дopи в cлyчaи нa ĸpизa, ĸaтo нaпpимep cлeд тepopиcтичнa aтaĸa, cлyжбитe oбиĸнoвeнo нe вяpвaт нa гoлeмитe eвpoпeйcĸи инcтитyции. Зaтoвa имa и pиcĸ, чe пocлeднaтa инициaтивa щe пpиĸлючи пo пoдoбeн нaчин ĸaтo дpyги пpoeĸти, ĸoитo тaĸa и нe ce пpeвъpнaxa в peaлнocт. Meждyвpeмeннo aгeнциятa зa ĸибepcигypнocт нa EC щe пoлyчи yвeличeниe нa бюджeтa и cлyжитeлитe, нo чaĸ cpeд чeтиpи гoдини. A и cyмaтa e дaлeч oт впeчaтлявaщa - 23 милиoнa eвpo. Paзбиpa ce, cпoдeлянeтo нa инфopмaция нямa дa peши мaгичecĸи пpoблeмa. Mpeжaтa \"5 oчи\", в ĸoятo yчacтвaт Aвcтpaлия, CAЩ, Hoвa Зeлaндия, Kaнaдa и Beлиĸoбpитaния, cъщo e paзтъpcвaнa oт нecъглacиe oтнocнo Нuаwеі. И дoĸaтo ĸитaйcĸaтa ĸoмпaния няĸaĸ ycпявa дa пpeдлaгa oтcтъпĸи oт дo 60%, бизнec интepecитe щe имaт cилнa знaчимocт. Aĸo cтpaнитe oт EC нe нaмepят нaчин дa cи вяpвaт eднa c дpyгa, oпититe им дa вoдят нeзaвиcимa пoлитиĸa пo ĸaзyca изглeждaт oбpeчeни.", "date": "2019.06.02", "title": "Нuаwеі e oгpoмнo пpeдизвиĸaтeлcтвo зa ĸoнтpapaзyзнaвaтeлнитe cлyжби в Eвpoпa"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396276-%D0%B8%D0%B4%D0%B8%D0%BE%D1%82-%D0%BD%D0%B0-%D0%B1%D0%BE%D1%80%D0%B4%D0%B0", "text": "Пътник в самолет шокира всички на борда като си запали цигара по време на полета. Мъжът пътувал към Минесота с полет на “Spirit Airlines”, когато решил да си запали, съобщава „Сън“. \r\n   Седящата до него жена го заснела с телефона си. На клипа се вижда как мъжът пали цигарата и си сяда на седалката. От другата страна на пътеката мъж го гледа учудено, разбирайки ясно, че това е нарушение на закона. Същият мъж натиска бутона, за да повика стюард. \r\n Член на екипажа се приближава и докосва пушача по рамото, казвайки му: „Не може да пушите на самолет. Това е срещу закона, нали знаете това?“. \r\n   \r\n   Пътникът казва: „О, боже мой“ и се хваща за главата докато стюардът му гаси цигарата. След това е помолен да си поредаде бордната карта. \r\n Жената, заснела видеото, разказва: „През целия полет чувах гневните му изблици. Около 40 минути преди кацането тох легна върху две седалки със задника си към мен. Продължи да избухна и гневно да отваря и затваря таблата пред него. След това седна. Видях го как взема цигари и запалка от джоба си. Извадих телефона си и започнах да снимам, когато той запали. Мъжът отсреща стана нервен и повика стюарда“. \r\n   \r\n     Въпреки че не е създавал повече проблеми, пушачът бил свален от самолета пръв и бил посрещнат от полицията на летището. \r\n Забраната за пушене стартира от 89-те години на 20-и век и до 2000 е наложена напълно в САЩ. Въпреки че повечето пътници са наясно с нея, мнозина не осъзнават, че пушенето на електронни цигари също не е позволено. Въпреки това електронните цигари не се оставят в чекирания багаж, защото може да се запалят. Те се вземат с багажа в салона. \r\n      ", "date": "2019.06.02", "title": "Идиот на борда!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396277-%D0%BC%D0%BB%D0%B0%D0%B4%D0%BE-%D0%BB%D1%8A%D0%B2%D1%87%D0%B5-%D0%B2%D0%BA%D0%B0%D1%80%D0%B0-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D1%81%D0%B8-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0", "text": "Поп певицата Мария Илиева не крие, че обожава секса. Тя усилено коментираше с приятелка подвизите си в леглото преди свой концерт, като заяви, че задължително се отдава на креватни удоволствия поне по 5 пъти на ден, пише \"Уикенд\"   „Може да се шегува”, коментира дочул я младеж, но приятелят му го увери, че едва ли говори несериозно. Именно любовта й към секса е причината да си избира по-млади мъже, който да имат сили да я задоволяват на висота в леглото. „За Мария интензивните сексуални актове са нещо съвсем нормално.    Самата тя се е хвалила, че е стигала до 8 пъти на ден! Сутрин, обяд и преди участия по няколко пъти и е доволна. Не случайно гаджетата й не изкарват дълго с нея - не е лесно да си постоянно на разположение и да й угаждаш”, коментираха от обкръжението на изпълнителката на „Нищо”.  41-годишната певица е имала отношения с не един или двама млади кандидати за слава, част от които изгряха на музикалната сцена. Цели 14 години по-младия от нея Георги Михайлов, който е баща на сина й Александър, бе последната й публична връзка. Преди това Илиева бе интимна с още по-малкия рапър Наско Колев, който е роден през 1996 г., шокиращите 19 години по-късно от Мария. Самият Наско твърди, че е зарязал певицата, защото буквално го изцеждала с непрекъснатото си желание за секс.  Случвало се е да го правят по 7 пъти на ден. „Тя е истинска нимфоманка! Преди си мислех, че това го има само в порнофилмите“, признавал Наско пред приятели.      Преди Колев, в леглото на дуетната половинка на Графа се подвизаваше музикантa Ангел, по-известен като единия младеж от дуета Ангел и Мойсей. Според запознати, каката е имала кратък, но интензивен курс по креватна гимнастика с младежа, а всичко приключило толкова бързо, колкото и започнало.    Режисьорът Люси Иларионов също е сред мъжете, насладили се на прелестите на младата майка от близо. Тяхната връзка е била преди доста години, но той и до днес не може да забрави, че още тогава е била ненаситна в леглото и дори зависима от креватните упражнения. Поп певицата ползва услугите на две бавачки, които да се занимават с невръстния й син Александър, докато тя е в леглото или по участия. Напоследък усилено се говори, че палавата Мария е успяла да прилапа в обятията си Папи Ханс. Слуховете за тяхната афера стават все по-сериозни, а вече се появиха и техни по-интимни снимки заедно. Според източници, двамата наистина са имали сексуална закачка, но едва ли отношенията им ще се задълбочат.", "date": "2019.06.02", "title": "Младо лъвче вкара в леглото си Мария Илиева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396278-%D0%BB%D0%B0%D0%BC%D0%B1%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%B8%D0%BD%D0%B0-%D1%81%D0%B8", "text": "Актьорът и доайен на лявата политика Стефан Данаилов проговори за сина си Данаил след дългогодишно мълчание и отказ да разкрива подробности за личния им живот.     \"Никога не съм отказвал да му дам името си и винаги съм помагал. Тази история в риалити предаванията беше убийствен, много тежък момент за мен и Мария\", с горчивина разказва Ламбо по повод ударите, които понесе след участието на Владимир и майка му Ирен Кривошиева във \"ВИП Брадър\" преди няколко години.          Майор Деянов разкри пред БНТ, че синът му следва медицина и до няколко години вече ще носи титлата \"доктор\". Иначе Ламбо очаква и него, и съпругата му на премиерата на \"Актрисата\", за която говори с много вълнение и страст. А след интереса към книгата и пиесата, предстои и филмов проект. Ролята му е малка, но много хубава. Щастлив е, че още усеща любовта на зрителя. \"Най-страшните възможни неща ми се случиха през тези 5 години. Но няма да им се дам. Връщам се към живота\", категоричен е Стефан Данаилов. За първи път той влиза в ролята и на режисьор на професионална постановка. \"Ролята ми не е централна, а героят ми се движи в количка, но се радвам, че съм на сцената\", сподели Данаилов. И призна, че не е бил в състояние да играе дълго време, но когато прочел пиесата, нямало как да не приеме. \"Мери никога нямаше да ми позволи да се отделям толкова дълго от сцената\", със сълзи на очи признава Ламбо. За пиесата поканил бивши студенти и репетирали в дома му. Притеснявал се за партнирането си с Аня Пенчева, защото с жена се работи трудно, но Аня се оказала желязна, истински войник. Публиката в Димитровград и Петрич вече имала честта да гледа представлението и реагирала много радушно: \"Плакахме, смяхме се, защото пиесата разказва за последното представление на една актриса, а актьор да напусне сцената е много страшна работа\", разказа Ламбо. И добави с горест, че най-близките му приятели са починали. \"Тъжно ми е, че когато имам най-много нужда да си говоря с някого, а него го няма\", казва актьорът. Напоследък обича да има млади хора около себе си. Затова и репетира със студентите си вкъщи.  По-млад, по-висок и по-талантлив съм от Ален Делон, реагира с ирония на вечното сравнение между двамата Данаилов. Не обича да го наричат плейбой: \"Обичам жените, винаги съм ги обичал и уважавал, но не съм плейбой.\"", "date": "2019.06.02", "title": "Ламбо проговори за сина си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396279-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%B1%D1%81%D0%BF-%D0%BD%D0%B5-%D0%BD%D0%B8-%D1%81%D1%82%D0%B8%D0%B3%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE", "text": " За 2 години не успяхме да покажем, че сме различните - твърде малко беше времето, за да променим у хората усещането, че всички сме еднакви. Така лидерът на БСП в оставка Корнелия Нинова коментира изборния провал на партията пред БНТ.    Според Нинова огромният брой на негласувалите на 26 май всъщност бил важният въпрос пред всички партии. \"Това е много силен знак за нас, защото ни казват: \"Не ви харесваме\". Тя обясни, че цел на всяка опозиция е да спечели изборите, но не е имало революционна обстановка на \"Позитано\" 20. Очаквано, Нинова обяви и че БСП била единствената партия с увеличен брой гласове - 50 хиляди в сравнение с евроизборите преди 5 години. И се похвали, че партията взела един мандат повече и пробила в Добрич, Ямбол, Види и Плевен.      Все пак Нинова призна, че изборната загуба е факт и трябва да се търсят причините. \"Търся причината в нещо много по дълбоко и по-сериозно от БСП. Имат значение листата, посланията, кампанията, обиколките , но на мен ми изглежда, че това са елементи от една много по-голяма картина и образ на БСП. Защо не привлякохме този негативен вот към правителството, който съществува? Защото не успяхме за тези 2 години да покажем, че сме различните от тях. Твърде малко време беше, за да променим в съзнанието на хората това усещане, че всички сме еднакви, че всички сме от прехода, статуквото, че всички се борим единствено да дойдем на власт, за да се обогатим. Дадохме много сигнали, показвахме, че сме различни\", коментира червената шефка в оставка. ", "date": "2019.06.02", "title": "Нинова за провала на БСП: Не ни стигна времето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396280-%D0%BA%D0%BE%D0%B9-%D0%BA%D0%BE%D0%BB%D0%BA%D0%BE-%D0%BF%D0%BE%D1%85%D0%B0%D1%80%D1%87%D0%B8-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "ВМРО вкара в новия европейски парламент най-скъпите български депутати, ако се съпоставят официалните разходи за медийна реклама. Това показват данни на портала \"Отворен парламент\", който следи публикуваните съгласно Изборния кодекс договори за предизборна реклама, пише в. \"Сега\".     Медийната инвестиция на ВМРО е 417 132 лв., което прави 208 566 лв. за мандат. Това е към 2.90 лв. на действителна бюлетина, което отрежда първо място на воеводите и в класацията за цена на реален глас сред формациите, спечелили мандати. Най-любопитно обаче на финансовия медиен фронт е представянето на \"Воля\" – с похарчените 597 180 лв. партията не успя да премине бариерата, така около 8.4 лв. на глас отидоха нахалост. Точно обратното се случи на вота за Народно събрание преди 2 години, когато \"Отворен парламент\" също регистрираше рекламата – формацията на Веселин Марешки бе най-рентабилна, тъй като с едва 62 000 лв. вкара 12 депутати.     Сега най-много пари даде БСП – 681 896 лв., втора е именно \"Воля\". ГЕРБ инвестира 494 501 лв., следва ВМРО, после \"Демократична България\" (ДБ) с 193 096 лв, зад нея - ДПС (156 570 лв.). Тъй като спечели само един мандат, по цена на депутатското място втора е ДБ с посочените 193 096 лв. Петте мандата на БСП излизат по 136 379 лв., шестте на ГЕРБ -  по 82 417 лв. ДПС е действало най-рентабилно - трите мандата са по 52 190 лв. Цената на реалния глас за Движението не е голяма – под 50 стотинки. Бюлетината за ДБ струва с около 1.10 лв. повече, а ГЕРБ и БСП са някъде по средата в класацията – към 81-82 стотинки. Подробният преглед на харчовете на партиите, останали под бариерата за влизане в Европарламента, също е интересен. Той показва за кой друг, освен \"Воля\", вотът си е бил прецакване. Коалицията на Валери Симеонов похарчи 147 660 лв., бе подкрепена от 22 421 избиратели, което означава към 6.50 лв. за глас. Още по-драматична е ситуацията с \"Коалиция за България\" (съюзът на АБВ) – 136 343 лв. за медии донесоха едва 16 759 гласа, което прави над 8 лв. за бюлетина. Възраждане\" и Атака\" също дадоха пари (89 100 лв. и 86 570 лв.), които при около 20 000 гласа за всяка не се изплатиха - над 4 лв. загуба на глас. Любопитно е, че партии, които на теория са с амбиции в политическия живот – ДОСТ и \"Движение 21\", са инвестирали едва по 23 642 лв. и 17 000 лв. Скромните суми показват колко точно високи\" са им били целите на европейския вот. Общо за медийно отразяване партии, коалиции и независими кандидати изразходиха 3 281 413 лв. без ДДС, като сумата не е съвсем точна, тъй като някои медии не публикуваха договорите си. Общият бюджет през 2017 г. бе 3.4 млн. лв., тоест сега са изхарчени приблизително същите пари.", "date": "2019.06.02", "title": "Кой колко похарчи за изборите?"}
{"url": "http://www.classa.bg/%D1%81%D0%B2%D1%8F%D1%82/item/396281-%D0%B8-%D0%B4%D0%B2%D0%B5%D1%82%D0%B5-%D1%81%D0%B0-%D0%B4%D1%8A%D1%89%D0%B5%D1%80%D0%B8-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF,-%D0%BD%D0%BE-%D0%B8%D0%B2%D0%B0%D0%BD%D0%BA%D0%B0-%D0%B8-%D1%82%D0%B8%D1%84%D0%B0%D0%BD%D0%B8-%D1%81%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D1%80%D0%B0%D0%B7%D0%BB%D0%B8%D1%87%D0%BD%D0%B8", "text": "\" Говорейки за добре свършена работа, тук са две от дъщерите ми. \" Тази реплика е на американския президент Доналд Тръмп. Произнася я по време на събитие в щата Охайо, където говори пред група работници, инженери и \"невероятни дърводелци\" за това колко страхотен е. На този етап, залата вероятно колективно се е питала кого има предвид. Те, подобно на целия останал свят, знаят за Иванка - дъщерята, която той е назначил за свой съветник и де факто Първа дама; дъщерята, за която е казвал, че би ходил с нея, ако не беше негова дъщеря; тази, чието истинско име — Ивана Мари Тръмп, е идентично с това на нейната майка. Ето защо събралото се множество започва да аплодира при първото ѝ споменаване. После изведнъж Тръмп си спомня нещо друго. \"И Тифани!\" Историята на двете сестри Тръмп — 37-годишната Иванка и 25-годишната Тифани Ариана (или само Тифани) е доста любопитна. Първата е израснала в Ню Йорк с баща си и неговото състояние, втората — в Калифорния, без него. Едната има собствена линия от бижутерия, другата е кръстена на бижутерски бранд. Едната се представя като самореализирала се бизнесдама и дипломат, другата се задоволява с това да изпълнява ролята на архетипната милиардерска дъщеря. Едната е близка приятелка с Челси Клинтън, другата — с Линдзи Лоън. Едната беше в централна позиция през цялото време през кандидатпрезидентската кампания на нейния баща, другата беше толкова настрана, че можеше просто да си остане на паркинга. Сега, когато Великобритания се подготвя за официална визита на Тръмп следващата седмица, едната ще пристигне на \"Еър Форс Уан\" с татко си, докато другата вече е там, обядва в Annabel's, пазарува в Harrods и прави нещата по своя начин. Ето всичко, което трябва да знаете за Тифани Тръмп. Семейни въпроси Да питате дали Доналд има любима дъщеря, би било като да питате дали Fox News има любима политическа партия. Веднъж той беше заявил в интервю: \"Нека ви кажа нещо. Иванка е страхотна, страхотна красавица. Всеки мъж в страната иска да ходи с дъщеря ми.\" Пауза. \"Нали знаете, имам и друга дъщеря, от Марла, на име Тифани? Тя също е красиво, чудесно хлапе. Но тя е много… изолирана. Когато имаш отделни жени, нещата са някак... разделени.\" Години по-късно, на деня на изборите през 2016 г., той заяви, че се гордее с Тифани \"в по-малка степен\" от другите му деца. Точно нещото, което всяко дете би желало да чуе. Възпитание и израстване Ако има причина Доналд да не е толкова близък с Тифани, колкото е с Иванка, то е донякъде защото те са били на около 5000 км разстояние през по-голямата част от детството й. Доналд и майката на Тифани, актрисата Марла Мейпълс, са се разделили, когато момичето е било на 4 години, и са се развели, когато е била 6-годишна. Тифани се е преместила от Ню Йорк в Калифорния, където е отгледана от Мейпълс, и основно е виждала Доналд и нейните братя и сестри през пролетната ваканция в \"Мар-а-Лаго\", хотела, който той притежава във Флорида.     За разлика от нея, Иванка е навършила 10 години, преди Доналд да се разведе с нейната майка — бившият модел от чешки произход Ивана Тръмп, но е останала само на един асансьор разстояние от баща си - в \"Тръмп Тауър\", с братята си Дон-младши и Ерик, и майка им. Образование, образование, образование За един много мимолетен момент изглеждаше, че Тифани ще продължи по стъпките на майка си в шоубизнеса. През 2011 г., в последната година от гимназията, тя издаде поп-песен, озаглавена Like A Bird, текстът на която (\"Диамантите са толкова лъскави/Специални неща имам по себе си\") неясно как остана незабелязан от комитета, връчващ наградите \"Пулицър\". В крайна сметка Тифани сложи музиката на пауза и се записа в университета на Пенсилвания, по-близо до баща си и полубратята и полусестрите си, и в крайна сметка завърши със специализация по социология и урбанистика. След стажове във Vogue и компания за очила, тя постъпи в школата по право \"Джорджтаун\" във Вашингтон. Що се отнася до Иванка, тя има доста по-комфортно израстване. Баща й веднъж урежда Майкъл Джаксън да я гледа да танцува в \"Лешникотрошачката\" - спомен, който вероятно е поизгубил блясъка си в последните месеци. Тя започва обучението си в девическо училище в Манхатън, след което е в престижен пансион в Кънектикът, който сравнява със \"затвор\" - сред другите бивши \"затворници\" са Джон Ф. Кенеди, Глен Клоуз и Майкъл Дъглас. После Иванка посещава университета в Джорджтаун, преди да се прехвърли в школата \"Уартън\" към университета на Пенсилвания, където е следвал и брат й — Дон-младши, както и баща им. След това става модел и после, категорично без да разчита на връзките на баща си, пробива в бизнеса. Житейски партньори Иванка е омъжена от 11 години за изглеждащия като безмълвна кукла Джаред Къшнър, който сега наравно с нея е висш съветник на Доналд. Преди това тя е свързвана с кой ли не, от Ланс Армстронг до актьора Тофър Грейс.     Междувременно Тифани сега е в Лондон с гаджето й Майкъл Булос - студент по финанси от ливанско-френски произход, който е роден в Тексас, но е израснал в Нигерия - страна, която нейният баща може би е имал, или не е имал предвид, когато нарече някои части на Африка \"лайняни държави\" миналата година. Преди Булос, Тифани е ходила с мъж на име Рос Механик. Което е истинско име, честна дума. Кръгове на доверие Преди скорошна чистка, Instagram акаунтът на Тифани включваше нейни снимки от партита с т.нар. \"Snap Pack\", група от богати наследнички и модели, които открито демонстрират богатството си. Други членове на общността са Кайра Кенеди, дъщеря на Робърт Ф. Кенеди-младши, и Барън Хилтън, брат на Парис. Тифани също така е дългогодишна приятелка с Линдзи Лоън, за която бащата на Тифани веднъж беше подметнал, че \"вероятно е доста проблемна и поради това страхотна в леглото\", както и актрисата Абигейл Бреслин, за която Тръмп, слава богу, не е казвал нищо. Иванка има собствен кръг от знаменитости — или поне имаше такъв — започващ с Челси Клинтън, с която се твърди, че тя се е запознала покрай съпруга си преди няколко години. Тя и Къшнър също така са близки приятели с Хю Джакман, на чието парти за 50-я му рожден ден присъстваха миналата година. Твърди се, че Иванка е близка и с Уенди Денг, бивша съпруга и някогашен бодигард на Рупърт Мърдок.     Сестринска връзка В дълбоко трогателната първа книга на Иванка \"Коз: Да играеш, за да печелиш в кариерата и живота\", има само едно упоменаване на сестра й — когато Тифани се е обърнала към нея за съвет как да поиска от баща си кредитна карта. \"Единственото, което тя искаше всъщност, беше начин да усети някои от привилегиите, които имаха нейните приятели\", пише Иванка. Тя е предложила \"Доналд да помисли за това да изненада Тифани с кредитна карта за Коледа, със скромна месечно отпускана сума в нея\". И той направил точно това. Поуката от тази история остава неясна, но поне илюстрира факта, че сестрите са се разбирали. И изглежда продължават да се разбират. Тифани публикува свои снимки с трите деца на Иванка, Иванка казва неща като \"Тя е малката ми сестра! Близки сме с Тифани през целия й живот, и много я обичам\". Няма причини човек да се съмнява в това. Но колко огромна е разликата между тях…", "date": "2019.06.02", "title": "И двете са дъщери на Доналд Тръмп, но Иванка и Тифани са напълно различни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396282-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D0%BF%D1%80%D0%B8%D0%B7%D0%BD%D0%B0-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%BD%D0%B0-%D0%B1%D1%81%D0%BF", "text": "\"Никой не ходи на гости при хора, които непрекъснато се карат\" - така Кирил Добрев обясни защо БСП загуби Европейските избори със значително изоставане от ГЕРБ. Заместникът на Корнелия Нинова призна, че ръководството е допуснало грешки със старта на кампанията и с въвличането си във вътрешни и външни скандали, които са отблъснали гласоподавателите. \"Да изпуснеш за пореден път победата, много боли. По-голям враг от ГЕРБ е ниската избирателна активност. Не дадохме възможност на хората да ни подкрепят\", коментира Кирил Добрев пред bTV. По думите му - единственият спечелил от скандала в БСП след бламирането на Корнелия Нинова и пренареждането на листата с кандидат-евродепутати е бил Сергей Станишев. \"Моментът с реденето на листата е много спорен за БСП. С името на Станишев вървят поне 10 загуби, включително срещу ГЕРБ. От цялата работа спечели Станишев, защото си изкара преференции от вътрешнопартийния вот\", каза Добрев. Кирил Добрев видя оптимистична тенденция в резултата на партията, която \"щеше да се яви на балотаж в 200 общини\", ако евроизборите на 26 май бяха кметски. \"Ако резултатът ни беше лош, Бойко Борисов нямаше да прави чистка в ГЕРБ\", каза зам.-председателят на БСП. Пред БСП предстои Конгрес на 15 и 16 юни, когато трябва да се реши казусът с оставката на Корнелия Нинова и евентуалното провеждане на вътрешни избори за нов председател. Самата Нинова обяви готовност да поиска вот на доверие от членовете на БСП, за да води партията и на местните избори през есента на 2019. Името на Добрев се лансираше като възможен временен председател на партията в периода до избирането на нов титуляр на поста.", "date": "2019.06.02", "title": "Кирил Добрев призна грешките на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396270-%D0%BA%D0%B0%D0%BA%D0%B2%D0%B8-%D1%83%D1%81%D0%BB%D0%BE%D0%B2%D0%B8%D1%8F-%D0%B5-%D0%BF%D0%BE%D1%81%D1%82%D0%B0%D0%B2%D0%B8%D0%BB-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Оставката на Цветан Цветанов от всички постове в ПП ГЕРБ предизвика и суматоха , и оживени коментари в мрежата.  Пред една от телевизиите Цветанов призна, че са имали дълъг разговор с Борисов.  Предложил му е да продължи да работи за партията за спечелване на местните избори или ще подаде оставка. Борисов е предложил трети вариант, но явно той не е удовлетворил Цветанов.       Цитираме без редакторска намеса: … Хайде да поръзсъждаваме кои са тези три варианта, които Борисов и Цветанов са обсъждали. Цветанов не казва, но при всички случаи е поискал да води отново предизборния щаб на ГЕРБ, да има достъп до партийната субсидия и да имунизира от сваляне своите кметове и да се преосмисли освежаването на местни ръководни структури с нови кадри. Борисов не се е съгласил, предложил е трети вариант, но той не  е бил приемлив за Цветанов. Депозирал е оставката си, но все пак остава редови член на ГЕРБ, което вече поставя няколко други въпроса:  Защо остава редови член на ГЕРБ и като такъв няма да има друга функция, освен да лепи предизборни афиши по стени огради? Дали го прави заради накърнената си гордост и за да накара Борисов да се почувства виновен? А може би очаква провал на местните избори ипредпочита да бъде ватре в партията, когато Борисов му предложи да се върне?  Всички отговори са възможни, но има още една сюжетна линия, която по моето скромно мнение, е била водеща при решението на Цветанов. Очакванията са, че преди изборите ще зачестят разследванията за злоупотребите  на толерираните от Цветанов кметове. Бомбата в краката на кмета на Сандански цъка неумолимо, благоевградския кмет, смятан за личен приятел на Цветанов, също стъпва по гореща жарава. Въпрос на месеци е Камбитов отново да попадне в полезрението на медиите с поредната си далавера и да се разбере, че има повече жилища даже от бившия втори.  И ако в този момент Цветанов е извън ГЕРБ,  става силно уязвим. Даже може да го призоват като свидетел, ако прокуратурата си свърши добре работата. Но в рамките на партията все пак  си осигурява някаква защита и възможност за връщане на бял кон, ако този сценарий не се състои. Ако  кметовете му се разминат по чудо с публичните скандали и ГЕРБ се представи неубедително на изборите, Борисов може да го помоли да се върне на стария си пост. И Цветанов ще приеме, но вече той ще поставя условията. И всички ще продължи по старому….    ", "date": "2019.06.02", "title": "Какви условия е поставил Цветанов на Борисов?"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396271-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE-%D0%B8-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "Домусчиев гонел разследващи журналисти. Бенатова и Шикерова. Не ги гонел, но вече не искал да им плаща твърда заплата. Предложил им да им плаща на свършена работа, която да купи, ако хареса. Изглежда като частна медия на свободен пазар. Но не, това било ограничение на свободата на словото. Сякаш някой е забранил на Бенатова и Шикерова да разследват, да осведомяват обществото, да си направят собствена медия или да пишат от Фейсбук. Е, да, ама няма сигурна заплата в края на месеца. А „Господари на ефира“, които се задържаха в ефир доста дълго след като спряха да бъдат интересни, започват излъчване онлайн. Разбира се, няма да имат аудиторията на националната телевизия. Но не съм ги чула да се оплакват, че някой им ограничавал словото. Ако има човек в тези среди, който да е наясно с пазарните принципи – Маги Халваджиян е. И съм сигурна, че той отново ще намери пътя. А казионните журналисти, които отдавна не следя и без друго, няма да ми липсват. ", "date": "2019.06.02", "title": "За свободата на словото и Домусчиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396272-%D0%BE%D0%BF%D1%80%D0%B0%D0%B2%D0%B8%D1%85%D0%BC%D0%B5-%D0%BF%D1%80%D0%B5%D1%85%D0%BE%D0%B4%D0%B0,-%D0%BD%D0%B0%D1%80%D0%B5%D0%B4-%D0%B5-%D0%B5%D0%B2%D1%80%D0%BE%D0%BF%D0%B0", "text": "Европа има нужда от нас, ние ще я оправим. Това може да се обобщи от слоганите на различните кандидати за евродепутати. Да напомним, че тази година се борят 318 кандидати за 17-те места, или средно по 19 за едно място.  Кандидатите са представители на 13 политически сили и 8 коалиции, плюс 6 независими. Първоначално 15 партии получиха регистрация от ЦИК, но две от тях така и не внесоха своя листа и се отказаха от участие в изборите в последния момент – „Движение България за гражданите“ и Българска нова демокрация.       Сред регистрираните има обединения на вече познати формати, новосформирани движения, индивидуални кандидатури, заставащи с личния си авторитет. На фона на този избор да се каже „няма да гласувам, защото няма за кого“, е несериозно, освен безотговорно и невежо. Сред различните идеологии,  работещи модели и предизборни платформи всеки може да намери нещо за себе си, има от всичко. Смисленото говорене и добри идеи вървят неизбежно с клиширан популизъм, с пренавит патриотизъм, омръзнали себехваления, нелепи изхвърляния, преиграна социална чувствителност  и крайни заявки.  Най-често срещани и най-„убедителни“ са прокламациите за  голямото и стабилно европейско семейство. Предвид формата и характера на изборите, те очаквано бележат кампанията. Но дали мотивират избирателя? Заявката, че ще работим за силна Европа би могла да е убедителна само пред бъдещите колеги от Европарламента и евентуалните западни ментори. Но за родния избирател това е като заявката, че ще се работи за туристическа линия до Венера, на съответната цена. До Марс вече има инициация за екскурзии. Има и направени заявки от милиардери. Не знам защо българинът чака, не знае ли, че и той може?  Млад воевода (ВМРО) ни застрелва с мотото  „Да си върнем Европа“ . Как да си я върнем? Коя Европа, наша ли е била, териториално ли, ментално ли, кой ни я е взел? Нови ограничения ли са въвели? Малко ли Европа присъства в битието ни, и без да ходим до нея? Хиперкмаркетите, всички големи вериги, основни комунални услуги – вода, мобилни телефони, електроенергия – всичко това е собственост на европейски компании. Дори водещи финансови институции, застрахователни също – са чужда собственост, приоритетно европейска. Твърде много Европа в основни сфери на живота ни, и все по-малко България. Да си върнем Европа?! Ами добре. Само дето Европа с нищо не ме ограничава да съм част нея, да потребявам благата и възможностите й, да се чувстват европейка и тук. Ограничава ме единствено българският ми, неевропейски доход.  Според Мария Габриел пък „ София и България могат да допринесат Европа да е по-силна “. Чудесно. А кой ще допринесе София и България да бъдат по-силни? Сигурна съм, че има хора, които всяка сутрин се будят тръпнещи с въпроса - какво той лично и като част от общност може да направи днес за една по-силна Европа. Някъде между тичането за работата за 750 лв., взимането на детето от баба му на другия край на града, защото в детската градина няма места, даването на дежурства за повече пари, защото тези не стигат за издръжка на семейство, чакането на спирка след 19 ч. по 40 минути,  защото по незнайна причина транспортът минава на друг режим, седи и философски се пита - какво ли да направя за Европа? Оправихме си наш‘та копанка, сега да оправим и европейската. Само да не ни изгонят с пръте и каменье, ако тръгнем да ги оправяме както нас си.  Представителят на бившия Реформаторски блок, участвал в управлението на 43-то НС, в коалиция с ГЕРБ – Радан Кънев, сега от ДБ, се заявява „ За младите и бъдещето на Европа ”. Българинът с разпадащ се свят, част от най-бедния и най-бързо топящ се народ в европейското семейство сал за бъдещето на Европа мисли. А когато изгонят младите с ниски заплати, липса на работа и перспектива, и те инвестират младостта, квалификацията и качествата си на Запад, със сигурност ще допринесат за бъдещето на Европа.    Какво мисли за заветното европейско бъдеще, така и няма да узнаем от един колоритен кандидат. В сряда,  лидерът на партия „Българско национално обединение” Георги Георгиев - Готи, която издигна Евгения Банева за кандидат, заяви, че оттегля подкрепата си. Движението се прочу с издигането на Митьо Пищова и Радо Шишарката за президент и вицепрезидент. Готи обяснява в разпратено писмо, че я мислел за „неоправдана и набедена“, но целта на нейната кандидатура била само да излезе от ареста, за да си подписва документи и оперира с банкови сметки. Нито веднъж по време на цялата кампания не я видях, казва. И ние май не я видяхме. И няма да узнаем нищо за плановете на Баневи за бъдещата силна Европа.     Но пък от партия Волт разбираме, че „ ще работят заедно в посока на информираност на гражданите, да обясняват какво прави Европа за България “. Това хубаво, но толкова ли е невидимо и неясно за обществото какво прави тя за него, че трябва да му се обяснява? Безспорно, чу се смисъл от тези начеващи б(в)олтчета, но когато стигнах до „трябва ни силна икономика и подобряване стандарта на живо“, ме изгубиха. Това са клишета, балони, транспаранти, реклама на селска ферма, лафове на АББА.  И тук се появява Андрей Ковачев: Когато в населените места имаше повече България, нямаше обезлюдени села (сега са вече близо 600), кипяха от живот, водата си беше чиста, реките също, а училищата – не само топли, но и ги имаше във всяко село. И бяха пълни. Де е тази България?  Въпросът не е – искаме или не повече Европа. Всеки нормален човек, член на Общността, би искал силна и стабилна Европа, и най-вече европейски стандарт на живот. Въпросът е в самите проевропейски послания. Доколко адекватно са отправени и какво отношение имат те към българския избирател   - неговото битие и бъдеще. Призивите да работим за Европа, освен с нищо убедителни за средния българин, са и леко притеснителни. Не работим ли достатъчно да плащаме сметки на европейските компании у нас, скъпите храни във веригите, дето са и второ качество, по стандарта за бедняци. Не осигуряваме ли на Европа работна сила от най-ценния си актив – младите и образовани кадри, които, напускайки страната обезкървяват родния пазар. Не плащаме ли достатъчно голяма вноска за членството ни, а после евросредствата, които идват срещу нея, потъват в имоти за гости, във ферми без овце, но не и при хората. За тях остава тази награда - да работят за бъдещето на Европа. Не ме разбирайте погрешно – нека сме активна част от Европа, да споделяме взаимно ресурси и опит, нека е стабилна - сега това е нужно повече от всякога, нека намери баланса между развитите и изоставащите. Но…   нека мислим какво може да допринесем и за България чрез Европа, чрез участие в общата европейска политика, с представителите, които ще излъчим. И да подкрепим онези, които са показали, че мислят в тази посока.  Избор има.    ", "date": "2019.06.02", "title": "Оправихме Прехода, наред е Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396273-%D0%B4%D0%B0%D0%BD%D0%B0%D0%B8%D0%BB-%D0%BA%D0%B8%D1%80%D0%B8%D0%BB%D0%BE%D0%B2-%D0%BC%D0%B5%D1%85%D0%B0%D0%BD%D0%B8%D0%B7%D0%BC%D1%8A%D1%82-%D0%B7%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5-%D1%89%D0%B5-%D0%B5-%D0%B5%D0%B4%D0%BD%D0%B0%D0%BA%D1%8A%D0%B2-%D0%B7%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%B3%D0%BE%D0%BB%D0%B5%D0%BC%D0%B8", "text": "През цялата минала година ние имахме възможност да взаимодействаме с отделни въдии в ВКС и това взаимодействие беше трудно, защото върховните съдии бяха подложени на определен натиск от ръководството на съда да не с оказва въздействие на законодателя Аз смятам, че управлението е стабилно. Потвърдихме и управленската позиция, но най-важното потвърдихме, че получаваме необходимата подкрепа от нашите избиратели, тоест нашите политики получават подкрепаот българите. Те не се поддадоха на манипулациите, не се поддадоха на калните внушения на нашите опоненти. Българскрият избирател доказа, че е мислещ избирател, както и че е обективен в преценките и анализите си. Няма да повтарям какво сме направили досега, включително в това правителство, смятам, че българите виждат и подкрепят нашите усилия, каза в предаването „Офанзива с Любо Огнянов“, министърът на правосъдието Данаил Кирилов. Аз с удивление във вчерашния ден се запознах с журналистически интерпретации на дебата във ВСС. Те бяха до такава степен изкривени и пречупени, че в един момент се запитах дали аз съм бил там и съм имал пряко и непосредствено впечатление. Аз изразих мнение и становище, което казах, че го правя с оглед на впечатлението от предишната ми позиция, с която се обхваща периода 2018 година. Важното е ,че докладът е необективен. Не стана ясно също така за публиката кой точно е този доклад, защото от ВКС произлизат 2 доклада- този, който си е само на ВКС, докладът по член 111 от Закона за съдебната власт и обобщения доклад за всички граждански и наказателни съдилища по член 114 от Закона за съдебната власт. Този доклад, обобщаващия не би следва да бъде заразяван от тези, които са изцяло лични на председателя на ВКС и бих казал, че те са заразени от негови политически амбиции и преследват конфронтация в публиката. През цялата минала година ние имахме възможност да взаимодействаме с отделни въдии в ВКС и това взаимодействие беше трудно, защото върховните съдии бяха подложени на определен натиск от ръководството на съда да не с оказва въздействие на законодателя. Това е една необяснима позиция и един изцяло неправилен подход. Ако направите преглед назад във времето, включително и на публични и национални конференции в Софийския университет, там имаше призиви да не се помага на парламента и на законодателството, защото в парламента ще игнорират становищата. Това първо не е вярно, второ, ако някое становище е останало без подкрепа, то просто е останало без подкрепа, каза още той. Първата тема, която беше провокативно представена, това беше във връзка с публичността на присъдите постановени при наказателни дела с обществен интерес. Тъй като оспорването на пленуна на ВКС, измененията в наказателно-процесуалния кодекс пред конституционния съд, бяха безуспешни, той отхвърли всички искания на върховните съдии. Някак остана тази тема като внушение в обществото, че видите ли имало нещо непрозрачно. Присъдите били прозрачни за всеки, но съда не можел да представите мотивите по официален ред. Всъщност това не е така, наказателният съд може широко да публикува и мотивите на присъдата, в момента в който лицето е задържано за изпълнение на наказанието. Тази мярка беше приета от правна комисия и респективно от пленарна зала в 44-ото Народно събрание, за да се преодолее избягването от изпълнение на наказанието, което беше системен проблем и тази мярка дава ефект. По отношение на публичната релация - сега има осъдени на първа инстанция, които пък публично заявяват „Вие ще видите като стигнем до трета инстанция как най-висшия съд ще ни оправдае“, заяви Кирилов. Това дело, което беше по гражданската конфискация, е от 2016г. Според ВАС решаване на тълкователно дело след 2 години дали е добре организирано и дали това е индикация, че резултатът по този дебат между върховните съдии е еднозначен? Не се говори и за това, че това дело приключи изненадващо. Приключи точно преди Коледа и така че в рамките на 10 дни бяха прекратени поне 3 знакови производства срещу трима олигарси, някои от тях, които са и медийни собственици. Не смея да изпратя официално запитване до КПКОНКПИ, за да ги попитам официално за общия брой на прекратени производства за тези 10 дни, категоричен беше министърът на правосъдието. От техническа страна проектът беше завършен като работа от мен и екипа, който съм избрал да работи по този въпрос във вторник вечерта. Към момента осъществяваме финално съгласуване, което е на правно техническо ниво. Имаме готовност да представим, коментираме и обсъждаме този проект. Тук обхващаме всички аспекти на отговорността. Стремежа ни е бил да направил уредбата изчерпателна. Дали сме си сметка, че конституционната рамка е установена в основния закон на Република България. Разделили сме на три правни режими на отговорността. Едната хипотеза касае в случаите, когато имаме наказателно производство, тоест имаме данни за извършено престъпление. В тези случаи доразвиваме действията, които се извършват от разследващите органи, така че за да се преодолеят всякакви съмнения за зависимост и невъзможност да се проведе такова разследване. Предвидили сме механизъм на временно отстраняване по отношение на някой от Тримата големи. Има се предвид някой от двамата председатели или главния прокурор. Нашият стремеж е да деперсонализираме изцяло дебата по този въпрос. Режимът е равен и едва към за тримата. При временното отстраняване, първоначалният момент е в момента на привличането на обвиняем. Когато е привлечен като обвиняем един от Тримата, тогава разследващият орган чрез апелативен прокурор уведомява ВСС, който действа по начина, по който сме разписали и сме предвидили мярката временно отстраняване да бъде взета с квалифицирано мнозинство , каза още Данаил Кирилов, относно проекта за отговорностт на председателя на върховния административен съд, на касационния съд и главния прокурор. За административни нарушения не би следвало да се предлага този режим, а общия който е към магистратите въобще. В този случай би следвало да бъде налице хипотезата предвидена в конституцията, тоест ако е грубо нарупението на служебните задължения или съществено е оронен престижа на съдебната система, в тези случаи би могло пак ВСС да поиска прекратяване предсрочно на мандата, каза още той.    ", "date": "2019.06.02", "title": "Данаил Кирилов: Механизмът за временно отстраняване ще е еднакъв за Тримата големи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396264-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Ако е имало грешки в кампанията, сега ще има възможност да бъдат отчетени, коментира заместник-председателят на ГЕРБ \"Мисля, че достатъчно се говори по темата за оставката на Цветан Цветанов. Нека оставим Борисов да има крайното мнение по този въпрос\". Така кметът на Бургас и заместник-председател на ГЕРБ Димитър Николов коментира в ефира на \"Седмицата\" по Дарик радио най-актуалната тема след изборите в ГЕРБ,  По думите му, ще се дава много повече възможност решенията да бъдат вземани в изпълнителната комисия на ГЕРБ.  \"В изпълнителната комисия винаги е имало дискусия и всеки има възможност да изрази своето мнение, а Борисов е лидер, който винаги се съобразява с мненията, които имат стойност. Никога не е налагал еднолично решения\", категоричен е Николов.  Той обясни, че винаги в комисията се е давало максимална възможност всеки да формулира и защити с аргументи своята позиция и добави, че никой не е ограничаван да има мнение, но винаги се е вземало най-правилното решение за партията.  \"Изключително важен беше успехът на партията на евроизборите, в същото време имаме и известен спад на гласовете в различните региони. Трябва да си направим много качествен анализ, да се говори с лидерите по места\", посочи кметът на Бургас.  Според него ниските резултати се дължат най-вече на ниската избирателна активност и на факта, че предизборната кампания на партиите е минала под знаменателя на очерняне и клевети. Това до голяма степен е отказало избирателите да отидат до урните.  \"За Бургас нямам притеснения, правим си своите анализи, ще вземем конкретни решения и инициативи, но трябва да имаме повече време за анализ\", каза кметът на града. Той не каза дали харесва Веселин Маринов да пее по време на кампанията.  \"Ако е имало грешки в кампанията, сега ще има възможност да бъдат отчетени. Може би не се даде достатъчно трибуна на добрите инициативи, които ще бъдат важни за България в новия европейски парламент. Има доста теми, с които трябва спешно да се захванем\", обясни Димитър Николов.  Той не каза дали очаква появата на нова партия, но каза, че винаги се появяват нови движения, партии и личности.  \"ГЕРБ продължава до ден днешен да бъде партията, за която хората гласуват и на която разчитат. Според мен, ако успеем да си направим правилните изводи, ще успеем да върнем голяма част от избирателите и симпатизантите\", коментира Николов.  По думите му, следващите избори за местна власт са изключително важни за всяка партия, включително и за ГЕРБ. Голяма част от кметовете на общините са представители на ГЕРБ. Той не пожела да отговори на въпроса дали ще се кандидатира отново за поста, защото това решение ще се вземе от ръководството на ГЕРБ. Каза обаче, че има още доста работа, която трябва да се свърши.  На въпрос дали би оглавил ГЕРБ, Николов каза, че \"камъкът си тежи на мястото и в това е чарът на ГЕРБ – че за различни позиции има добре подготвени кадри, които не готвят политическа кариера\". Той припомни, че тази партия е създадена от премиера Борисов и той е най-авторитетният в нея. \"Той е двигателят и моторът\", допълни Николов.  По думите му, Европа би била по-сигурно и по-прекрасно място за живеене с Манфред Вебер, но тепърва предстои да се види какви ще са резултатите от срещите между лидерите в Европа. Според Николов управление с по-широка коалиция дава по-голямо доверие, стабилност и повече енергия.   \r\n  ", "date": "2019.06.02", "title": "Кметът на Бургас Димитър Николов: Достатъчно се говори за оставката на Цветанов"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396265-%D0%BB%D1%8E%D0%B1%D0%BE%D0%BC%D0%B8%D1%80-%D0%BB%D0%B5%D0%B2%D1%87%D0%B5%D0%B2-%D0%B4%D0%B0-%D1%81%D0%B5-%D0%BF%D0%B8%D1%88%D0%B5-%D0%B7%D0%B0-%D0%B1%D0%BE%D1%82%D0%B5%D0%B2-%D0%B5-%D0%BE%D0%BF%D0%B0%D1%81%D0%BD%D0%BE-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D1%8F%D0%BC%D0%B0%D1%82-%D0%B3%D1%80%D0%BE%D0%B1-%D0%B1%D0%BE%D1%82%D0%B5%D0%B2-%D0%BD%D1%8F%D0%BC%D0%B0-%D0%B8-%D1%81%D0%BC%D1%8A%D1%80%D1%82", "text": "С Ботев би трябвало да загине един идеал, непотвърден от историята. Но тогава какво би останало от нас? Всеки от нас носи формулата на Ботев със страшното неизвестно. Може би това е формулата на България. Хъшовете очевидно са ни превъзхождали.   Да се пише за Ботев е опасно. Това знае всеки зрелостник. Ботев е първата тема, за която трябва да се подготвиш. Но съвсем не се знае кога ще възникне тази тема, за да провери твоята зрялост.  Може би днес?  Да се пише за Ботев е опасно. Думите се смаляват пред него, мигат и гаснат. И въпреки това неприятно явление, всяко време, всяка идеология, всяка промяна, всяка власт бързат да го обласкаят и присвоят. И се сипят пустословията, сякаш трябва да го заровят най-сетне напълно.  Но Ботев се извисява над всичко и си остава върховен. Дори бронзовият му бюст все още не е откраднат от предприемчивите герои на второначалното натрупване на капитали...    Най-великите българи нямат гроб. Ботев няма и смърт. От всички версии за гибелта му най-неправдоподобна е официалната. Затова е създадена цяла философия, че не трябва да се ровичка този въпрос. Заради самия български народ, който има нужда от легендата. И заради самия Ботев (!), като че ли той би искал да има един заблуден народ.    Ние съзнателно се заблуждаваме, че Ботев е бил много популярен и обичан приживе, след като добре знаем, че тогава в България почти никой не го е чувал, а между емигрантите е имал слаба поддръжка. Минавал е за един от младите екстремисти.  Слизайки на родния бряг, легендарната му чета пее песен от Стамболова, а не от Ботьова: „Не щеме ний богатства, не щеме ний жени...“    Ботев е типичен емигрант. С око на рис вижда истината отвън и отвисоко, но изповядва идеала за освобождаване „отвътре“ – със собствени сили. Никакви илюзии за помощ отвън „и най-малко от царска Русия“.  Но той силно желае да привлече вниманието на Европа към събитията, в които се впуска с такава гибелна страст. Може би там някъде ще го забележат.  Писмата, които пише от борда на „Радецки“, са послания на политически самоубиец.  Ботев е очевидна изкупителна жертва за съвестта на „външна“ България, която ще съществува след него и до днес.  Четниците изпълняват ефектния сценарий на великия поет, предназначен да събуди световното обществено мнение, само в първата му част.  Второто и последно действие е забулено в неевропейския балкански мрак.  Театралната тръба на четата не събужда никакъв благороден отклик, а само яростта на башибозука. Какво точно е станало след това, не ще узнаем никога. Знаем, че били разнасяни, набучени на щик, няколко глави.  И ние разнасяме една набучена на нашите писалки легенда.  С Ботев би трябвало да загине един идеал, непотвърден от историята.  Но тогава какво би останало от нас?  Едва след Освобождението с руско оръжие и кръв хъшовете, вече яхнали властта, решават да „направят“ Ботев национален герой. Решават, че това ще стане най-добре, като се забрави и загроби част от истината. Съвсем малка част от истината.  Но у Ботев всичко е малко, освен гениалността. Двайсет стихотворения. Двайсет и осем години...  Подбудите на тези, които градят легендата, са светли. Те строят мост между две епохи, но той се оказа много по-универсален. Така че и ние днес се опитваме да минем на другия бряг.  И всеки от нас носи формулата на Ботев със страшното неизвестно. Може би това е формулата на България. Хъшовете очевидно са ни превъзхождали.  Между тях не се намери нито едно мекере, което да рови невидимите кости на Ботев, както това стана с Вапцаров в наши дни.  Да се пише за Ботев е опасно.  Все така ли ще вървим с някакво благородно премълчаване в своето „Символ верую“? все така ли ще премълчаваме това, което не ни изнася в името на нещо много възвишено?  Чувал съм да казват: „Ако Ботев бе останал жив, той би имал съдбата на Стефан Стамболов.“ Това ми се струва абсурдно. Великата и тайнствена смърт на Ботев е далеч по-логична и обяснима от неговото раждане.  И все пак, ако Ботев бе останал жив след гибелта на своя идеал, би имал съвсем друга съдба. Точно тази съдба, която ние непрекъснато не можем да постигнем. А не можем да я постигнем, защото убиваме малки части от истината в името на някаква много светла идея.    През май 1941 г. навъсен работник идва при Вапцаров и му нарежда „Пишете за Ботев!“ (всъщност, работникът са били двама студенти). Цензурата дава съгласие, но стихотворението не е отпечатано. Въпреки това една година по-късно Вапцаров е разстрелян от несъществувалите фашисти.  При мен дойде една красива, усмихната журналистка (каква ли е всъщност?) и ми нареди същото.  Значи пак е дошло Рождество Христово Ботево. Поглеждам през прозореца – никаква пътеводна звезда. Нашият народ, като чуе думата „опашата“, мисли за лъжа, а не за звезда.   „Да пишеш за Ботев е опасно“ – това съм го писал няколко пъти, но все още съм жив.   Ако не в облак, Ботев е малко в сянка. Трябва да се забравят някои неща около него.  „Но той е талантлив – ще се оправи.“ Освен това неговият приятел Левски, чийто портрет краси днес официалните кабинети, не го изостави. Пък и Стефан Стамболов, който пак е влиятелен...   Нали Ботевата чета пееше „Не щеме ний богатства, не щеме ний жени…“ Мина време и цензурата редактира химна на хъшовете и той стана „Не щеме ний пари!“. Това от идеологическа и моралистическа гледна точка – добре… Но пък малко бие на перверзия.  Ако днес някоя чета или приятелски кръг (или не дай си боже, мафия) развее байрака, би трябвало да пее:  „Ний искаме богатства\".", "date": "2019.06.02", "title": "Любомир Левчев: Да се пише за Ботев е опасно! Най-великите българи нямат гроб. Ботев няма и смърт!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396266-%D0%BA%D0%B5%D0%B2%D0%BE%D1%80%D0%BA-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D1%87%D1%83%D1%85%D1%82%D0%B5-%D0%BB%D0%B8,-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Бойко трябва да продължава да нищи истината – но не за Веско Маринов, а за доскорошния си оръженосец Цв.   Цветанов сам си отряза главата при Жени Марчева.  Открай време е известно, че думите нямат особено значение за него.  Обаче да дадеш интервю, в което да се разобличиш по подобен начин - това наистина не е нормално.  Кулминацията в интервюто дойде след въпроса на Жени: „Държите ли с нещо оттук-насетне премиера Борисов – с някаква нелицеприятна информация, която би могла да излезе следващите месеци и години?“  Отговорът на Цветанов:  „Не… Само да ви кажа, че всичко това, което беше преди, когато се водеха делата за това, че съм подслушвал политици или бизнесмени, това беше един пасквил, който беше основание да бъда преследван.  СМЯТАТЕ ЛИ, ЧЕ АКО ИМАХ ПОНЕ НЯКАКЪВ ЗАПИС, НЯМАШЕ ДА ГО ПУСНА НЯКЪДЕ В ПУБЛИЧНОТО ПРОСТРАНСТВО?“  Какво излиза?  Ако Цветанов имал запис, уличаващ ББ, щял да го пусне.  Ето така човек сам си реже главата.  Това е изключителна реплика, която за сетен път ни уверява, че нашите властници пет пари не дават за морала в политиката.  Ако имах запис - щях да го пусна още тогава.  Ако си бил готов да го пуснеш тогава, какво ти пречи да го пуснеш сега - щом изобщо нагласата ти е такава.  И още: дали Цв. не намеква, че е бил притискан заради подслушванията и от самия ББ?  В този момент Жени трябваше да попита, има ли Цв. отношение към скандала в премиерската резиденция, когато бяха записани ББ, земеделския министър Найденов, прокурора Кокинов.  Но е достатъчно и това, което измъкна от Цв.  Ако имах запис на ББ, щях да го пусна!  Ако имах записи, с удоволствие щях да компрометирам.  Не е известно, какво е искал да каже Цветанов, но думите му – на български - означават точно това.  Бойко трябва да продължава да нищи истината – но не за Веско Маринов, а за доскорошния си оръженосец Цв.  Иначе ще го чакат тежки дни.  Цветанов ще продължава да каканиже, че е образец на лоялност.  И ще се тюхка вътрешно, че не е имал компромат за ББ, който да пусне.  ***  И още нещо.  Вгледайте се в изражението на Цветанов, когато Жени му задава въпроса: „А Борисов държи ли ви с нещо?“  ***  Думите на Цветанов са уникално саморазобличаване, безподобно в близката ни история.", "date": "2019.06.02", "title": "Кеворк Кеворкян: Чухте ли, какво каза Цветанов?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396267-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BF%D1%80%D0%BE%D0%BB%D0%B8%D0%B2%D0%BD%D0%B8-%D0%B4%D1%8A%D0%B6%D0%B4%D0%BE%D0%B2%D0%B5-%D0%B8-%D0%B1%D1%83%D1%80%D0%B8-%D0%B2-17-%D0%BE%D0%B1%D0%BB%D0%B0%D1%81%D1%82%D0%B8", "text": "Най-сериозно от природната стихия ще бъдат засегнати Централна и Западна България Жълт код за поройни дъждове и гръмотевични бури в неделя е обявен в 17 области на страната.  Най-сериозно от природната стихия ще бъдат засегнати Централна и Западна България. Единственото изключение ще бъде Благоевград, който ще бъде пощаден от пороите.  Очаква се да се изсипят до 40 литра дъжд на квадратен метър. Има също така условия за градушки.  Над Източна България ще преобладава слънчево време през по-голямата част от деня. По-късно след обед и там ще се образуват облаци и ще превали. Максималните температури ще бъдат между 22 и 27 градуса.   \r\n  ", "date": "2019.06.02", "title": "Жълт код за проливни дъждове и бури в 17 области"}
{"url": "http://www.classa.bg/%D1%81%D0%B2%D1%8F%D1%82/item/396268-%D0%BF%D1%83%D1%82%D0%B8%D0%BD-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%8A%D1%82%D1%8F-%D0%BA%D1%8A%D0%BC-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE", "text": "В четвъртък показаха на Владимир Путин как Русия не само може да навакса, но и да изпревари водещите страни в технологичното развитие. Това „магическо хапче“ е изкуственият интелект. Който бъде монополист в тази област, той ще стане владетел на света, заяви президентът. В кои области Русия вече изпреварва водещите технодържави и къде има всички шансове за световно господство? В четвъртък президентът Владимир Путин посети училището по програмиране „Школа 21”, основана от „Сбербанк”. Тук държавният глава проведе среща, посветена на това, което ще определи бъдещето на целия свят и бъдещето на Русия - както беше казано в посланието до Федералното събрание по-рано. Става дума за разработките в областта на изкуствения интелект (ИИ).     „Борбата за технологично лидерство, преди всичко в областта на изкуствения интелект, и вие много добре знаете това, скъпи колеги, вече се превърна в поле на глобална конкуренция”, заяви президентът и припомни: „Скоростта на създаване на нови продукти и решения нараства експоненциално”. Държавният глава добави: „Вече казах и искам да повторя още веднъж: ако някой може да осигури монопол в областта на изкуствения интелект, последиците са ясни за всички нас - той ще стане владетел на света.” Обсъждането на това, което ще помогне на Русия „да стане властелин на света”, е не само теоретично. На президента бяха демонстрирани практически решения - нещо, което всъщност ще помогне на Русия да направи пробив в технологиите. Така на Путин бяха показани решенията на руската компания VisionLabs в областта на компютърното зрение, разпознаване на лице и обекти. Президентът се запозна със системата за анализ на трафика в Москва и технологията за търсене в тълпата на подозрителни хора. Ръководителят на VisionLabs Александър Ханин говори за това как тази система се е доказала по време на миналогодишното Световно първенство. С нейна помощ успешно са били задържани повече от 60 души, които са били издирвани. Същата система, според Ханин и неговите колеги, ще помогне да се изостави системата за достъп в училищата: учениците ще могат безпроблемно да преминат през турникетите, тъй като ИИ трябва да различават своите от чуждите.. Друго развитие, което беше показано на президента, е автономната система за контрол на наземния транспорт, продукт, създаден от експертите от Cognitive Technologies. Системата за анализ на речта е предназначена да помогне на лекарите при тяхното вече не хартиено обработване на документи – с нейна помощ могат да се попълват документи и „с глас”, с разпознаване на всички термини и съкращения. На президента бяха показани възможностите на невронните мрежи за обработка на медийно съдържание, включително за подобряване на снимките от Mail.Ru. Представители на \"Яндекс\" показаха на Путин решението в областта на изкуствения интелект за автомобилния транспорт, който ще може да контролира включително нивото на умора на водача. Те също така показаха няколко иновативни продукта, включително невронна каска, позволяваща на пациентите с травма на главата да се възстановяват. Путин се запозна с продукта на най-новите технологии в областта на медиите: той беше посрещнат от виртуална телевизионна водеща Елена, чийто образ бе създаден въз основа на технологии за изкуствен интелект. Представени са четири линии безпилотни превозни средства - изкуствен интелект за безпилотни автомобили, за интелигентни локомотиви, за трамваи и безпилотни комбайни, изброени от Олга Ускова, президент на Cognitive Technologies. „Всичко това са истински проекти, които са на пазара”, подчертава събеседникът. \"Автомобилите много скоро масово ще започнат да обикалят света със собствените си мозъци. При локомотивите имаме проект с „Руски железници” - 10 „интелигентни локомотива”, безпилотни трамваи вече се тестват в Москва”, отбелязва Ускова. „На земеделските стопанства в страната вече са предадени безпилотни летателни апарати. Ние показваме какво всъщност се използва в икономиката”. Освен това Русия има развитие, което изпреварва други технологии, каза тя. „Ние произвеждаме радар, който е алтернатива на водещите в света сензори. Той е избран за „иновация на годината” и е пробив на продукт, който се конкурира с световните производители”, добавя Ускова. Технологичният суверенитет, собственото ни развитие е най-важното условие не само за жизнеспособността на нашия бизнес и икономика. Както отбеляза президентът, това важи и за качеството на живота на руснаците и за сигурността, а в крайна сметка и за отбранителната способност на държавата. Според експертите опитът, който руските ИТ компании вече са придобили, ни позволява да направим оптимистично заключение: Русия може да издържи глобалната конкуренция на възникващия пазар на изкуствен интелект. Невъзможно е да не се вземе под внимание: колкото по-напреднали са тези технологии, толкова повече те ще преминат от сферата на фантазията към реалния живот - и следователно не са необходими отделни технологични иновации, а подготовката на универсални решения за цели индустрии. Изкуственият интелект ще се използва и вече се прилага в области на човешка дейност, където „знанията са слабо формализирани и данните могат да бъдат строго структурирани“, обяснява Виктор Фин, ръководител на отдел „Интелектуални системи в хуманитарната сфера на РГУП. Ученият обяснява: „Това са науките за живота и социалното поведение, социалната и хуманитарната сфера. Включително управлението и медицината. И, разбира се, сферата на отбраната и правоприлагането”. За човек става трудно да решава проблеми в тези области поради голямото количество данни и „ниската скорост на мисленето“, а ИИ е в състояние да взема решения въз основа на „големи количества данни“ и „да открива емпирични модели в тези данни“, сочи Фин. Развитието на ИИ в роботиката се превръща в задача не само на близкото бъдеще, но и на съвремието. Човекоподобните роботи с изкуствен интелект”са изключително полезни в екстремни ситуации - където трябва да защитите човек от опасности, които го заплашват”. „Но по пътя на бъдещите технологии има чисто \"човешки\" проблеми. Сега много закони могат да попречат на развитието на ИИ в Русия”, на свой ред коментира Николай Суетин, вицепрезидент за наука и образование на Фондация „Сколково“. „За да работи ИИ, трябва да вложите много данни в него. А в Русия достъпът до обмен на данни е затворен, той е забранен от много компании”, обяснява вицепрезидентът. „Например, достъпът до медицинските карти е затворен, дори ако провеждате научна работа. Също така, според действащото законодателство, безпилотни апарати не могат да се движат по пътя. И има хиляди такива бариери за изкуствения интелект”, допълва той. „Родното производство е само в начален стадий и е необходимо да се създаде всичко от нулата за него, включително законодателната база” съгласява се Олга Ускова. Важно е законите да бъдат адаптирани към новите технологични реалности, допълни президентът на среща в четвъртък. „Важно е да се премахнат законодателните и административните бариери за технологично новаторство, като същевременно се гарантира сигурността на държавата и обществото, безусловно зачитане на правата на гражданите. Тук също има какво да се работи”, смята Путин. Представителите на индустрията обръщат внимание на други думи на президента, направени на срещата в четвъртък. „Необходимо е да се увеличат средствата за изследвания в областта на изкуствения интелект, да се създаде стимул за частни инвестиции и развитие на корпоративната наука, научноизследователска и развойна дейност”, заяви държавният глава. Необходими са не само подкрепа и помощ за смели инициативи, но и за хората - „технологични пионери“. Остава да се обясни на обществото какво всъщност е изкуствен интелект и какви са неговите предимства. „Необходимо е хората да разберат, че ИИ не е заплаха. Напротив, той е асистент”, отбелязва Суетин. „Хората трябва, например, да разберат какви предимства той дава дори по време на рутинната работа - изготвяне на договори, работа с всяко устройство. ИИ, да речем, увеличава възможностите на медицината в момент, когато в страната има недостиг на лекари”, смята той. След срещата стана ясно как държавата ще подготви технологичен пробив в областта на изкуствения интелект. Правителството покани големите руски компании да подпишат споразумения за намерения. Тези споразумения ще позволят на компаниите да станат водещи играчи в развитието на отделните области на ИТ революцията в Русия. Според вицепремиера Максим Акимов, който ръководи националния проект за цифровата икономика, през юни правителството планира да сключи споразумение със „Сбербанк”, която ще стане водеща компания в развитието на изкуствен интелект. Ще бъдат сключени споразумения с други структури. По-специално с „Ростелеком” и „Ростех” ще работят заедно за разработване на безжични комуникации, включително 5G. „Росатом” ще бъде натоварен с квантовите изчисления и създаването на новите материали, а на Руските железници се възлагат квантовите комуникации. Акимов смятат, че ще бъдат разработени подробни „пътни карти” за развитието на всяка от областите до 2024 година. От посланието на куратора по цифровата икономика става известна и „цената на въпроса”. Финансирането на федерален проект за изкуствен интелект, ако бъде одобрено, може да възлиза на около 90 милиарда рубли за шест години. Акимов обещава: до октомври ще бъде изготвен допълнителен федерален проект за развитие на изкуствен интелект в рамките на вече съществуващия национален проект „Дигитална икономика”. В края на срещата Путин нареди на отрасловите агенции да разработят стъпка по стъпка план за прилагане на стратегия за развитие на изкуствен интелект в Русия.     Дария Риночнова, Михаил Мошкин   Превод: В.Сергеев ", "date": "2019.06.02", "title": "Путин показа на Русия пътя към световното господство"}
{"url": "http://www.classa.bg/%D1%81%D0%B2%D1%8F%D1%82/item/396269-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0-uk-%D0%B4%D0%B0-%D0%BD%D0%B5-%D0%BF%D0%BB%D0%B0%D1%89%D0%B0-%D1%86%D0%B5%D0%BD%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Американският президент   призова Великобритания да откаже да плаща 39-те милиарда паунда, които са цената за раздяла с Европейския съюз, предаде вчера Ройтерс.  Тръмп също така посъветва Лондон да се оттегли от преговорите с ЕС за напускане на блока, ако не получи това, което иска.  В интервю за вестник \"Сънди таймс\" в навечерието на държавната му визита във Великобритания, която ще започне утре, Тръмп заяви, че следващият британски лидер трябва да прати привърженика на твърдия Брекзит Найджъл Фараж да води преговорите за Брекзит.  Тръмп каза, че Великобритания трябва да напусне ЕС тази година.  \"Те трябва да приключат с това. Аз бих се оттеглил. Ако не получиш справедлива сделка, се оттегляш\", посочи американският президент.  Тръмп отново изрази подкрепата си за тези от кандидатите за премиерския пост във Великобритания, които заявиха, че тя трябва да напусне ЕС на 31 октомври с или без сделка.  Сред тези кандидати е бившият британски външен министър Борис Джонсън, когото Тръмп похвали в интервю от петък за вестник \"Сън\". Кандидати са също бившият министър по въпросите на Брекзит Доминик Рааб и вътрешният министър Саджид Джавид.  Тръмп каза, че според него Консервативната партия е допуснала грешка, че не е ангажирала лидера на Партията на Брекзита Найджъл Фараж в преговорите в Брюксел след неговото успешно представяне на изборите за Европейски парламент миналия месец.  \"Много харесвам Найджъл. Той има много да предложи - той е много умен човек. Те няма да го ангажират (с преговорите за Брекзит), но само си помислете колко добре щеше да е, ако го направят. Просто все още не са се досетили за това\", изтъкна Тръмп.  По въпроса с цената за Брекзит, Тръмп заяви: \"Ако бях на тяхно място, нямаше да плащам 50 милиарда долара. Това е огромна сума\".  , че първо ще трябва да \"опознае\" ветерана социалист начело на Лейбъристката партия Джереми Корбин преди да позволи на американското разузнаване да споделя най-чувствителните си тайни с едно евентуално правителство с твърди леви убеждения.  Американският президент предупреди британските министри да не изложат на опасност споделянето на разузнавателна информация, позволявайки на китайския технологичен гигант Хуавей да изгради своя безжична комуникационна мрежа от пето поколение (5G) във Великобритания.", "date": "2019.06.02", "title": "Тръмп призова UK да не плаща цената за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396263-%D0%BF%D1%80%D0%BE%D1%82%D0%B5%D1%81%D1%82-%D0%B5-%D0%BF%D0%BB%D0%B0%D0%BD%D0%B8%D1%80%D0%B0%D0%BD-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D1%81%D1%80%D0%B5%D1%89%D1%83-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B4%D0%B5%D1%82%D0%B5%D1%82%D0%BE", "text": "За трети път Велико Търново се включва в националния протест срещу проекта за Национална стратегия за детето. От 17 часа пред паметника „Майка България“ протестиращите ще изкажат недоволството си от законовите промени, в които, по думите им, вече са прокарани принципите на спрения проект. Опасенията на протестиращите са неоснователни, посочиха от Областната социална служба. В няколко законови промени са прокарани спорните принципи от стратегията за детето, посочи организаторът на протеста във Велико Търново Красимира Ахмедова:     „Прокарани са главно принципите свързани с насилието - понятия, които са разтегливи, които не са точни, които могат да бъдат тълкувани по различен начин и допускат много семейства да бъдат застрашени от изземване на децата“. Не отговарят на истината твърденията, че са приети промени, които дават право на социални работници да отнемат деца след фалшиви сигнали, коментира Анжела Тосева - директор  на областната социална служба. Според нея Стратегията за детето има много положителни моменти, като въвеждането на детското правосъдие: „Много по-бързо ще се гледат делата за деца, които са били жертва на насилие. Сегашната ситуация е такава, че децата трябва да дават показания пред самия извършител на това престъпно деяние“.", "date": "2019.06.02", "title": "Протест е планиран във Велико Търново срещу проекта за стратегия за детето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396262-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%BE-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%B7%D0%B0-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0", "text": "Ново лекарство драстично подобрява степента на оцеляване на младите жени с най-често срещаната форма на рак на гърдата, съобщиха изследователи, цитирайки резултати от международно клинично изпитание и цитирани от БГНЕС. Констатациите, представени на годишната среща на Американското дружество по клинична онкология в Чикаго, показаха, че добавянето на лекарство, известно като \"cyclin inhibitors\", повишава процента на преживяемост до 70%.      Смъртността е с 29% по-малка, отколкото при пациентите, получавали лекарства с плацебо ефект. Водещият автор на проучването, д-р Сара Хоруиц заяви пред AFP, че изследването се фокусира върху рака на гърдата, представляващ две трети от всички случаи на рак на гърдата сред по-младите жени и в миналото обикновено се е лекувал с терапии, които блокират производството на естроген. Лечението е по-малко токсично от традиционната химиотерапия, защото по-селективно се насочва към раковите клетки, блокирайки способността им да се размножават. Изследването, което е разгледало повече от 670 случая, е включвало само жени под 59-годишна възраст, които са имали напреднал рак - в четвърти етап - за който не се получава преди това хормоно-блокираща терапия. \"Това са пациенти, които са склонни да бъдат диагностицирани по-късно, на по-късен етап от заболяването си, защото нямаме големи възможности за скрининг за младите жени\", каза Хоруиц.  ", "date": "2019.06.02", "title": "Експерти откриха ново уникално лекарство за рак на гърдата"}
{"url": "http://www.classa.bg/%D1%81%D0%B2%D1%8F%D1%82/item/396258-%D1%82%D1%80%D1%8A%D0%BC%D0%BF-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D0%B0%D0%B3%D0%B5%D0%BD%D1%82%D0%B8-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-%D0%B8-%D0%BC%D0%B5%D0%BA%D1%81%D0%B8%D0%BA%D0%BE,-%D0%B7%D0%B0-%D0%B4%D0%B0-%D1%81%D0%BF%D1%80%D0%B5-%D0%B8%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Американският президент Доналд Тръмп ще изпрати агенти и следователи от Министерството на вътрешната сигурност по границата между Мексико и Гватемала, за да помогне за спиране на имиграцията. Планът на администрацията на Тръмп ще се стреми да спре имиграцията на граждани от Централна Америка в Съединените щати чрез операции в сътрудничество с властите на Гватемала. Длъжностни лица от Министерството на вътрешната сигурност ще помогнат на гватемалската национална полиция и имиграционните власти в операциите по прихващане на трафика на хора, според официални източници, цитирани от The Washington Post. Екипът от \"съветници\" на гватемалските власти ще бъде съставен от десетки агенти и следователи от Министерството на националната сигурност, 18 служители от службата за имиграция и митническа служба, разузнавателни анализатори и шест униформени военнослужещи. Министерството на националната сигурност подписа меморандум за разбирателство с министерството на правителството на Гватемала за \"противодействие на незаконната миграция и борба с трафика на хора\".   Вътрешният секретар Кевин Макклийнан посочи, че формализирането на тези споразумения за сътрудничество ще спомогне за ограничаване на факторите, които насърчават опасната незаконна миграция в Съединените щати, \"увековечавайки настоящата криза на границата\". \"Мексико все още не е предприела стъпки за драстично намаляване или премахване на броя на незаконните чужденци, преминаващи през територията й в Съединените щати\", се казва в изявление на Белия дом. \"Мексико е основният търговски партньор на Съединените щати. Те получават от нашата страна основни стоки и услуги, производителност. Потокът от мигранти от Централна Америка и други страни, или високото потребление на наркотици не са отговорност на Мексико\", каза външният министър Марсело Ебрард чрез Twitter.", "date": "2019.06.02", "title": "Тръмп ще изпрати агенти на границата между Гватемала и Мексико, за да спре имиграцията"}
{"url": "http://www.classa.bg/%D1%81%D0%B2%D1%8F%D1%82/item/396259-%D0%BA%D0%B8%D1%82%D0%B0%D0%B9-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA", "text": "„Скоро Пекин ще пусне свой собствен \"Списък на ненадеждни субекти\", за да се противопостави на чуждестранните субекти, извършващи неравноправни действия срещу китайските компании\", съобщава държавният вестник Глобал таймс. Така нареченият „Списък на ненадеждни субекти\" ще включва чуждестранни организации, физически лица и компании, „които блокират и затварят веригата за доставки, предприемат дискриминационни мерки по нетърговски причини и чиито действия застрашават дейността на китайските дружества, както и глобалните потребители и фирми\", обяви говорителят на Министерството на търговията Гао Фенг, цитиран от вестника. Гао обяви, че в близко бъдеще ще бъдат обявени конкретните мерки, които ще бъдат приложени към субектите, включени в списъка. Говорителят на министерството обясни, че мярката се дължи на факта, че някои чуждестранни субекти \"нарушават правилата на пазара и духа на договорите, като блокират доставките или предприемат други дискриминационни мерки срещу компаниите от Китай, като нарушават законните права на китайски предприятия и застрашават националната сигурност\", казва медията. Гао уточни също, че списъкът на юридическите лица ще се основава на китайското външнотърговско право, антитръстовото право и националната сигурност.", "date": "2019.06.02", "title": "Китай ще създаде собствен \"черен списък\""}
{"url": "http://www.classa.bg/%D1%81%D0%B2%D1%8F%D1%82/item/396260-%D1%80%D1%83%D1%81%D0%B8%D1%8F-%D0%BE%D1%82%D1%80%D0%B8%D1%87%D0%B0-%D0%B4%D0%B0-%D0%B2%D0%BE%D0%B4%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F", "text": "Руското посолство във Вашингтон отрече информацията, публикувана от американския вестник \"Вашингтон пост\" в статия, подписана от Пол Зонне и озаглавена \"Високопоставен служител на американското военно разузнаване казва, че Русия вероятно не се придържа към забраната за ядрени опити\". Руските дипломати описаха публикацията като \"измама и пример за липса на професионализъм.\" „Също така възмущение генерира изявлението на П. Зонне, че „Вашингтон и Москва преговарят за ново бъдеще на споразумението СТАРТ, което изтича през 2021 г. \"Не знаем нищо за тези контакти. Президентът на Руската федерация Владимир Путин предложи на Доналд Тръмп да проучи възможността за удължаване на споразумението след 2021 година. Все още няма отговор, \"заявиха от посолството. The Washington Post фокусира твърденията си върху думите на директора на американската агенция за разузнаване на отбраната Робърт П. Ашли младши, който предполага, че \"Русия вероятно не се придържа към мораториума върху ядрените опити\", както и тези на Тим Морисън, директор за оръжията за масово унищожение в Съвета за национална сигурност в Белия дом, който твърди \"Русия е предприела стъпки за подобряване на възможностите на ядрените си оръжия, в противоречие с Договора за пълна забрана на ядрените тестове.\" Междувременно руските дипломати отрекоха изявлението на Морисън, че Русия не се интересува от удължаването на споразумението и припомниха едно изявление от четвъртък, според което администрацията на Тръмп ще вземе решение за евентуалното удължаване на споразумението \"не преди 2020 г.\". \"Ние твърдим, че не само руската страна, но и американската страна, биха искали да знаят кой точно и въз основа на какъв мандат обсъжда бъдещето на споразумението\", добавиха те. Посолството също отрече, че Москва не се интересува от удължаването на споразумението, защото Вашингтон не изпълнява изцяло ангажиментите си по този пакт: „Бихме искали също да ви напомним за нашите законни опасения, които съобщаваме на Вашингтон от няколко години и че те трябва да имат съответния отговор от САЩ. Ние подчертаваме, че декларациите от вида „изпълняваме задълженията си и трябва да ни вярвате\" не са валидно доказателство, особено ако идват от страна, която дискредитира сама себе си с неоснователни изявления. \" Руските дипломати обвиниха автора на статията в директна лъжа, че посолството \"не е реагирало незабавно на искане за коментар\" и уточниха, че от вестника не им е било отправено никакво искане. \"Готови сме да отговорим на въпросите на журналистите и не е ясно защо читателите на Вашингтон пост биват подведени,\" казаха те.", "date": "2019.06.02", "title": "Русия отрича да води преговори със САЩ за намаляване на стратегическите оръжия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396261-%D1%84%D0%B5%D1%80%D0%BC%D0%B5%D1%80%D1%8A%D1%82,-%D1%83%D0%B1%D0%B8%D0%BB-%D0%BA%D1%80%D0%B0%D0%B4%D0%BB%D0%B8%D0%B2-%D1%86%D0%B8%D0%B3%D0%B0%D0%BD%D0%B8%D0%BD-%D0%BF%D1%80%D0%BE%D0%BF%D0%BB%D0%B0%D0%BA%D0%B0-%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%BC%D0%B5,-%D0%B8%D0%B7%D0%BA%D0%BE%D1%80%D0%BC%D0%B8%D1%85%D0%B0-%D0%BA%D1%80%D0%B0%D0%B2%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B4%D0%B0", "text": "60-годишният кипърски фермер Димитракис Пирилис, който живее в село Болярино и дава хляб и поминък на местното население, беше пуснат под парична гаранция от 10 000 лева миналата седмица. Днес той отново е в стопанството си, където се грижи за над 600 глави добитък. Мъжът стана печално известен заради повдигнатите му обвинения за умишленото причиняване на смъртта на 30-годишния Петър Гаджанов при управление на джип. Преди това жертвата и двама негови съмишленици опитвали да откраднат пет крави от ранчото на кипъреца. От прокуратурата твърдят, че деянието може да бъде преквалифицирано като \"убийство по непредпазливост\". Пирилис страда от диабет и болести на сърцето, ала стопанисва хиляди декари. Мъжът дал помещение и парично дарение за направата на пенсионерски клуб в село Гранит. Местните внесоха подписка в съда, с която да изразят подкрепата си за кипъреца. Въпреки добрините си Димитракис често става жертва на апаши, твърди, че през годините са му откраднали над 200 крави. Ето какво разказа Пирилис, цитиран от „Марица\". Преди 18 години дойдох в село Болярино, но и през ум не ми мина, че ще живея в едно от най-крадливите места в областта. Постоянно ставам жертва на крадци. Откакто съм в България, са ми свили над 200 крави, друг добитък, фуражи, растения и какво ли не. Полицията също не ми помага особено. Политиците и ръководителите на държавата да си помислят как децата и внуците ни да живеят по-добре тук, а не да стават жертви на произвола. Трябва да се направят хубави закони - да е ясно как се действа, за да бъдат защитавани гражданите, а не престъпниците. При мен се повтаря едно и също​- кражба след кражба. Пускам жалби до полицията в Раковски ​- много пъти дори въобще не идват. Постоянно звъня на 112 - като чуят, че съм аз, питат: какво стана пак, че звъниш? Отговарям им просто: давам ви работа, нали това са ви служебните задължения и получавате заплати? Какво да направя, че посегателствата са толкова чести? Например звъня, че пак са рязали оградата на ранчото ми, а те ми казват „пий една студена вода\". Е добре, колко студени води да изпия? От края на миналата година досега са ми крали добитък най-малко 15-20 пъти. Дори не знам колко крави липсват. Пасището е заградено, не изкарваме животни отвън, те си седят само зад загражденията. За какво да ги броя ​- нямам нито времето, нито ресурсите да броя 600 животни всеки ден. Сам ги храня, сам трябва и да ги броя - няма как. За откраднати крави вече жалби не пускам в полицията, защото ме питат кои са номерата на маркировките, които животните имат на ушите. Е, трябва да търся кои точно крави са изчезнали, да цитирам номерата на маркерите. Тази процедура ми отнема около три дни, а накрая - пак нищо. Едни и същи хора постоянно ме обират ​- режат мрежата на ранчото и крадат. Случвало се е да ми убиват животни просто така ​- за да ме съсипят, да ми направят проблеми, от злоба. Един път заварих 3-4 тежко ранени крави. Беше тази година. На едната дори <210> бяха пръснали червата по поляната. Пак звъннах на ченгетата. Е, тогава дойдоха - направиха оглед, снимаха и всичко. Викнаха ветеринарен лекар, който установи, че животните са били наръгани с нож. По мое виждане искат да ме уморят, защо иначе да ги убиват просто така? Качихме снимки на зверствата дори в интернет ​- да видят хората какви ужаси стават тук. Един път влязоха в обора да крадат коне.      Понеже едната кобила имаше малко конче - удариха го с тояга и то умря, за да могат спокойно да откраднат майка му. Всеки ден сам обикалям с джипа и си пазя имота - нямаме възможност да наемем охрана. Но крадците са умни. Често дори идват с бус. Следят от мрака къде точно в периметъра се намира пикап​ът, дали светят лампите в залата за доене... Паркират до долната страна на ранчото - идват, режат мрежата, извеждат животните, товарят ги в буса и заминават. А после аз се чудя какво е станало. Затова развих друга стратегия ​- отивам пеш до мястото, сядам и чакам. Без кола, без нищо. Дори не вземам телефона си, за да не звънне някой. Крия се -слагам черни дрехи и чакам крадците. Целта ми е да позная хората и да информирам службите. Искам да ги питам защо го правят? Тези набези се случват след 10 часа вечерта, когато приключва доенето. Карам момчетата до селото и оставам сам в ранчото. Връщам се и почвам да чакам. Много пъти съм мислил защо така става. Често не спя нощем от стреса. На моменти се съмнявам, че може да има някакъв проблем с полицията в Белозем. Не знам, може би полицаите ги е страх от ромите да не направят нещо лошо на тях или на семействата им през нощта. Може би има някаква друга връзка с полицията или просто ги мързи. Така го виждам - не мога да си обясня бездействието им по друг начин. Когато пускам жалби или подавам сигнали, искам да говоря с Районното в Раковски, а не с колегите им от Белозем. Преди няколко години ми запалиха къщата. Първо я обраха, а после <210> драснаха клечката, за да няма никакви доказателства. Щастие е, че по това време нямаше никой, тъй като роднина на жената, с която живея, по това време спеше често там. На пепел станаха мебели, документи и части за трактори. Щетите само от този палеж са за над половин милион лева. Още няма отговор какво стана и кой е извършителят. Аз имам подозрения кой е виновен, но нямам никакви доказателства. И друг път са ме обирали ​- взеха ми 32 000 лева. Знам кой е - казах и на полицията, но пак нищо. Аз съм работил 10 години като полицай в Кипър и съм наясно с нещата. Крали са ми също слънчоглед, царевица и други култури. Моя е и някогашната фурна, която се намира на площада в Болярино. Тя също беше разбита, а всички кабели, елтабло и други материали - откраднати. Сградата остана без инсталация. Пак повиках полиция, униформените дойдоха, огледаха и ме посъветвали да пусна жалба - пак ми казаха да пия една студена вода, а щетите бяха за над 2000 лева.", "date": "2019.06.02", "title": "Фермерът, убил крадлив циганин проплака: Подпалиха ме, изкормиха кравите - искат да..."}
{"url": "http://www.classa.bg/%D1%81%D0%B2%D1%8F%D1%82/item/396255-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BE%D1%82%D1%85%D0%B2%D1%8A%D1%80%D0%BB%D1%8F-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%89%D0%BE-%D0%BF%D1%80%D0%B0%D0%B2%D0%BD%D0%B8%D1%8F-%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%81%D1%82%D0%B0%D1%82%D1%83%D1%82-%D0%BD%D0%B0-%D0%B8%D0%B7%D1%82%D0%BE%D1%87%D0%B5%D0%BD-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC%E2%80%9C", "text": "Организацията за ислямско сътрудничество (ОИС) събра лидери и делегати от 57 държави на среща на върха в Мека (Саудитска Арабия), малко след като в града се проведоха две други срещи на арабския свят. Централният въпрос беше палестинската кауза. Участниците осъдиха нарушаването на \"законните права на палестинския народ, гарантирани от резолюциите на международната легитимност и Арабската мирна инициатива\". \"ОИС отхвърля всяко действие, което нарушава историческия и правен статут на Източен Йерусалим и заплашва дву-държавното разрешаването на конфликта.\" Събралите се изразиха енергично отхвърляне на решенията и позициите на всяка страна или международна организация, която подкрепя продължаващата окупация на палестинските територии, включително решението на САЩ да признаят Ерусалим за столица на Израел, както и решенията на страните, преместили в този град посолствата си в Израел. Организацията призова държавите-членки да не оставят тези актове без отговор и да отхвърлят всички незаконни израелски мерки, които се стремят да променят фактите в окупираните палестински територии, въпреки че този път не изрази желание да се върне на палестинците цялата територия, която им е принадлежала преди създаването на Държавата Израел.", "date": "2019.06.02", "title": "Ислямската среща на върха отхвърля всичко застрашаващо \"правния и исторически статут на Източен Йерусалим“"}
{"url": "http://www.classa.bg/%D1%81%D0%B2%D1%8F%D1%82/item/396256-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D1%88%D0%B5%D0%B2%D1%80%D0%BE%D0%BD-%D0%BF%D1%80%D0%B8%D1%82%D0%B8%D1%81%D0%BA%D0%B0-%D1%81%D0%B0%D1%89-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Американската петролна компания Шеврон оказва натиск върху администрацията на Доналд Тръмп да намали едностранните и принудителни санкции, които се прилагат срещу Венецуела, и по този начин да може да продължи с инвестициите си в южноамериканската страна. Според доклад на Блумбърг, ръководителите на компанията са информирали служителите си във Венецуела, че очакват Белият дом да им предостави \"удължаване на освобождаванията\" за работа на територията на Венецуела. Петролната компания получи лиценз от Министерството на финансите на САЩ, който определя срок до 27 юли за работа с държавната петролна компания Petróleos de Venezuela, S.A. (PDVSA). Целта на Chevron, според източници, цитирани от Bloomberg, е Вашингтон да вземе решение до средата на юни, за да информира своевременно своите доставчици за продължаване работата в южноамериканската страна. Месец след като САЩ обявиха санкции срещу PDVSA, генералният директор на Chevron, Майк Вирт, заяви в телевизионно интервю, че работи в тясно сътрудничество с правителството на САЩ, за да запази компанията \"за дълго време\" във Венецуела. Chevron оперира във Венецуела чрез съвместно предприятие, наречено Petropiar, от което притежава 30% от акциите; останалото е собственост на венецуелската държава. През януари президентът Николас Мадуро поясни, че са нарушени само \"дипломатическите и политически\" отношения с Белия дом и потвърди готовността си да работи с всички икономически сектори на САЩ, включително с петролните компании: \"САЩ са много повече от Доналд Тръмп\", каза той, когато го попитаха за бъдещето на Шеврон в карибската нация.", "date": "2019.06.02", "title": "Блумбърг: Шеврон притиска САЩ за намаляване на санкциите срещу Венецуела"}
{"url": "http://www.classa.bg/%D1%81%D0%B2%D1%8F%D1%82/item/396257-%D1%82%D1%80%D1%8A%D0%BC%D0%BF-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B1%D0%B8-%D0%B1%D0%B8%D0%BB-%D0%BE%D1%82%D0%BB%D0%B8%D1%87%D0%B5%D0%BD-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE", "text": "Американският президент Доналд Тръмп смята, че бившият британски външен министър Борис Джонсън, който е основният кандидат да замести Тереза Мей като британски министър-председател, \"би бил отличен\" на тази позиция. \"Всъщност го изучавах много, познавам различните играчи, но мисля, че Борис ще свърши много добра работа, мисля, че ще бъде отличен\", каза президентът в интервю за вестник \"Сън\" в навечерието на държавното му посещение. Лондон, който започва идващия понеделник. \"Харесвам го, винаги съм го харесвал, не знам дали ще бъде избран, но мисля, че той е добър човек, много талантлив човек\", добавя Тръмп. Въпреки че американският президент не подкрепи открито Джонсън, той заяви, че подкрепата му може значително да помогне на един от кандидатите. Той каза също, че няколко кандидати са поискали неговото одобрение. Също така, обитателят на Белия дом изрази подкрепата си за Джереми Хънт, кандидат, който обеща да увеличи значително разходите за отбрана, ако поеме поста премиер. Джонсън, защитник на твърдата линия на Brexit, е един от най-известните британски политици в света, но в същото време един от най-противоречивите. Той може да замени Мей, която се оттегля като лидер на Консервативната партия на 7 юни.", "date": "2019.06.02", "title": "Тръмп: \" Борис Джонсън би бил отличен премиер на Обединеното кралство \""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396254-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%B0%D1%80%D0%B8%D0%B5%D1%80%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B5-%D0%B2%D1%81%D0%B8%D1%87%D0%BA%D0%BE,-%D0%BE%D1%81%D0%B2%D0%B5%D0%BD-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BB%D0%B0", "text": "Имам навик да изключвам звука, когато гледам Цветанов в студийни изяви. Започнах някъде през 2011 г, когато за първи път установих, че лошата му дикция и накъсаните изречения успешно помагат да лъже, но не може да контролира съвсем езика на тялото и най-често ръцете го издават.     През годините той доста се промени, речта му стана по-гладка и подредена, дори ръцете взеха да го слушат повече, но така и не успя напълно да подчини микрожестовете и някои почти незабележими мимически реакции на лицето.  Сега разбирам, че вероятно никога няма да придобие онази толкова полезна пълна беизразност, нито още по-полезното актьорско изпълнение, което така помага на Борисов. Просто Цветанов наистина се бори с много по-голяма емоционалност и тя все отнякъде избива. И цялата му воля и желязна концентрация не са достатъчни да скрият разтърсващите го неудовлетвореност, разочарование и обида. Днес почти се разплака... След днешното  нямам никакво съмнение - политическата кариера на Цветанов е всичко, освен приключила! Казвам го не заради думите (които си бяха обичайните му верноподанически и лоялистки клишета), а заради жестовете, с които непрекъснато създаваше ограда между мислите си и аудиторията...     Весислава Танчева", "date": "2019.06.02", "title": "Политическата кариера на Цветанов е всичко, освен приключила!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396253-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%BF%D0%B0%D1%80%D0%B8%D1%82%D0%B5,-%D0%BD%D0%BE-%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D1%81-%D1%82%D1%8F%D1%85", "text": "Държавата е най-важната от всички институционални иновации. Тя е съвършеният гарант за сигурността. Нейната сила обаче я прави плашеща, поради което понякога хората се преструват, че тя е по-слаба отколкото е всъщност. В една област от икономиката това е особено вярно – парите. Парите са продукт на държавата. Те са мощен инструмент, но с тях може да се злоупотреби, пише Мартин Уулф за Financial Times. Първо, данъците управляват парите. Тази доктрина се нарича чартализъм. Правителствата могат да принудят поданиците си да използват парите, които държавата емитира, защото само чрез тях хората могат да платят данъците си.     Държавните пари по този начин се превръщат в пари за вътрешни трансакции. Банките зависят от централната банка като кредитор от последна инстанция. Задълженията на банките – домниращата форма на пари в днешната икономика – са несъвършени заместители на суверенните пари, тъй като банките могат да изпаднат в неликвидност или неплатежоспособност. Поради тази причина банковите кризи са чести. Второ, противно на обичайната логика, не съществува механична връзка между задълженията на централната банка (т.е. резервите на банките) и създаването на пари от търговските банки. След финансовата криза балансите на централните банки и банковите резерви нараснаха неимоверно много, но широките парични агрегати – не. Обяснението е, че определящият фактор за паричното предлагане е рентабилността на кредитирането, която е висока при икономически подем и ниска при спад. Трето, не е нужно правителствата да изпадат в неплатежоспособност в собствената си валута. Те не трябва да вдигат данъците или да заемат, за да се изплатят – просто създават парите, от които се нуждаят. Така става лесно поддържането на дефицити, за да се осигури пълна заетост. Четвърто, единствено инфлацията поставя ограничения пред способността на правителствата да харчат. Но ако се появи инфлация, правителството може да затегне съвкупното търсене чрез вдигане на данъците. Най-накрая, правителствата няма нужда да издават облигации, за да се финансират. Причината да вземат заеми е да се управлява търсенето чрез промяна на лихвите или резервите на банките. Този анализ касае политиката – правителствата винаги могат да започнат да харчат, за да подкрепят търсенето. Още веднъж, разширяването на балансите на централните банки не прави инфлацията вероятна, камо ли неизбежна. Някои привърженици на модерната парична теория твърдят, че силата да създава пари трябва да бъде използвана от държавата за универсална гаранция за работните места или за финансови програми като Зеления курс на демократите в САЩ. Тези идеи обаче не следват от техния анализ. Това са просто насоки за какво държавата да харчи.", "date": "2019.06.02", "title": "Държавата създава парите, но и може да злоупотреби с тях"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396252-%D0%B8%D0%BF%D0%B8-%D0%BD%D0%BE%D0%B2%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D1%82%D0%BE%D0%BA%D0%B0-%E2%80%93-%D0%B4%D0%BE%D0%B1%D1%80%D0%B8-%D0%B8-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8", "text": "След години на турбулентност в  електроенергийния сектор , въпреки постоянните мантри за стабилизирането му, повечето наблюдатели започват да се радват и на малките стъпки в посока подобряване на работата в сектора. Предложеното решение на регулатора за определяне на цените в сектор „Електроенергетика“ е такъв пример, който едновременно предлага някои окуражаващи промени, но и повдига редица въпроси, пише в анализа на  Калоян Стайков  от   .     Може би най-дискутираната тема в решението е  прогнозата  за по-висока  цена на електрическата енергия  на  борсата , както и предложеното увеличение на цената ѝ за  регулирания пазар . Това не е проблем само на българския пазар, напротив – цената на едро на електрическата енергия се увеличава както в останалите страни членки на Европейския съюз (ЕС), така и в САЩ, Япония и Австралия. В периода 2013-2016 г. се наблюдава тенденция на  спад на цените на едро  на тези пазари, докато през последните две години се наблюдава обръщане на тази тенденция и очакванията са ръстът на цените да продължи и през следващата година. На този фон би било притеснително, ако  регулаторът  не предвиди продължаващо покачване на цените и в България и това не намери отражение в ценовото му решение. Нещо повече – може да се каже, че очакванията на регулатора за ръст на цените на едро в България от 70 лв./МВтч на 89 лв./МВтч (малко над 27%) дори са подценени. Стъпвайки на представените аргументи в предложеното ценово решение и публикуваните данни, по-реалистично е да се очаква увеличение от между 29% и 33%. Една от преките причини за по-високите цени на електрическата енергия в България е  цената на квотите за емисии на въглероден диоксид , която се увеличава от 15,80 евро/тон средно за 2018 г. до 21,12 евро/тон през първото тримесечие на тази година. Друга причина е оповестеното от САЩ оттегляне от международното споразумение с Иран, което води до увеличаване на цените на петрола и природния газ. Това увеличава цените на електрическата енергия в ЕС, а оттам – и в България. Към това се прибавя и засилването на икономическата активност, която естествено води както до по-високи цени на емисиите на въглероден диоксид, така и до по-високо търсене на електрическа енергия. Естественият ефект от увеличаващите се цени на електрическата енергия е  намаляването на добавката за задължения към обществото , която най-общо се изчислява като разликата между пазарните цени и преференциалните цени на редица производители. Колкото по-висока е пазарната цена, толкова по-ниска е добавката за задължения към обществото. Трябва да се отбележи обаче, че очакваното увеличение на цената на електрическата енергия е с 19 лв./МВтч, докато добавката за задължения към обществото намалява с 16,26 лв./МВтч. С други думи крайният разход за електрическа енергия расте. За задоволяване на потреблението на регулирания пазар регулаторът определя необходимите количества електрическа енергия (разполагаемост) за всяко електроразпределително дружество, както и производителите, които следва да го предоставят. В резултат на промени в Закона за енергетиката тази разполагаемост ще се определя по месеци, а не за целия ценови период, както беше досега, което ще увеличи предвидимостта на пазара. Заедно с това се наблюдава увеличаване на  натоварването на централи с дългосрочни договори за изкупуване на електрическа енергия , в резултат на което средната цена за произведен МВтч намалява. В същото време се предвиждат по-големи количества от водноелектрическите централи на НЕК за свободния пазар, което, поне в някаква степен, да отговори на високото търсене на пикова енергия[1]. В същото време самото решение поставя и редица въпроси. На първо място стои въпросът с жизнеспособността на  ТЕЦ „Марица Изток 1“ , който е в тежко финансово състояние, а през новия ценови период няма да работи на регулирания пазар. По този начин централата е лишена от стабилен приходоизточник и изцяло ще зависи от пазарните цени. Разбира се, решението на този проблем не е в компетенциите на регулатора, а на Министерството на енергетиката, но липсата на такова в ценовото решение означава несигурност за работата както на централата, така и на целия сектор през следващите 12 месеца. Друг въпрос, този път изцяло в компетенциите на регулатора, е намиране на решение относно натрупания тарифен дефицит в НЕК. В ценовото решение лаконично се казва, че „следва да се изготви дългосрочен механизъм, чрез който тези некомпенсирани средства да бъдат възстановени на дружеството“, но това се повтаря от 2014 г., а развитие по този въпрос все още няма. Към момента този дефицит е финансиран чрез две облигации на  Българския енергиен холдинг , по които се дължат и лихви. Последните обаче не се признават като разход за регулаторни цели, което означава, че  декапитализират НЕК . Подобна е ситуацията с индивидуалните цели за енергийни спестявания на дружествата в сектора, тъй като „към настоящия момент в нормативната уредба липсва ясно регламентиран механизъм за първоначално набиране и подсигуряване на средства за обезпечаване на тези разходи“, поясняват от регулатора в предложеното решение. Това е поредният въпрос, който се оказва в тежест на сектора, но години наред не се намира приемливо решение, което едновременно да не се превръща в  риск за компаниите , но и да не води до  свръхкомпенсиране , каквото е притеснението на регулатора. Тепърва предстои  общественото обсъждане  на предложеното решение и промени по него не са изключени, но предвид изборната година, едва ли може да се очаква те да са значителни. От ценовото решение ясно личи липсата на дългосрочна визия както за развитие на сектора, така и на желание за разрешаване на натрупаните стари проблеми. Секторът се променя както по естествени причини, така и по административни такива, и подобно отлагане на днешната работа за утре означава трупане на нови грешки и пропуснати ползи, които ще струват скъпо.  ––––––––––––––––––––––––––––––      ", "date": "2019.06.02", "title": "ИПИ: Новите цени на тока – добри и лоши новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396248-2-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "Денят на Ботев и на загиналите за свободата и независимостта на България се чества ежегодно в България в деня на смъртта на Христо Ботев (2 юни 1876 г.)     За първи път се отбелязва във Враца и Пловдив през 1884 г. Официално се чества от 1901 г., когато на тържествата на връх Вола (Околчица) присъстват Ботеви четници. На 2 юни 1948 г. точно в 12 часа е даден първият сигнал за едноминутно мълчание в цялата страна.     455 г. - Вандалите нападат, превземат и плячкосват Рим в продължение на 2 седмици.   575 г. - Започва понтификата на папа Бенедикт I.   657 г. - Свети Евгений I е избран за римски папа.   1537 г. - Папа Павел III издава забрана северноамериканските индианци да бъдат използвани като роби.   1848 г. - В Прага започва Панславянски конгрес в отговор на немския национализъм в териториите в Централна Европа, населени със славяни.   1873 г. - При поредния разпит на Атанас Узунов в Хасково османските власти успяват да установят неговата самоличност и да изтръгнат признание за съпричастността му към комитетската организация.   1876 г. - В подножието на връх Вола във Врачанската планина, след сражение с части на османската армия е прострелян на 1 юни смъртоносно Христо Ботев, като почитта се отдава традиционно на 2 юни.   1885 г. - Костите на Георги Раковски са пренесени от Букурещ в България.   1896 г. - Италианецът Гулиелмо Маркони патентова радиото.   1901 г. - В Княжество България със закон окончателно е отменен натуралният десятък и е въведен поземлен данък.   1907 г. - В Хага започва Втората световна мирна конференция.   1915 г. - Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за присъединяване на Южна Добруджа и Кавала.   1920 г. - Губернаторът на Беломорска Тракия ген. Шарпи напуска областта и тази предишна българска държавна територия губи автономния си режим на „Междусъюзническа Тракия\" и е напълно анексирана от Гърция.   1924 г. - Президентът на САЩ Калвин Кулидж подписва закона, който предоставя право за гласуване на индианците, родени в САЩ.   1946 г. - Италия след общонароден референдум е обявена за република, а жените получават избирателни права.   1953 г. - Състои се официалната коронация на кралицата на Великобритания Елизабет II в Уестминстърското абатство в Лондон, която е пряко предавана по телевизията.   1975 г. - Започва официално посещение в Народна република България на севернокорейския ръководител Ким Ир Сен.   1979 г. - Два милиона поляци посрещат папа Йоан Павел II при неговото първо посещение в Полша.   1983 г. - От СССР е изстрелян автоматичен космически апарат Венера 15.   1992 г. - При референдум в Дания е отхвърлен Договора от Маастрихт.   1999 г. - Африканският национален конгрес печели 66 % от гласовете на избори в ЮАР.   2003 г. - От космодрума в Байконур е изстрелян Марс експрес, първият междупланетен космически апарат на Европейската космическа агенция.   2004 г. - Регистрирано е първото Обгазяване на Стара Загора.   2008 г. - Кола-бомба избухва срещу посолството на Дания в Исламабад, Пакистан. Осем души загиват, а над 40 са ранени.  ", "date": "2019.06.02", "title": "2 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396249-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2-%D0%BC%D0%BE%D1%80%D1%81%D0%BA%D0%B0%D1%82%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0", "text": "Новото най-продавано превозно средство в Пловдив ще са подводниците.      Това е само една от шегите, които изплуваха на повърхността на потребителските съзнания, след като проливен дъжд наводни Пловдив в петък. Дори някой да е бил запознат с прогнозата на синоптиците за риск от градушки и проливни дъждове, едва ли е очаквал, че ще се нуждае от превозно средство тип \"амфибия\", за да се придвижва по улицате на града под тепетата. Дори наскоро ремонтирания подлез на \"Гладстон\" в центъра на града, погълнал 7 милиона лева, беше изцяло блокиран заради огромното количество вода, което събра.       За съжаление, пловдивчани не за пръв път се сблъскват с наводнени улици при дъжд, което от своя страна спомага за това да гледат на подобни трагични ситуации с горчива усмивка и известно чувство за хумор. Групи на шофьори във Facebook бяха наводнени от клипове с щетите от пороя, шеги по адрес на градската управа и дълбоките проблеми на придвижването по улиците. Едни прекръстиха пловдивския квартал \"Кючук Париж\" на \"Аквапарк Кючука\", а други видяха в наводнението реализация на идеята за втори Гребен канал в града. Пловдив беше сравнен с Венеция, прекръстен на \"Плувдив\", а титлата му Европейска столица на културата бързо беше променена на \"Европейска столица на водата\" и \"Морската столица на културата\". Десетки водачи се оплакаха, че са загубили регистрационните табели на автомобилите си при преминаване през наводнените улици. А жена разказва, че в една от ромските махали успяла да си откупи срещу 10 лева табелата с номера от инициативни жители на квартала, открили нова бизнес възможност в това да си партнират с крадящото табели наводнение. Ето някои от коментарите на пловдивчани:", "date": "2019.06.02", "title": "\"Добре дошли в Морската столица на културата!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396250-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%82%D0%BE%D1%82%D0%B0%D0%BB%D0%B8%D1%82%D0%B0%D1%80%D0%B8%D0%B7%D0%BC%D0%B0", "text": "В концентрационния лагер на остров „Персин“ - Белене се проведе национално поклонение в памет на жертвите на тоталитаризма.  В словото си председателят на Народното събрание Цвета Караянчева подчерта, че е трудно да се връщаме към моментите от историята, когато човешката природа е показвала най-грозното от себе си, но е много важно те да не бъдат забравяни.  \"Единствената противоотрова срещу жестокостите от миналото е будната памет, предавана от поколение на поколение\", каза Караянчева. \"Не толкова отдавна тук са били докарвани мъже и жени, чиято основна вина е била, че искат да живеят достойно\", отбеляза председателят на Народното събрание. \"Твърде малко време е минало, за да можем да си позволим да гледаме на тези събития хладнокръвно като на отдавна отминала история\", посочи Цвета Караянчева. Живи са преките наследници на някои от жертвите на това престъпление, гневът и болката са също живи и още дълго ще останат живи\", добави председателят на Народното събрание. Тази година се навършват 70 години от създаването на лагера в Белене.", "date": "2019.06.02", "title": "Национално поклонение в памет на жертвите на тоталитаризма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396251-%D0%B4%D0%B5%D0%BD%D1%8F%D1%82-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2", "text": "На 2 юни почитаме паметта на Христо Ботев и загиналите за свободата на България.Този ден се чества от 1901 година,когато на връх Околчица, лобното място на Ботев, се събират негови четници и други граждани да отдадат почитта си. През 1876 г. 205 млади момчета слизат на дунавския бряг при Козлодуй и с трепет целуват родната земя. Окриля ги светлата идея да се сражават за свободата на Отечеството си, задушено в петвековния гнет на Османската империя. Воевода на четата е 28-годишният поет-революционер Христо Ботев, за когото любовта към родината е над всичко. \"Идеята за свободата е всесилна и любовта към нея сичко може да прави\" - убеден е той. Разпределени на групи, Ботевите четници се качват на австрийския кораб \"Радецки\" от различни румънски пристанища по Дунав. Предрешени като градинари, те укриват оръжието и въстаническите дрехи в уж градинарските сандъци. Когато наближават българския бряг, Ботев заставя капитана да свали въстаниците при Козлодуй. Предстоят им тежки преходи и сражения. Надеждата на поета да запали искрата в сърцата на родолюбивите българи и да ги поведе в битка за освобождение на България угасва на 1 юни (20 май по стар стил). Тогава, след тежък бой във Врачанския Балкан, по здрач един изстрел покосява Ботев. Историята на Ботевата чета е една от най-ярките страници в Априлското въстание от 1876 година - връх в освободителните борби на българите в Османската империя. Жестокото му потушаване предизвиква широк международен отзвук и довежда до освободителната за България Руско-турска война от 1877-78 г. Днес Ботев е сред най-обичаните ни национални герои, оставили светла диря в съзнанието на поколения българи. А гениалната му поезия и страстната му публицистика са скъпи на всеки от нас. От 1901 година насам 2 юни официално се чества като Ден на Ботев и на загиналите за свободата на България, а от 1948 г. точно в 12 часа всяка година сирени ни приканват към едноминутно мълчание в цялата страна. В памет на великия българин и неговата чета, ежегодно от 27 май до 2 юни стотици поклонници извървяват 120-километровия път от Козлодуй до връх Околчица, наречен още Ботева алея. Специална възстановка на събитията, организирана от национално дружество \"Традиция\", поддържа спомена за подвига и саможертвата на Христо Ботев и неговите четници. През годините начинът на празнуване и официалната формулировка на деня се променят. Но датата остава като един от най- заредените емоционално дни в нашия календар.", "date": "2019.06.02", "title": "Денят на Христо Ботев"}
{"url": "http://www.classa.bg/%D1%81%D0%B2%D1%8F%D1%82/item/396245-%D0%B0%D0%B7%D0%B8%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B4%D0%B0-%D1%81%D0%B5-%D0%BD%D0%B0%D0%BD%D0%B5%D1%81%D0%B5-%D1%83%D0%B4%D0%B0%D1%80-%D0%BF%D0%BE-%D0%B4%D0%BE%D0%BB%D0%B0%D1%80%D0%B0", "text": "Необходимо е да се създаде единна азиатска валута за търговия между страните. Такова предложение е направено от министър-председателя на Малайзия. Ще се реши ли на това основната икономика в региона - Китай? И ще успеят ли азиатците да направят това, което европейците се опитаха да направят - да създадат нова парична система, която да е алтернативна на долара? „Ако азиатските страни искат да се обединят, те трябва да започнат със създаването на обща търговска валута, базирана на златния стандарт, защото златото е много по-стабилно. Тя няма да бъде използвана за вътрешни плащания, а само в търговски операции между страните”, заяви министър-председателят на Малайзия Махатхир Мохамад по време на реч на икономически форум в Токио, посветен на развитието на Азия. Той отбеляза, че „при сегашната глобална система за обмен, местните средства за плащане подлежат на външни фактори и стават обект на манипулации”.     Тази седмица Министерството на финансите на САЩ заяви в доклад на Конгреса, че девет държави, включително Малайзия, изискват голямо внимание. Американците подозират своите търговски партньори в манипулирането на валутите си. По-рано подобни обвинения бяха отправени към Русия. Вашингтон заплаши да накаже такива страни, като наложи мита върху техните стоки. Всъщност Съединените щати не са далеч от тези, с които са решили да се борят. Америка разполага с огромно количество инструменти за манипулиране на долара, които те не се гнусят да използват. Малайзия пое тази заплаха присърце: местната централна банка веднага се опита да се защити, заявявайки, че нейната намеса на валутните пазари е ограничена до мерки за борба с прекомерната нестабилност. Разговорите за създаване на единна азиатска валута дори не са започнали през това десетилетие, а през 70-те години. Те се засилиха след паричната криза от 1997-1998 година. И ако на първо време Япония се смяташе за център на създаването на такава валута, сега, разбира се, агресивно развиващият се Китай има претенции за тази роля. Идеята за създаване на единна азиатска валута е отбранителна реакция на Азия към доминирането на долара и еврото при търговията, дори в рамките на Азиатско-тихоокеанския регион. Някога Европа се обедини, за да се противопостави на Съединените щати, които след Втората световна война започнаха агресивна експанзия. Първите споразумения за европейска интеграция бяха подписани през 50-те години. Европа се нуждаеше от много повече десетилетия, за да стигне до създаването на единна политическа и икономическа система с общ пазар и обща валута. През 2000 г. еврото стана единна валута в 11 страни от ЕС. Азиатските страни биха могли да последват пътя на обединението на ЕС, започвайки със създаването на единна валута в противовес на долара за търговия помежду си. Стъпка по стъпка това може да доведе до по-близък съюз като ЕС. Както и в случая с еврото, единната азиатска валута може да помогне да се избегне повторение на паричната и финансовата криза, която засегна целия свят през 1997-1998 г. Това ще помогне за премахване на нестабилността на обменните курсове. И накрая, единната валута ще създаде единен свободен пазар за стоки, услуги и труд, което ще има положителен ефект върху развитието на азиатските икономики. В редица азиатски страни (включително Малайзия) вече съществува азиатска валутна единица, т.нар ECU, но тя няма физическо изпълнение и се използва само за клиринг (уреждане между правителства по специален договор), напомня експертът от Академията за финансово и инвестиционно управление Генадий Николаев. Но разговорът за създаването на пълноценна валута все още не се е преместил от мъртвия център. Първо, съществуват безспорни политически различия. Например, между Индия и Пакистан. Какво можем да кажем за специалната Северна Корея. Трудно е да се обединят, разбира се, и заради твърде различното ниво на икономическо развитие в региона. Развиващият се и индустриален Китай в това отношение е трудно да се сравни с Тайланд, който живее от туризма, или с Филипините. И, разбира се, по-големият играч винаги печели повече от такива асоциации, което ясно се вижда в еврозоната. Германия, Франция и Обединеното кралство дърпат целия ЕС, докато в балтийските страни, например, богатството и заплатите никога няма да бъдат същите, както в първите три страни. В резултат на това самите балтийци бягат към по-богатата Западна Европа, а тяхното място заемат имигрантите от още по-бедните страни - като Украйна, например. Същите изкривявания ще се появят и в азиатския регион. „Страните са твърде различни и могат да имат диаметрално противоположни възгледи както за геополитиката, така и за по-нататъшното икономическо развитие. Ако в европейските страни има много сериозни политически причини за създаване на ЕКЮ, по-нататъшен преход към еврото и присъединяване към ЕС, в азиатския регион просто няма такива причини. Малцина искат да пожертват суверенитета си, особено когато има все повече доказателства за безизходицата на ЕС и нарастващия брой на евроскептиците”, заяви Генадий Николаев. Освен това, за разлика от Европа, където търговските отношения между отделните страни в еврозоната са доста значителни, в Азия страните са по-фокусирани върху износа и завладяването на западния свят с търговия. Търговията помежду им е по-слабо развита. Следователно въпросът дали новата валута може значително да измести долара на международната арена е спорен. Еврото, например, не успя да направи това докрай. Въпреки че трябва да се признае, че европейската валута е отслабила позицията на американската валута в търговията. Ето защо, единната азиатска валута би могла лесно да поеме щафетата и допълнително да отслаби доларовия монопол в търговията. Друго нещо е дали Китай го иска? Без участието на Китай, който играе важна роля в икономиките на много страни, планът на Малайзия е обречен на провал. Но Пекин не е готов да създаде единна валута. „Първо, това е пълна загуба на сили във времена на нарастващата конфронтация със Съединените щати, и второ, твърде много усилия вече са хвърлени върху развитието на собствената валута като алтернатива на долара и еврото”, сочи Николаев. Въпреки това, Владимир Рожанковски от Международния финансов център, напротив, вярва, че Китай може да се откаже от идеята за насърчаване на своя юан като алтернатива на долара и да се възползва от идеята за създаване на някаква обща регионална валута в стила и подобието на еврото в Стария свят. \"Концепцията „ една държава - една валута” е доста тривиална и много рискована. Това позволява на Министерството на финансите на САЩ лесно да налага санкции на Китай, ако е необходимо. Пекин редовно фигурира в американските списъци на държавите - „валутни манипулатори”, смята Рожанковски. Единната валута на няколко страни прави обекта на въздействие от САЩ по-неясен. А търговските партньори на Китай в региона вероятно ще бъдат и с двете ръце за такава идея. „В края на краищата, единната валута ще позволи директно да се извършват разплащания, като се избягват неудобните и понякога доста скъпи за малките волатилни валути етапи на конвертиране от една единица в друга. Преди това тази роля традиционно се изпълняваше от щатския долар, но тъй като кризата на търговските войни между Китай и Съединените щати се задълбочава, би било доста странно да се очаква Поднебесната империя безропотно да се подчинява на долара и занапред. Разбира се, ние далеч не си мислим, че Китай може да си позволи да изостави доларовите разплащания още утре, но е очевидно, че страната си подготвя „резервна писта” и този процес не може да бъде спрян”, убеден е Рожанковски. Единственият риск, според него, е липсата на опит у Китай в управлението на валута, чийто обменен курс ще бъде свободен, и на други принципи много от страните с традиционно пазарни икономики - включително Малайзия - очевидно няма да се съгласят. Търговските войни обаче могат да помогнат на Пекин да реши да създаде истински свободен пазар. В крайна сметка, такава парична единица с течение на времето може не само да разклати господството на долара в международната търговия, но и да промени структурата на резервите на много страни (където доларът и еврото водят). Силата на китайската икономика е безспорна и именно в страните от АСЕАН (Китай, Япония и Южна Корея) са концентрирани повечето от златните и валутните резерви на света. По този начин единната азиатска валута на теория би могла да се превърне в нов полюс на паричната система и дори да победи долара.   Олга Самофалова    Превод: В.Сергеев ", "date": "2019.06.02", "title": "Азия предложи да се нанесе удар по долара"}
{"url": "http://www.classa.bg/%D1%81%D0%B2%D1%8F%D1%82/item/396246-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%BC%D1%83-%D1%81%D0%B5-%D0%BF%D1%80%D0%B8%D0%B2%D0%B8%D0%B4%D1%8F%D1%85%D0%B0-%D1%8F%D0%B4%D1%80%D0%B5%D0%BD%D0%B8-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "Началникът на разузнаването на Пентагона генерал Ашли обвини Москва в провеждането на тайни ядрени експлозии. Освен това, според генерала, експлозиите са толкова малки, че средствата за международен контрол не ги забелязват. Дали Русия тайно тества ядрени оръжия или САЩ се опитват да настигнат Москва в ядреното развитие с подобни изявления? Ръководителят на отдела за военно разузнаване на Пентагона генерал-полковник Робърт Ашли-младши направи сензационно изявление, че Москва е престанала да се съобразява с мораториума върху ядрените опити. Според генерала, това ѝ помага да развие ядрените си способности. Както е известно, такъв мораториум е в сила и в двете страни от дните на Горбачов и Рейгън. „Съединените щати вярват, че Русия вероятно не спазва мораториума върху ядрените опити с ниска мощност”, твърди генералът.     Ашли твърди, че Русия уж има капацитет да провежда ядрени изпитания с ниска мощност, които обаче надвишават нулевия праг, определен от Договора за всеобхватна забрана на ядрените опити (ДВЗЯО). „Нашето разбиране за развитието на ядрените оръжия ни дава основание да вярваме, че тестовата дейност на Русия е помогнала за развитието на ядрения ѝ потенциал”, заяви той. Наистина ли Русия се е научила как да провежда такива малки ядрени експлозии, каквито американския контрол не може да регистрира? Възможно ли е на теория? „Аз бих нарекъл това твърдение странно”, заяви военният експерт Александър Голц. Той отбелязва, че „досега се смята, че всяка ядрена експлозия може да бъде фиксирана чрез национални средства за разузнаване.” „Тоест, според сеизмичното състояние, инструментите могат да запишат всяка ядрена експлозия. Това, което Русия прави, е симулация на ядрените опити, но няма ядрена експлозия ”, обясни експертът. Ако Русия наистина бе провела ядрени изпитания, „това би станало сериозно нарушение на нейните задължения”. Затова и Голц нарича обвинението на Пентагона „много сериозно”, подчертавайки, че то изисква обяснения. Редакторът на списание „Арсенал на отечеството”, Алексей Леонков, счита, че изявлението на Ашли-младши е невярно. Той увери, че няма нужда Русия да извършва такива експлозии след подписването и ратифицирането на ДВЗЯО. Според него сега е възможно да се създават нови бойни глави посредством „физическо и математическо моделиране”. В резултат се получава заряд с необходимата мощност. С него, например, могат да оборудват нови ракетите „Сармат“ или подводница „Посейдон“. „Така че изпитанието вече не е необходимо. По технологии на оръжейния плутоний ние изпреварваме американците с няколко обиколки и САЩ знаят това добре. Ашли-младши озвучава откровена лъжа”, заяви Леонков, допълвайки, че подобни обвинения винаги трябва да се потвърждават с конкретни факти, които не са прозвучавали от устата на генерала. Експертът увери, че при сегашното развитие на технологиите е невъзможно да се скрият ядрените изпитания дори и на най-малката мощност. Във всеки случай, замърсяването на въздуха ще бъде записано, дори ако експлозия от ниска мощност е настъпила дълбоко под земята, както и най-малката сеизмична активност. „В КНДР се опитваха тайно да провеждат тестове на ядрени оръжия. Те изкопаха мина, за да получат термоядрен взрив, за да развият своята ракетна програма. Всички тестове бяха открити”, напомня Леонков. За да покрият тестовата програма на бойните глави с ниска мощност, те не измислиха нищо умно, но започнаха нова фалшива пропаганда срещу Русия, добави той. Държавната Дума също напомни, че е технически невъзможно да се организират дори малки ядрени изпитания тайно. „Това е продължение на примитивната информационна война срещу Русия. Такива изявления ще се изразяват всеки ден, въпреки цялото им безумие и липсата на каквито и да е документални доказателства”, заяви първият заместник-председател на Комитета за отбрана на Думата Александър Шерин. „Ясно е, че Русия, на първо място, не може да тества ядрено оръжие неусетно. Второ, у нас няма място за това. И на трето място, няма смисъл да провеждаме тестове, защото всички съществуващи видове ядрени оръжия не се нуждаят от подобрение”. Но според депутата е тревожно, че „Съединените щати наистина гледат на ядрените оръжия като на средство за решаване на моментни и геополитически проблеми”. „Русия вижда в ядрените оръжия елемент на възпиране и защита”, заяви Шерин. Руските дипломати също осъдиха Пентагона. „Сегашната администрация на САЩ официално обяви преди година, че няма да се стреми към ратификация на договора. Освен това Вашингтон реши да запази своите ядрени изпитателни площадки за възможно възобновяване на ядрените опити. Сега, за да не бъдат обект на критика, американците се опитват да прехвърлят вината на Русия. Не мисля, че този безскрупулен прием ще проработи”, смята Михаил Улянов, постоянен представител на Русия в международните организации във Виена. Вашингтон отказа да ратифицира Договора за всеобхватната забрана на ядрените опити. В този случай ядрената доктрина, приета при президента Доналд Тръмп, предвижда разработването на нови ядрени заряди с ниска мощност. Пентагонът вече се е оправдавал с факта, че това е необходимо за „сдържане на Русия”. Ако Съединените щати се върнат към открити ядрени опити, тогава Леонков е убеден, че в отговор Русия не си струва да подновява такива програми. „Защо да съсипваме територията си? Вече създадохме изключващи зони с тези ядрени полигони. Защо Русия се нуждае от допълнително превишаване на разходите? Ще създадем по-сложни комплекси за доставяне на вече съществуващи ядрени заряди към лагера на потенциалния враг. Знаем как да броим пари. Ние не участваме в надпреварата във въоръжаването. Изявленията на САЩ се основават на стари концепции и остаряла информация”, смята източникът. Експертът предупреждава, че с опитите за придобиване на нови ядрени бойни глави американците режат клона, на който седят. „Американците се опитват да си възвърнат хегемонията в света чрез ядрено изнудване, тъй като икономическите и други санкции не работят. Въпреки това ядрените оръжия, които бяха възпиращ фактор, престават да бъдат такива като резултат от действията на Вашингтон”, обобщава Леонков. Според Леонков изявлението на Ашли преследва конкретна цел. Просто Съединените щати вече са решили да създадат свои ядрени бойни глави с ниска мощност до 10 килотона и сега търсят причина за нарушаване на предишните споразумения, които им пречат да изпълнят плановете си. Освен това такива „аргументи“ ще се превърнат в причина да не се разширява Договорът за намаляване и ограничаване на стратегическите оръжия (СТАРТ-3). Призиви да не се подновява, звучат преди ден в американската преса. Според анализатора Михаела Додж от „Вашингтон Таймс”, Москва е излъгала Вашингтон в почти всички споразумения за контрол на оръжията, така че е време да погребат СТАРТ. В сряда обаче стана известно, че Доналд Тръмп все пек се колебае за това споразумение. „Договорът СТАРТ се обсъжда с администрацията, президентът ще реши следващата година”, заяви ръководителят на Съвета за национална сигурност на САЩ Тим Морисън. През април държавният секретар Майк Помпео говори по по-оптимистичен начин, като заяви, че щатите са „в самото начало на обсъжданията за удължаване на договора” и Тръмп възнамерява да постигне надеждно споразумение с руснаците.     Анна Кукушкина, Юрий Зайнашев   Превод: В.Сергеев ", "date": "2019.06.02", "title": "На Пентагона му се привидяха ядрени взривове на Москва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396247-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D1%80%D0%B0%D0%B7%D1%8A%D0%BC-%D0%BE%D1%85%D1%80%D0%B8%D0%B4%D1%81%D0%BA%D0%B8", "text": "  Св. Еразъм бил родом от Антиохия и живял във време на царете Диоклетиан и Максимиан. Той се подвизавал на Ливанската планина и бил надарен от Бога с голям дар на чудотворство. Като епископ той тръгнал да проповядва Евангелието. Св. Еразъм дошъл и в град  , който влизал тогава в римската провинция Илирик. Царят извел Еразма пред медния идол на Зевс и му заповядал да принесе жертва и да се поклони на идола. Св. Еразъм отказал решително, затова царят заповядал да го подложат на тежки мъки, а след това го хвърлил в тъмница. Но се явил ангел Божий - както някога на   - и го извел от тъмницата.     После св. Еразъм посетил с проповед Кампания, след което се върнал в град Хармелий и тук се поселил в една пещера, където се отдал на аскетически съзерцателен живот до самата си смърт. Той починал в началото на ІV век. Пещерата с църквицата на св. Еразъм и до днес съществува недалеч от Охрид, където се проповядва великата сила на Божия угодник.", "date": "2019.06.02", "title": "Св. свещеномъченик Еразъм Охридски"}
{"url": "http://www.classa.bg/%D1%81%D0%B2%D1%8F%D1%82/item/396244-%D1%82%D1%80%D1%8A%D0%BC%D0%BF-%D0%BF%D0%BE%D0%BA%D0%B0%D0%BD%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BD%D0%B0-%D0%B2%D0%B8%D0%B7%D0%B8%D1%82%D0%B0-%D0%B2-%D1%81%D0%B0%D1%89", "text": "\"Благодаря на Съединените американски щати за постоянната подкрепа за териториалната цялост на Украйна\", заяви новият украински президент     Украинският президент Владимир Зеленски получи покана от американския президент Доналд Тръмп да посети Вашингтон в официално посещение. Информацията беше потвърдена от администрацията на украинския лидер, предават TACC и Агенция \"Фокус\".  \"Президентът на Украйна Владимир Зеленски благодари на президента на Съединените американски щати Доналд Тръмп за поканата за официално посещение във Вашингтон\", заяви пресслужбата на президента на Украйна.  Зеленски също така подчерта, че законопроектът за засилване на подкрепата за Украйна, който бе внесен в Камарата на представителите на Конгреса на САЩ, е важен сигнал за силно стратегическо партньорство между двете страни.  \"Благодаря на Съединените американски щати за постоянната подкрепа за териториалната цялост на Украйна\", каза той.  По-рано изданието „Зеркало недели”, цитирайки собствените си източници, заяви, че по време на срещата между Тръмп и Зеленски ще се проведе съществена дискусия за уреждането на конфликта в Донбас, както и за реални бизнес проекти. Според публикацията, поканата от Тръмп до Зеленски е получена в петък, 31 май.  Законопроектът \"За осигуряване на подкрепа за Украйна за защита на независимостта, суверенитета и териториалната цялост\", представен в Камарата на представителите на САЩ, има за цел да укрепи отбранителните способности на украинската държава, по-специално чрез прехвърляне на оръжия, продажба на военни отбранителни средтва и укрепване на възможностите на Украйна да противодейства срещу кибератаки.  Списъкът с оръжия, които могат да бъдат прехвърлени в Украйна, се допълва от противотанкови, противокорабни и противовъздушни системи. Документът също така предвижда предоставянето на Украйна на статута на главен военно-политически съюзник на САЩ.   \r\n  ", "date": "2019.06.02", "title": "Тръмп покани Зеленски на визита в САЩ"}
{"url": "http://www.classa.bg/%D1%81%D0%B2%D1%8F%D1%82/item/396243-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D0%B1%D1%85%D0%B2%D0%B0%D1%89%D0%B0-%D0%B8-%D0%BC%D0%B5%D0%BA%D1%81%D0%B8%D0%BA%D0%BE", "text": "В краткосрочен вариант, повишените мита могат да означават по-ниски печалби за американските вносители и по-високи цени за американските потребители на всичко - от авокадото до автомобилите     Когато търговското напрежение с Китай се повиши през миналата година, много компании потърсиха убежище в Мексико, една държава, която има дълга и стабилна връзка със САЩ, пише изданието „New York Times“, цитирано от Агенция \"Фокус\".  Сега тази алтернатива за производство и суровини може също да бъде заплашена, след заплахата на президента Доналд Тръмп, да наложи повишени мита за внос от Мексико, заради нелегалната имиграция.  В краткосрочен вариант, повишените мита могат да означават по-ниски печалби за американските вносители и по-високи цени за американските потребители, на всичко - от авокадото до автомобилите.  В дългосрочен план митата биха могли да принудят компаниите да преразгледат веригите за доставки, обхващащи континента, които са направили Северна Америка една от най-взаимосвързаните икономики в света. Според експерти, това може да бъде по-вредно за икономиката на САЩ, отколкото самите тарифи.  Вносът на САЩ от Мексико през миналата година в бил на стойност над 345 милиарда долара, а износа е бил на равнище от 265 милиарда долара. Тези цифри, обаче, подценяват взаимната свързаност.  Американските рафинерии преработват суров петрол от Мексико, след което го продават, като бензин. Общо около 30% от мексиканския внос е от САЩ.   \r\n  ", "date": "2019.06.02", "title": "Търговската война на Тръмп обхваща и Мексико"}
{"url": "http://www.classa.bg/%D1%81%D0%B2%D1%8F%D1%82/item/396242-%D0%BE%D1%89%D0%B5-%D0%B5%D0%B4%D0%BD%D0%B0-%D0%BA%D1%8A%D1%80%D0%B2%D0%B0%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BE%D1%82-%D0%BF%D1%85%D0%B5%D0%BD%D1%8F%D0%BD", "text": "В страни като Северна Корея диктаторът е смятан за непогрешим. Затова други са длъжни да носят вината за всеки неуспех на режима. А нерядко и да заплащат за нея с живота си, пише Петер Щурм във ФАЦ.       Ужасяващи и кървави истории от и за Северна Корея има колкото щеш. Но тяхната достоверност обикновено не може да бъде проверена. Затова е необходима известна доза предпазливост, когато става дума за нови екзекуции и за изпращане на хора в трудови лагери. Но ако е вярно, че   е наредил да бъдат екзекутирани собствените му пратеници за срещата с Доналд Тръмп в Ханой, само защото тя не приключи така, както Ким е очаквал, това идеално би отговаряло на имиджа на севернокорейския диктатор.     Ким Чен Ун очевидно се е надявал санкциите срещу страната му да бъдат значително смекчени заради направените от него отстъпки по  . Тръмп обаче отказа да приеме подобна сделка. Нима по време на подготовката на срещата американският президент е оставил в неведение севернокорейците относно заеманата от него позиция? Или пък умишлено ги е заблудил? Каквито и да са отговорите на тези въпроси, ясно е едно: в страна като Северна Корея лидерът е смятан за непогрешим, затова други са длъжни да носят вината. А нерядко да заплащат за това и с живота си.      ", "date": "2019.06.02", "title": "Още една кървава история от Пхенян?"}
{"url": "http://www.classa.bg/%D1%81%D0%B2%D1%8F%D1%82/item/396237-%D0%BF%D1%83%D1%82%D0%B8%D0%BD-%D1%81-%D0%BE%D0%B3%D1%80%D0%BE%D0%BC%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%B4%D0%BE%D0%B2%D0%B5%D1%80%D0%B8%D0%B5", "text": "До 72.3% се е повишило общественото доверие към руския президент Владимир Путин, сочат данните от проучване на държавния социологически институт, направено по нова методология, въведена след като Кремъл постави под въпрос предишни резултати. Спад в популярността към Путин беше регистрирана след като през 2018 г. правителството увеличи пенсионната възраст.     Според ръководителят на Общоруския център за изследване на общественото мнение доверието към Путин е намаляло до 31.7%. Това е най-ниската стойност от 13 години насам. Причината е, че хората губят надежда за подобрение в икономиката. Говорителят на Кремъл Дмитрий Песков обаче постави под въпрос данните на Центъра, като припомни, че миналата седмица центърът за изследване на общественото мнение е установил, че одобрението за Путин се е увеличило. каза Песков.    ", "date": "2019.06.02", "title": "Путин с огромно обществено доверие"}
{"url": "http://www.classa.bg/%D1%81%D0%B2%D1%8F%D1%82/item/396238-%D1%82%D1%80%D1%8A%D0%BC%D0%BF-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA-%D1%80%D0%B5%D0%B9%D1%82%D0%B8%D0%BD%D0%B3-%D0%BE%D1%82-2017-%D0%B3-%D0%BD%D0%B0%D1%81%D0%B0%D0%BC", "text": "Рейтингът на американския президент Доналд Тръмп достигна най-високото си ниво за последните две години, показват данните от изследване, осъществено от Harvard CAPS/Harris Poll. 48% от регистрираните гласоподаватели одобряват работата на държавния глава, на противоположната позиция са 52%. Това е най-високото ниво на одобрение от юни 2017 г., сочат данните, цитирани от изданието The Hill и Канал 3. Високият рейтинг на Тръмп се дължи на доброто управление на икономиката. Около две трети одобряват голямата заетост, постигната по време на неговия мандат.     Добрата икономическа ситуация вдига рейтинга на стопанина на Белия дом, докато политиката му по други въпроси като Китай и имиграцията се радва на неутрални и положителни оценки, заяви Марк Пен, директор на Harvard CAPS/Harris Poll.  ", "date": "2019.06.02", "title": "Тръмп с най-висок рейтинг от 2017 г. насам"}
{"url": "http://www.classa.bg/%D1%81%D0%B2%D1%8F%D1%82/item/396239-%D0%B4%D0%BC%D0%B8%D1%82%D1%80%D0%B8%D0%B9-%D0%B3%D0%BB%D1%83%D1%85%D0%BE%D0%B2%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB%D1%8F%D1%82,-%D0%BA%D0%BE%D0%B9%D1%82%D0%BE-%D0%BE%D0%B1%D0%B8%D1%87%D0%B0-%D1%80%D1%83%D1%81%D0%B8%D1%8F,-%D0%BD%D0%BE-%D0%BD%D0%B5-%D0%BE%D0%B1%D0%B8%D1%87%D0%B0-%D0%BF%D1%83%D1%82%D0%B8%D0%BD", "text": "\" \"     Това е вицът, който руският писател  Дмитрий Глуховски  разказа на българската публика, дошла на представянето на неговия аудиосериал  \"Граничен пост\"  в София. Малко преди това той простичко обясни нагласата си към случващото се в неговата собствена родина – с това, че много обича Русия, не обича Путин, но \"Путин не е Русия\". Глуховски, автор на популярната поредица \"Метро 2033\", както и на романи като \"Бъдеще\" и \"Текст\", е сред руските творци, които открито критикуват руския президент, при това с леко самодоволна усмивка на лице – досущ като дете, ръчкащо с пръчка в пчелен кошер. Критиката към политическата и обществена реалност в родната му Русия има място и в творчеството на писателя, а не само в публичните му изказвания. Но преди да навлезем заедно в мрачните тунели на политиката, обръщаме поглед към най-новия му проект в разговор, специално за читателите на Webcafe.bg. Аудиосериалът  \" Граничен пост \"  (Outpost) е аудиокнига в епизодичен формат, която може да се слуша ексклузивно в платформата Storytel.  Първият сезон вече е наличен за слушане и съдържа общо 10 едночасови епизода, прочетени на български от актьора Момчил Степанов.     За Глуховски Storytel се оказват неочакван, но подходящ партньор за този проект, който е чакал 7 години, преди да види бял свят. Първоначално \"Граничен пост\" е замислен с идеята да е телевизионен сериал, но заради някои от засегнатите в него теми телевизиите в Русия решават да стоят настрана от него. Аудиосериалите и аудиокнигите обаче не подлежат на подобен контрол и така историята най-накрая става реалност. \"Определено има възход на аудиокнигите в последно време. Мисля, че има общо с факта, че хората губят способността си да се фокусират върху дълги текстове. Това се случва, защото има твърде много съобщения, които идват по твърде много канали - като WhatsApp и Facebook, а привикваш с по-краткия формат и заради кратките статии, които четеш през цялото време\", обяснява писателят. Посочва, че чрез телефоните и слушалките си хората имат възможност да преоткрият кое е било онова, което им е харесвало в златната ера на радиото. Глуховски няма нищо против нещо подобно да се случи – харесва му да изследва и експериментира с нови формати. \" Всъщност се връщаме по някакъв начин във времената на Омир, който е разказвал всичко със собствения си глас \" , казва авторът на  \" Граничен пост \" . Същевременно той е на мнение, че хартиената и електронната книги няма да бъдат напълно заличени. По думите му има моменти, в които дадена медия си възвръща позиции на пазара – в случая това е аудиото, но подчертава, че нито интернет е убил вестника, нито телевизията - радиото. \"Всички те мутират и се интегрират едни в други. Има времена и места, където е по-удобно да слушаш, отколкото да гледаш или да четеш\". Но да пишеш аудиосериал не е същото като да пишеш роман и това е свързано с начина, по който хората после ще преживеят историята. Глуховски обяснява, че когато четеш нещо на хартия или дори на електронна книга, цялата страница е пред погледа ти – можеш \"едновременно да видиш всичко\", да погледнеш по-напред или по-назад. \"Когато слушаш е същото като да гледаш - съществуваш в момента и се движиш секунда след секунда в историята. По-трудно е да се върнеш назад, отколкото при книга; превърташ, когато наистина изпуснеш нещо, иначе продължаваш да гледаш или слушаш, макар че в същото време може и да говориш с някого, да проверяваш телефона си…\" Ето защо, за да задържиш вниманието на човек и да не му позволиш да пропусне нещо, историята трябва да е по-грабваща. \" Моят отговор беше да вградя драматичната структура на разказването на истории от телевизията в аудиоформат. Използвам актове като в телевизията, както и отворен финал (cliffhanger) в края на всеки епизод, преплитам историите на различни персонажи… И в голяма степен работи. \"       Авторът на \"Граничен пост\" вече има опит в епизодичното писане. Популярният му роман \"Метро 2033\", който разказва за малцината оцелели след ядрен апокалипсис, криещи се в московското метро, първоначално е публикуван като уеб-проект именно на части. Глуховски обаче обяснява, че за разлика от книгите, в които можеш да правиш каквото пожелаеш\", в сериалите има много ясна и точна структура, която създателят им трябва да следва. А когато излизаш от зоната си на комфорт, отново започва да изпитваш емоция и тя може да бъде предадена на човека отсреща – читател или в случая слушател. В аудиосериала \"Граничен пост\" Глуховски разказва за пореден път за една следвоенна, изолирана Русия. Неизбежно разговорът ни достига до темата за политика и дали наистина той гледа така на страната – като държава, която се опитва да се изолира от света. Писателят потвърждава това. Посочва, че се правят опити Русия да се откъсне от света, които според него се дължат на страха от опити за вмешателство, когато дойде моментът Владимир Путин да прехвърли част от властта си на някого. Според Глуховски руският президент е \"супер параноичен, че някой може да се опита да повлияе на изборите\". \" И, разбира се, той иска хората да спрат да сравняват живота в Русия с живота на Запад, защото това сравнение определено не е в наша полза \" , признава авторът. Според него обаче изолацията не е единственият начин един политически режим да оцелее и дори не е инструмент, на който всички авторитарни режими разчитат. Посочва, че режими като тези в Латинска Америка или този в Китай всъщност търсят начини да са част от световната политика и икономика. \"В глобалния съвременен свят дори огромна страна като Русия, която има много природни ресурси, няма човешкия или технологичен ресурс да оцелее сама. Мисля, че това [изолацията] е голяма грешка\", казва Глуховски.       Питаме го дали след като авторите на фантастика имат възможността индиректно да критикуват социалната и политическа реалност все пак има кой да чуе тази критика. \"В свят, в който големи телевизионни канали като Fox News или руската държавна телевизия, са посвещават изцяло на пропаганда и открито манипулират общественото мнение, използвайки трикове от психологията или дори трикове, предписани от Гьобелс, не мисля, че една книга, която има ограничен тираж от няколко хиляди копия и метафорично говори за някаква ситуация, има голям шанс да убеди телевизионните зрители в нещо. От друга страна, моята цел не е да отхвърлям режими или да стартирам революции. Аз се обръщам към хората, които мислят, или подтиквам хората, които просто се забавляват с четене,  да мислят. И съм на мнение, че една емоционална история може да постигне това с лекота. Вярвам ли, че мога да променя нещо? Не. Вярвам ли, че трябва просто да се откажа? Не. Мисля, че всеки има място и мисия. Моята мисия, ако имам такава, е да накарам хората да задават въпроси. Нямам отговори за тях, но не искам да консумират такива от телевизора. \" Според писателя наблюдаваме завръщането на \"политиките на страха\". Глуховски е на мнение, че страхът винаги помага за задушаване на критичното мислене, за потискане на опозицията и за това да бъде накарано населението да се обедини около силен лидер или да се строи зад дадено знаме. \"Психологията на обсадената крепост винаги е работила за това да се ограничат свободите и да се позволи на лидери да останат по-дълго на власт. За известно време това сякаш беше извън законното или прието политическо поле, а сега с Тръмп и всявания от него страх срещу миграцията, с Путин и всявания от него страх от революция, гражданска война и американска окупация, с източноевропейските лидери в Полша и Унгария - всички те легализират отново страха в политиката. Страхът от промяната, страхът от другия, от чуждите, страхът от глада, страхът от войната… Мисля, че това е много безотговорно, но е много изкушаващо и само наистина загрижените могат да устоят\". При тази мрачна картина няма как да не стигнем до въпроса дали във фантастиката днес може да има място за оптимизъм. \" Разбира се, че има. Винаги има място за оптимизъм \" , твърдо отговаря руският писател. След тематичното представяне на \"Граничен пост\" в подземията на НДК, Глуховски замина за Варна, където продължи разговора за политика с участие в дискусията \"Истории vs. Политика\" -  част от третото издание на литературния фестивал \"ВарнаЛит\". Докато беше в морската толица той присъства и на церемонията по връчването на първата награда \"Димитър Димов\". Тръгна си обаче без нея - отличието отиде в ръцете на французина Жером Ферари. Кому са нужни награди, когато има толкова много работа? След като приключи с промотирането на новия си аудиосериал, Глуховски определено има за какво друго да мисли. По собствените му думи главата му е пълна с идеи, които чакат на опашка.  Сред тях са роман за разпадането на едно семейство, роман за изкуствения интелект и телевизионен сериал, разказващ за една Русия, която все още е империя. За съжаление на почитателите на Артьом и  \" Метро \" , постапокалиптичната трилогия няма да бъде разширявана.  Глуховски коментира публично, че вече иска да пише други неща, но това не означава, че историята на \"Метро 2035\" няма да бъде развивана в други формати – под формата на видеоигри, филми или сериали, като той има намерение да участва в създаването на всеки един такъв продукт. Излязлата в началото на годината игра \"Metro Exodus\" е пример за това. Що се отнася до филмовите екранизации на творбите на писателя, там ситуацията е по-проблемна. Да, в момента в Русия се работи по екранизация на излезлия и на български роман \"Текст\". Но други адаптации за голям или малък екран към момента не се очертават. \"Не харесвам хората от филмовия бранш. Винаги обещават неща, които не изпълняват. Когато аз обещая нещо, правя всичко, което мога, за да изпълня обещанието си. Когато някой от филмовия бранш обещае нещо, това не означава нищо. Ужасно е. Все едно говориш със Сатаната\", обяснява писателят.       Много по-приятна е комуникацията с читателите, като при срещите в София и Варна. Глуховски сам казва, че е автор, който поддържа връзка с феновете си. \"Това, което книжните четения и срещите с фенове правят за мен, е да ми напомнят, че всичко това е реално. Защото в ежедневния ми живот не чувствам, че нещата, които пиша, всъщност се четат. След това срещаш хора, които наистина са ги прочели,  те гледат на теб  като на истински автор и това е моментът, в който чувстваш, че това наистина ти се случва.\" Основен начин за комуникация с феновете в днешно време са и социалните мрежи. 39-годишният Глуховски не прави изключение – той редовно използва Instagram. Кое му харесва най-много в платформата? Отговаря със смях – това, че  е \"instant\", т.е. моментална. \"Можеш да разпространяваш информация сред стотици хиляди хора и не ти е нужна медия. Харесвам Instagram поради същата причината, поради която Тръмп харесва Twitter. Не трябва да разчиташ на никого - ти си там директно за публиката си и можеш да разпространиш съобщението, което искаш да прочетат или чуят. Това е и добър начин да получиш обратна връзка, защото можеш да попиташ хората какво мислят за последната ти творба. Начин е да информираш хората за събития, които организираш - като срещи с фенове например. И, разбира се, е много добро платформа, за да споделиш новини за проектите, по които работиш, за да са наясно. Не само читателите, но и журналистите или хората от филмовия бранш например. Глуховски посочва, че според него социалните мрежи са \"най-лесният и най-могъщ начин за свързване\". \" Уважавам тези хора, на които не им пука [за социалните мрежи] или се правят, че не им пука, но наистина не съм готов да чакам за славата след смъртта. Искам всичко сега. \"", "date": "2019.06.02", "title": "Дмитрий Глуховски - писателят, който обича Русия, но не обича Путин"}
{"url": "http://www.classa.bg/%D1%81%D0%B2%D1%8F%D1%82/item/396240-%D1%82%D1%80%D0%B0%D0%B1%D0%B0%D0%BD%D1%82%D1%8A%D1%82-%D0%B5%D0%B4%D0%B8%D0%BD-%D0%BD%D0%B5%D1%83%D0%B2%D1%8F%D1%85%D0%B2%D0%B0%D1%89-%D0%BA%D1%83%D0%BB%D1%82", "text": "Вицовете за нея навярно са повече, отколкото за блондинките. \"Картонената кутия\" от Цвикау бе един от символите на бившата ГДР, но не залезе заедно с нея. Фенове на Трабанта от цял свят за пореден път  се срещат в Анклам.           Трабантът - един култов автомобил   За повечето източногерманци той беше мечтана кола, а за западногерманците - повод за вицове и закачки. Трабантът има почитатели по целия свят. Стотици от тях се събират в Анклам, провинция Мекленбург-Предна Померания, за 25-тата Международна среща на феновете на това возило.         Луди състезания Над 800 автомобила от Германия, Полша, Унгария, България, Дания, Холандия, Франция, Италия и Норвегия са регистрирани за участие в международната среща, която продължава до 2 юни. Сред мероприятията има редица необичайни състезания като хвърляне на двигател или теглене на трабант през препятствия.         \"Наздраве\" за Трабито! Дори онези, които не участват в спортните предизвикателства, знаят как да се забавляват - точно като тези господа в ретро-костюми от времената на ГДР. В бившата Източна Германия покупката на Трабант всъщност е била повод за истински празник. За нова кола нерядко се е качало по десет и повече години.         Внимание: пърпоретка на пътя Притежателите на Трабант поддържат своите савтомобили в отлично състояние -като този Трабант 600. Това обаче е скъпо удоволствие, тъй като трудно се намират резервни части. Въпреки известния си прякор \"картонената кутия\", каросерията на Трабанта е направена от изкуствения материал дуропласт, който на практика не корозира.         Не забравяй да заредиш! Онези, които са се сдобивали с Трабант, са били смятани за късметлии. Карането на този автомобил обаче не винаги е било лесно. Шофьорът, например, е трябвало сам да изчислява колко гориво има в резервоара, защото колата не е разполагала със специални индикатори. Единственият признак, че бензинът свършва, е бил звукът от двигателя. Това е било знак за шофьора да намери бензиностанция. И то бързо.         Сензационни модели На Фестивала в Анклам се представят и някои сензационни модели. Тази противопожарна кола, например, е била преустроена от фенове. Но дали е участвала някога в истинско гасене на пожар? Твърде малко вероятно е.         Патрулна кола? Не само в Анклам се срещат необичайни модели, които будят възхита. На 1 април 2018 г. полицията в Гьорлиц представи новата си придобивка - патрулна кола, марка Трабант 601. Но развълнуваните фенове съвсем скоро бяха разочаровани: Това се оказа просто първоаприлска шега.         Екзотични цветове А този кабриолет е съвсем истински и може да се види по улиците на Берлин. Въпреки че гражданите на ГДР не са можели да пътуват свободно по света, наименованията на цветовете, измежду които са можели да избират, са звучали твърде космополитно – имало е например балинезийско жълто, персийско оранжево или панамско зелено.         Сбъдната мечта Трабантът не предлага никакъв особен комфорт. На задните седалки е повече от тясно. Това обаче не важи за тази разтегната лимузина, която предлага достатъчно място – не само за краката. Истинска сбъдната мечта!   Автор: Карла Блайкер  ", "date": "2019.06.02", "title": "Трабантът - един неувяхващ култ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396241-%D0%B2-%D0%B3%D0%B5%D0%B9%D1%80%D0%BE%D0%BF%D0%B0-%D0%B5%D0%B4%D0%B2%D0%B0-%D0%BB%D0%B8-%D0%B1%D0%B8-%D0%B8%D0%BC-%D1%85%D1%80%D1%83%D0%BC%D0%BD%D0%B0%D0%BB%D0%BE-%D0%B4%D0%B0-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81-%D0%B3%D1%80%D0%B0%D0%BD%D0%B0%D1%82%D0%B8", "text": "Непонятно защо в един български град са решили, че децата трябва да знаят как избухват гранати. А драматичният завършек на този патриотичен екшън повдига крайно неприятни въпроси,  пише Александър Андреев и апелира:         Заведете ги тези деца в картинна галерия или на опера. Вземете ги в музея или на екскурзия в планината. Покажете им залеза. Заведете ги в библиотеката или на концерт класическа музика. Вместо това обаче в един български град решили да им правят полицейска демонстрация. И да гърмят гранати. Какво ще научат децата от това? Че има престъпници? И че полицията може да ги обезвреди със сила? Ами че те това отдавна си го знаят от телевизора вкъщи, който не ги занимава с нищо друго, освен с престъпления. Организаторите на екшъна в Силистра навярно са вдъхновени от  . Нали и там деца в предучилищна възраст маршируват в униформи, а батковците им стрелят с калашници и копаят землянки.     „Децата трябва да са подготвени за живота\", казват апологетите на това възпитание. Добре, но нима това е животът, в който искаме да живеят нашите деца? За това ли ги готвим: да живеят в насилие и война? Няма нужда от подвизи и героизъм Умиротвореният, миролюбив съвременен свят изолира насилието в специални места. Детето няма нужда да се учи на подвизи и героизъм, защото отговорностите за сигурността са обществено разпределени – на армията, на полицията, на пожарникарите, на спешната медицинска помощ.   По-добре е да се научат да четат и пишат, да смятат, по-късно да програмират и проектират. А да опознаят насилието – за това винаги ще имат време. Дано обаче не им се налага.     И понеже стана дума за Путинова Русия: Та нали именно от там в България дойдоха всички нелепости за джендъра и децата, които уж били отнемани от родителите им в Норвегия, за т.нар. Гейропа или християнските ценности, които трябвало да браним активно. Оказва се обаче, че не в Норвегия децата стават жертва на гранати. Защото там едва ли някому би хрумнало да „възпитава“ малките с кръвожадни демонстрации. Там сигурно биха ги завели на опера или в картинната галерия.    ", "date": "2019.06.02", "title": "В \"Гейропа\" едва ли би им хрумнало да възпитават децата с гранати"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396234-%D0%BA%D0%B8%D1%87%D0%BA%D0%B0-%D0%B1%D0%BE%D0%B4%D1%83%D1%80%D0%BE%D0%B2%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2", "text": "Kичĸa Бoдypoвa нeдoyмявa ĸaĸ peжиcьopът Aндpeй Cлaбaĸoв ce дoĸoпa дo eвpoпeйcĸи cтoл в Бpюĸceл. Toзи фaĸт oтпpищи гнeвa нa xиляди бългapи, ĸaĸтo и нa мнoзинa извecтни пepcoни. Cpeд пoпyляpнитe лицa e и пeвицaтa Kичĸa Бoдypoвa.   Ecтpaднaтa лeгeндa живee oт гoдини в Лac Beгac, нo живo ce интepecyвa oт cтaвaщoтo y нac. Tя винaги cлeди poднaтa дeйcтвитeлнocт и ĸoмeнтиpa ocтpo тoвa, ĸoeтo ce cлyчвa в Бългapия. Tя ĸoмeнтиpa ocтpo и eвpoдeпyтaтcтвoтo нa Aндpeй Cлaбaĸoв, пише \"Хотнюз\"Дoceгa дъpжaxмe ĸиpливитe cи pизи в дyлaпa, ceгa щe ги paзxoдим и в Eвpoпa… Kaĸ избиpaтe бe xopa? Heзнaeщи eзици, ĸoмпютъp, xopa бeзпapдoнни, нeyвaжaвaщи ceбe cи (зa мeн мъж, ĸoйтo нe ce бpъcнe e тaĸъв)… Дa нe пpoдължaвaм… Te ли щe пpeдcтaвят Бългapия? He зaбpaвяйтe дa мy ĸyпитe ĸocтюм нa изпpoвoдяĸ – cигypнa cъм, чe нямa. Aĸo бe жив Aлeĸo cигypнo щeшe дa нaпишe втopи тoм…\", изpигнa в мрежата Kичĸa Бoдypoвa.     Πo-интepecнoтo oбaчe e, чe бoлшинcтвoтo oт пocлeдoвaтeлитe й я пoдĸpeпи нaпълнo. В coциaлнaтa мpeжa пък вече се въртят нe eдин или двa ĸoлaжa, пocвeтeни нa eвpoдeпyтaтa Aндpeй Cлaбaĸoв. Нaй-пoпyляpният oт тяx e cнимĸa нa пapлaмeнтa в Бpюĸceл, ĸoйтo e oбгъpнaт oт димнa зaвeca.     \"Πъpвият paбoтeн дeн нa Cлaбaĸoв\" – глacи нaдпиcът пoд cнимĸaтa (oчeвaднo e зaщo)… Caмo чacoвe пo-ĸъcнo oбaчe пeвицaтa пpoдължи c нaпaдĸитe ĸъм peжиcьopa. Tя гo дoyнизи – нeгo и ocтaнaлитe ни eвpoдeпyтaти. „Πo пoвoд пpeдишният ми пocт биx иcĸaлa дa ĸaжa, чe нямaм личнo oтнoшeниe ĸъм ниĸoгo, a пpocтo ми ce иcĸa пpeдcтaвитeлитe нa нaшaтa Poдинa дa бъдaт нa дpyгo нивo. Зa тaĸивa xopa нe тpябвa ли дa ce изиcĸвa дa знaят пoнe eдин чyжд eзиĸ, зaщoтo нe e caмo дa ceдиш нa cтoлa в eвpoпeйcĸия пapлaмeнт.     Bce пaĸ тpябвa дa ĸoмyниĸиpaш c пpeдcтaвитeлитe нa дpyги дъpжaви. зaдължитeлнo нe тpябвa ли дoбpo влaдeeнe нa ĸoмпютъpa? Haли тeзи xopa тpябвa дa пишaт дo външнo м-вo и дa oтчитaт paбoтa. Или тe щe ce oтчитaт c xoнopap ĸъм няĸoгo или пoдapъци? Kaĸ тoчнo щe гo пpaвят? Haй-мнoгo мe пoдpaзни , чe няĸoи oт избpaнитe ĸoмeнтиpaт, чe нищo нe paзбиpaт oт ĸoмпютpи- възмoжнo ли e тoвa , xopa? Дoĸoлĸoтo зa външния вид – тoй пoĸaзвa ĸoлĸo дъpжиш нa ceбe cи. A тoзи ĸoйтo нe ce yвaжaвa , тoй нexae и ĸъм дpyгитe. Cъжaлявaм, aĸo cъм зaceгнaлa няĸoгo, нo oт yчeничĸa имaм дeвиз, ĸoйтo ce cтapaя дa cпaзвaм: \"y чoвeĸ вcичĸo тpябвa дa бъдe пpeĸpacнo - и лицeтo, и дpexитe, и дyшaтa, и миcлитe!\" - Чexoв\", завърши възмутената Бoдypoвa в coциaлнaтa мpeжa", "date": "2019.06.02", "title": "Кичка Бодурова нападна Андрей Слабаков"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396235-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Сузанита ни най-малко не се срамува от натрупаната негативна слава. Дори напротив, щерката на Орхан Мурад продължава да пуска голи снимки, недопустими за едно 16-годишно момиче.  Последната фото изцепка на младата амбиция е чисто гола снимка от ваната, пиейки шампанско. Още с качването на фотоса мъжете започнаха да точат лиги по ученичката, а на лични съобщения дори получава неприлични предложения от доста по-възрастни мъже.      Майки се възмущават на разюзденото поведение на Сузанита и упрекват родителите й за нейното падение. \"Не може едно 16-годишно момиче да се държи като евтина проститутка. Къде са родителите, къде е закрила за детето\", беснеят в социалните мрежи възмутени майки с деца.      От последните й снимки виждаме, че тотално се е обезобразила. Сузанита е прекалила с хиалурона в устата, а лицето й се е деформирало. \"Устата й изчезна, сега има маймунски гъз\", обиждат я в Мрежата    ", "date": "2019.06.02", "title": "Сузанита се пусна чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396236-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%8E%D0%BD%D0%B8", "text": "ОВЕН ( 21 март - 20 април ) Очаква ви един доста объркан ден, когато сладкото, ще се редува с горчиво. Това означава, че вашите вкусове и настроение ще се променят бързо. Упоритостта ще ви помогне да постигнете добри резултати в работата, но в любовта е по-добре да сте по-отстъпчиви. Но ако продължавате да се инатите, тогава вечерта ще прекарате в тъжна самота. ТЕЛЕЦ ( 21 април - 21 май )  Може да поискате драматично да промените стила си на поведение, дрехите и дори походката. Това е добър знак, така че е време да обиколите магазините. С роднините е по-добре да не спорите, дори и за дребни неща, за да не предизвикате ужасен скандал. Ако имате някакво неразположение свързано със стомаха или главоболие, е добре да отидете на преглед. БЛИЗНАЦИ ( 22 май - 21 Юни ) Очаква ви прекрасен ден, но и с изпитанията е необходимо да се справите отлично. Ако се обградите с надеждни и честни хора, всичко ще бъде чудесно. За да получите повече пари, трябва да работите упорито. Идеално разбирате това, но по някаква причина, днес ще сте лениви. Е, тогава разчитайте на това, което имате. А за пазаруване, забравете.   РАК ( 22 юни - 23 юли ) Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело направите предложение на любимият. ЛЪВ ( 24 юли - 23 август ) Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте се, да се въздържате от коментари. ДЕВА ( 24-ти август - 23 септември ) Очаква ви невероятен ден, когато за каквато и работа да се захванете, ще ви спори. Това може да е ентусиазъм или просто насъбрана енергия, която търси път навън. Основното е, че всичко ще върви в правилната посока и за добри дела. Единственото което може да ви натъжи, са думите на роднина, които ще засегнат вашата гордост. ВЕЗНИ( 24 септември - 23 октомври) Станете, още с първите лъчи на слънцето, за да свършите всичко и да не закъснявате. Романтичните моменти оставете за вечерта, особено ако сте планирали излизане в компанията на любим човек. В работата ще ви върви, особено ако сте преизпълнили задачите, за два дни напред. Е, очаквайте бонус, със сигурност знаете за какво да го похарчите. СКОРПИОН ( 24 октомври - 22 Ноември ) Днес определено ще ви липсва, лекота и спонтанност, особено в личния живот. Време е да организирате весело събитие, да излезете навън и да се срещнете с тези, с които не сте се виждали от дълго време. Така че, вземете телефона и се обадете на всичките си приятели. Само бъдете внимателни, ако консумирате нови или екзотични ястия.   СТРЕЛЕЦ ( 23 Ноември - 21 Декември ) Очаква ви един доста натоварен ден, в който ще трябва да търчите на всички страни. Но затова пък, ще свършите много работа, както и ще получите пари. Прибързаността в личния живот, ще доведе до неприятности, следователно е по-добре днес, да не вземате важни решения. Неочаквано щастие чака тези, които мечтаят за дете в продължение на много години. КОЗИРОГ (22 Декември - 20 януари ) Трябва да разчитате само на себе си, ако искате положителни емоции и да видите удовлетвореното лице на любимия човек. Направете някаква благородна и щедра постъпка. Само се въздържайте от участия в лотарии или залагане в хазартни игри. В противен случай, с натрупаните финанси, ще трябва да се сбогувате. Не е изключена простуда.  ВОДОЛЕЙ ( 21 януари -  19  февруари ) Очаква ви добър ден, когато ще може да се издигнете духовно и да заразите другите с вашата енергичност. Изненадващо е, но до всичко което се докосвате днес, ще се превръща в „злато“. Уви, само не и в любовта. Любимият е загубил доверие във вас по някакъв начин и причината за това, ще трябва да изясните.   РИБИ ( 20 февруари - 20 март ) Лесно може да си изпуснете късмета, ако гледате на всички прекалено надменно. Сега е необходимо да усмирите гордостта си, дори ако сте голям шеф. Освен това има шанс, да срещнете втората си половинка. Възможно е също, спешно пътуване, в което ще се отправите с колега. Е, това ще е много забавно и полезно.", "date": "2019.06.02", "title": "Дневен хороскоп 2 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396233-%D0%BB%D0%B8%D1%8F%D0%BD%D0%B0-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Фолкпевицата Лияна отново провокира своите почитатели от мъжки пол със секси снимки от морската си почивка. Братовчедката на Константин отмаря някъде на топло от където публикува палави снимки.    Изпълнителката на \"Ох,ох\" не издава дестинацията, нито пък в каква компания се намира. Побърза обаче да сподели горещи кадри, които не оставиха нищо за въображението на силния пол.      Звездата се слави като певицата с най-хубаво и стегнато тяло, а изглежда няма против и да го показва пред многохилядните си последователи в социалните мрежи. Звездата се е щракнала до брега на морето, а банският  костюм едва побира силиконовите й гърди.      Из светските среди упорито се шушука, че  , Лияна отново е намерила щастие в лицето на нов мъж. Той също не бил случаен и с доста солидни финансови възможности. Певицата и новият й ухажор често пътували в чужбина, където избягвали любопитните погледи на българите.    ", "date": "2019.06.02", "title": "Лияна взриви Мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396231-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D1%81-%D0%B6%D0%B5%D1%81%D1%82%D0%BE%D0%BA-%D0%BF%D1%80%D0%BE%D0%B2%D0%B0%D0%BB", "text": "Магдалена Ангелова, която продължава да е по-известна като голямата любов на Слави Трифонов, отколкото с работата си като психолог, се превърна в трън в очите на зрителите, пише Hotnews.bg.  Тя трябваше да дава съвети на двойките, решили да се бракуват на сляпо в предаването „Женени от пръв поглед”, но не успя да помогне на смелчаците.        В коментарите си феновете на шоуто са категорични, че не само Маги, но и останалите нейни колеги трябва да си скъсат дипломите. Зрители нападат още Ангелова, че се е грижила много повече в предаването да се видят краката й и дългата й коса, отколкото личното й отношения към двойките и знанията й по психология. На особен присмех е подложено и участието й в последния епизод, в който тя седеше на неестествено висок стол срещу двойката от Светлозар и Таня, които й обявиха решението си да се разведат.    Шегобийци дори предложиха Маги да се качи на полилея, за да вижда отвисоко по-ясно проблемите на прясно бракуваните. Други се възмутиха от отношението й към Светлозар. „Магдалено, ти не си психолог, след като не можеш да видиш явната вербална агресия на жалкия и нагъл комплексар Зари”, пише зрителка. Друга пък отива по-далеч и я обявява за „много зле”.   Ангелова се пробва в телевизията още миналата година, като даваше съвети в Би Ти Ви и демонстрираше близост с Мариана Векилска. Явно иска да прави кариера на екрана, но засега зрителите не са на нейна страна.  ", "date": "2019.06.02", "title": "Бившата на Слави с жесток провал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396232-%D1%88%D0%BE%D1%83%D1%82%D0%BE-%D0%BD%D0%B0-%D0%BC%D0%B5%D0%B3%D0%B7-%D0%BD%D0%B0%D0%B3%D0%BB%D0%B0%D1%81%D0%B5%D0%BD%D0%BE", "text": "Стана ясно, че като всяко риалити в България и риалитито на Мегз е нагласено. Модната принцеса вече била решила кой ще грабне короната.    Риалити формата на Мегз набира все по-голяма популярност, а социалните мрежи предимно й се присмиват на мераците на стане още по-известна и да си вре носа, където не й е работа и не може да се справи добре. Пишман дизайнерката е избрала кой ще спечели риалити формата й. Това ще бъде двадесет и една годишната Габриела Бизеранова от София,пише \"Хотарена\". Оказа се, че Габриела не е никак случаен човек.      Още във визитката си момичето се похвали, че техните са лекари. Родителите ѝ, обаче, не са обикновени лекари, а собственици на една от най-големите частни клиники в столицата. Мъжът на Мегз, транспортният бос Румен Рончев, бил близък семеен приятел с бащата на Габриела.     Уважаваният лекар помолил Рончев да убеди Мегз да даде едно рамо на дъщеря му. Каканашева първоначално и дума не давала да чуе, защото не за пръв път се случвало някой да ходатайства за момиче от риалитито. Припомняме, че миналата година лично Бербатов беше натискал за една от участничките - Доби, която се оказа дъщеря на негов приятел. Тогава, обаче, Мегз не поддаде и короняса красивата Ивомила от Велико Търново. Всички, обаче, знаем, че Рончев е единствената слабост на дизайнерката и че тя би направила всичко за него. Затова злите езицикоментират, че тази година Мегз се е поддала и победителката вече е предварително избрана.", "date": "2019.06.02", "title": "Шоуто на Мегз нагласено"}
