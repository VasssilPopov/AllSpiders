{"url": "http://www.classa.bg/%D1%81%D0%B2%D1%8F%D1%82/item/384993-%D0%B7%D0%B0%D1%89%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%B4%D0%B5%D0%B1%D0%B0%D1%82-%D0%B7%D0%B0-%D0%B8%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "В последно време страните от Централна Европа изясниха вижданията си за имиграцията. Жалко е, че ги смятат за варвари. В Западна Европа е невъзможен дебат за имиграцията, защото е допустимо само едно твърдение: моралното задължение, което имаме като хуманна култура, да приемем хората, които чукат на вратата ни, разсъждава френският философ Шантал Делсол в своя статия във “Фигаро”.   Поставянето под въпрос на това твърдение е политически некоректно. Нашите управници, Макрон или Меркел, ограничават отварянето, само за да предотвратят възхода на популистките течения. Това, което липсва по най-тревожния и критичен въпрос след Втората световна война, е възможността за дебат. Виктор Орбан говори за това на 16 юни, по повод годишнината от смъртта на Хелмут Кол. Той се позова    на един от най-важните символи в централноевропейската култура: защитата на християнския свят. Наистина в историята тези страни спряха варварските нашествия и поради географското си положение защитават Западна Европа. Орбан припомни това и подсказа, че благотворителността е    помощ за развитието, вместо отваряне на вратите. Но западното мнение разговаря само със себе си и не обсъжда. То дори не знае какво е “защита на християнския свят” и не иска да знае, твърди Шантал Делсол.  Текстът на австрийския канцлер Курц, предложен на националните експерти от 28-те страни от ЕС, е аргументиран по различен начин. Но беше приет със същото възмущение и предразсъдъци, без никакъв опит за разбиране. Младият австрийски канцлер постави на масата друг аспект на въпроса. Не толкова за приема, колкото за начина на приемане. Пропорционално Австрия е приела повече мигранти, отколкото Франция. Не сме длъжни да го правим,    давайки на приетите цялата свобода да разрушат нашата култура. С други думи, приемът трябва да се извършва при строги изисквания, както става винаги, когато оказваме гостоприемство. Какво видяхме впрочем през последните години? Желание за широко отваряне на границите в Германия през 2015 г., затваряйки си очите за проблемите, които възникват, и нуждата да им обърнем внимание. Имаше непрекъснати опити общественото мнение да бъде накарано да повярва, че мигрантите са лекари и университетски преподаватели, прогонени от диктатори. Управляващите се отнесоха с изумителна лекота към едно много сериозно събитие, каквото бяха изнасилванията в Кьолн. От доста време не е възможно да се говори за разликата между политически мигранти и икономически мигранти, а    самата идея за “подбор” веднага се сравнява с един зловещ спомен. Искаме ли от бежанците да приемат културата на приемащата ги страна? Без да се осмеляват открито да защитават мултикултурализма, управляващите ни не смеят да предприемат мерки за интеграция. Ислямо-левичарството, което се развива сред нашите елити, се превърна в експерт в популяризирането на приетите култури, в ущърб на нашата, без да иска да признае, че те се напът да я разрушат… Разсъжденията на Курц бяха очернени, защото казват, че сред тези млади мигранти “мнозина са особено чувствителни към идеологии, враждебни на свободата, които проповядват насилие” и “многократно са имали сериозни проблеми да живеят в отворени общества”. Критиката към бежанците се смята за неприемлива. Бидейки жертви, те са напълно невинни, по силата на заобикалящото ни манихейство. Нещо повече, изричането на някакво обобщение за тях, е непоносимо, а този, който го прави, рискува да бъде обвинен в “амалгами” или “клишета”. С други думи, може да се говори само за индивиди: трябва да бъдем номиналисти. Курц имаше дързостта да обобщава, описвайки културата на повечето от тези бежанци. Да се каже, че на мюсюлманите им е по-трудно, отколкото на нас, да живеят в отворени общества, е нещо, което всеки знае и вижда. Но не бива да се казва, продължава Шантал Делсол. Според Курц е нормално да се гарантира убежище само “за онези, които зачитат ценностите на ЕС и основните права и свободи”. Трябва да отворим вратата, но не сме длъжни да оставяме нашите гости да развалят културата ни. Истински хуманист е този, който е доброжелателен, приемайки реалността. Именно защо управляващите не я приеха, днес се сблъскват с толкова противници. Разсъжденията на Курц заслужават нещо повече от оплюване, изтъква френският политически философ. От няколко седмици мантрата на европейските лидери и на част от медиите е, че няма мигрантска криза. Това е начин да отрекат реалността, за да не я погледнат в лицето. Реалният спад в броя на пристигащите през последната година с нищо не решава нашата неспособност да интегрираме пристигналите неотдавна, както и онези, които са дошли преди това и техните деца. Има нещо срамно в опита да ни накарат да повярваме, че критичната ситуация вече не съществува, сякаш ние, избирателите, сме мрачни идиоти. Нямаме нужда от хленчещи управници с превръзка на очите. Имаме нужда от управници с отворени очи, способни да изискват в своето доброжелателство, заключава Шантал Делсол.  ", "date": "2018.08.05", "title": "Защо в Европа е невъзможен дебат за имиграцията"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384986-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BE%D0%B1%D1%8F%D0%B2%D0%B8-%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Министърът на международната търговия на Великобритания Лиъм Фокс заяви, че е напълно възможно Великобритания да не успее да постигне споразумение „по развода\" с Европейския съюз преди да го напусне следващия март. Това пише Daily Mail. Лиъм Фокс заяви, че „несговорчивостта\" на служителите на ЕС „ни тласка към никаква сделка\". Той определи възможността Великобритания да излезе от Съюза без споразумение на 60%. Разговорите по Брекзит са в застой, а британското правителство се опитва да упражни натиск върху останалите 27 държави от ЕС, за да постигне компромис, като подчертава икономическата вреда, причинена от Брекзит „без споразумение\", който налага тарифи и други бариери пред търговията между ЕС и ЕС, пише Фокус. Блокът смята, че Великобритания до момента не е направила реалистични предложения. Консервативното правителство на британския премиер Тереза Май е разделено на това колко тясна трябва да бъде бъдещата икономическата връзка с блока.", "date": "2018.08.05", "title": "Британски министър обяви притеснителна новина за Брекзит"}
{"url": "http://www.classa.bg/%D1%81%D0%B2%D1%8F%D1%82/item/384987-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%82%D0%BB%D0%B0%D1%81%D0%BA%D0%B0-%D0%BD%D0%B0%D0%B3%D0%BE%D1%80%D0%B5-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BB%D0%BE%D0%B3%D0%B8%D1%81%D1%82%D0%B8%D1%87%D0%BD%D0%B8%D1%82%D0%B5-%D0%BF%D0%BB%D0%BE%D1%89%D0%B8-%D0%B2-%D1%81%D0%B2%D0%B5%D1%82%D0%B0", "text": "Ванкувър е най-горещият пазар за индустриални и логистични площи в света, следван от Пекин, показва доклад на консултантската компания CBRE. Двата града оглавяват подреждането заради липсата на свободни площи и главоломното нарастване на наемите. Около една трета от дейността се дължи на електронната търговия, отбелязва консултантската компания. Средното равнище на наемите на логистични и индустриални площи във Ванкувър се е повишило с 29,1% през първото тримесечие на фона на едва 1,6% налични площи клас А. В Пекин ръстът достига 19,8%. В топ десет на най-горещите пазари в света попадат още Оукланд (с ръст на наемите от 14%), Сиатъл (13,4%), Будапеща (11,1%), Лондон (10%), Ню Джърси (9,5%), Париж (8,3%) и Манчестър и Ливърпул (8%). В глобален план наемите на първокласни логистични площи са се повишили с 3,2% през първото тримесечие на годината спрямо същия период на миналата година, отбелязва CBRE, която е проследила 71 града. „Това е положителен индикатор, че продължаваме да виждаме глобален ръст около шест години след като американският пазар на индустриални и логистични имоти започна да се възстановява от рецесията“, казва Дейвид Игън, глобален ръководител на отдел „Индустриални и логистични изследвания“ в CBRE. „Това потвърждава теорията, че търсенето на логистични площи, стимулирано от електронната търговия, създаде фундаментална промяна на този пазар, като установи нови основи за заетост, наеми и други измерители“, допълва той. В регионален план страните от Европа, Близкия Изток и Африка (ЕМЕА) са отбелязали ръст от 4,3% на наемите на логистични площи, като изпреварват Северна и Южна Америка и Азия, които са постигнали повишение от съответно 3,8% и 2,2% на годишна основа. Нарастването на наемите в страните от ЕМЕА се дължи до голяма степен на подобряването на икономиките в региона и произтичащия от това ръст на потреблението. Шест от десетте най-скъпи пазари на първокласни логистични площи в света се намират в Азия, начело с Хонконг, където средното равнище на наемите достига 333 долара за кв. м на година. Лондон, Стокхолм и Мюнхен също намират място в топ десет, а единственият американски пазар в подреждането е Оукланд, където наемите достигат 107 долара на година. „Наемите растат заради неравновесието между търсенето и предлагането, породено от електронната търговия и общия икономически ръст“, казва Дейвид Игън. „Има голямо строителство, но то не е достатъчно, за да отговори на търсенето, така че се стига до повишаване на цената“, допълва той. Макар че нормален икономически цикъл може да забави темпа на растеж на наемите на индустриални и логистични площи, Игън не предвижда спад като този през 2009-2011 г. след последната рецесия. „Ще трябва да се случи нещо наистина голямо, за да се преобърнат нещата и наемите да забавят ръста си“, допълва той.", "date": "2018.08.05", "title": "Електронната търговия тласка нагоре цените на логистичните площи в света"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384988-%D1%81%D0%BA%D1%80%D0%B8%D1%82%D0%BE%D1%82%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-amazon-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81", "text": "Това може би е най-успешната рискова инвестиция на всички времена. През 1995 г. Джаки и Майк Безос влагат 245 573 долара в новия уебсайт за електронна търговия на сина им, сочи проспект от две години след този случай. Това е голям залог, посочва по време на събитие през 2015 г. Майк Безос, доведеният баща на основателя на Amazon.com Джеф Безос, цитиран от Bloomberg. “Искам да знаете колко рисковано е това, защото искам да се прибирам за Деня на благодарността и не желая да сте ми ядосани“, казал младият Безос на родителите си през 1995 г. Днес вероятно го посрещат с допълнителна порция пуешко. Едно първично публично предлагане и три сплита на акции по-късно делът на родителите му в Amazon можеше да струва близо 30 млрд. долара. Това щеше да ги направи по-заможни от съоснователя на Microsoft Пол Алън, 30-ия по богатство човек в света според Bloomberg Billionaires Index. Притежанията на родителите на Безос не са разкривани от края на 1999 г. Въпреки че не е ясно колко точно притежават все още, продължаващите дарения на акции на Amazon към тяхната благотворителна фондация предполагат, че те все още имат добър дял от втората компания в света по пазарна стойност. е са дарили 595 027 акции на Bezos Family Foundation от 2001 до 2016 г., сочат документи, достъпни в GuideStar, която събира данни за неправителствени организации. 25-те хил. акции, които дариха през 2016 г., струваха около 20 млн. долара по това време. Самата фондация се фокусира върху образованието на млади хора. Ако не бяха продали или дарили нищо, родителите на Безос щяха да притежавато около 16,6 млн. акции, или 3,4% дял от фирмата, което щеше да ги направи вторите най-големи индивидуални акционери след сина им. Т", "date": "2018.08.05", "title": "Скритото състояние на Amazon: родителите на Джеф Безос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384989-%D1%82%D0%BE%D0%BF-%D0%B0%D0%B4%D0%B2%D0%BE%D0%BA%D0%B0%D1%82-%D0%BE%D0%BF%D1%8A%D0%BD%D0%B0-%D0%BC%D0%BB%D0%B0%D0%B4%D0%B0-%D0%BA%D0%BE%D0%BB%D0%B5%D0%B6%D0%BA%D0%B0-%D0%BD%D0%B0-%D0%BA%D0%B0%D0%BF%D0%B0%D0%BA%D0%B0-%D0%BD%D0%B0-%D0%BA%D0%BE%D0%BB%D0%B0", "text": "Топ адвокат беше заснет от охранителни камери да прави секс с по-млада своя колежка на предния капак на кола. След това любовникът, чието име не се съобщава, предложил на охранителя на паркинга пари, за да изтрие записа, съобщава „Сън\". Палавият Ромео е партньор в една от най-големите фирми за юридически услуги в Лондон. „Когато кръвта се върнала обратно в главата му, той осъзнал, че „едното бързо\" е било заснето от камера, и предложил на охранителя на фирмата 200 паунда подкуп да изтрие записа.      Охранителят изпаднал в морална дилема, но в крайна сметка съобщил на мениджърите\", разказва запознат източник. Партньорът бил изгонен от фирмата. На следващата си работа, обаче, той отново бил хванат да прави секс с колежка. В момента работи в трета фирма.", "date": "2018.08.05", "title": "Топ адвокат опъна млада колежка на капака на кола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384990-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D0%BC%D0%B0%D0%B9%D0%BA%D1%8A%D0%BB-%D0%BC%D1%83-%D0%B5-%D0%B1%D0%B5%D1%81%D0%B5%D0%BD", "text": "Приятелят на покойния певец Джордж Майкъл – Фади Фауаз, написа в Туитър „Джордж, мразя тя\". В последните дни той избълва няколко подобни съобщения в социалните мрежи, съобщава „Сън\". 45-годишният мъж изпаднал в истерия, след като разбрал, че именитият му любовник не му е оставил нищо в завещанието си. Това се случва малко след като Фауаз съобщи, че Майкъл се е самоубил. „Трябваха му пет опита\", разкри той. В серия съобщения в социалните мрежи той споделя разочарованието си от певеца, с когото имат дългогодишна връзка от чести събирания и раздели. Именно Фауаз беше човекът, открил безжизненото тяло на Майкъл навръх Коледа през 2016 година. „Как мога да съм разочарован от някой, отнел собствения си живот!      Ако някой може да причини това на себе си, значи може да причини много по-лоши неща на другите\", пише огорченият мъж. В друго съобщение се обръща директно към покойния Майкъл: „Твоите способности ми доказаха, че можеш да накараш цял град да не се оплаче от шума в малките часове. Твоите способности ми доказаха, че можеш да превърнеш приятели, семейство и непознати в лъжци, страхливци и много безчовечни и все пак тази свръх способност не може да превърне някого в мил и обичащ. Сега мога да чакам, за да ти го докажа. С цялата си омраза, Фади\". Едва миналата седмица 55-годишният братовчед на Майкъл – Андрос Георгиу, разкри, че певецът не е оставил нищо в завещанието си за Фади. Той оставил всичките си пари на благотворителни организации, на сестра си и на хората, с които е работил. Бившето му гадже Кени Грос също остава без нищо. Андрос обясни още, че Фади, който редовно получавал пари от Майкъл, ще оспорва в съда изключването си от завещанието. „Фади заплашва да стигне до върховния съд, но мисля, че компанията за наследството ще трябва да се оправи с него. Предложени са му 500 000 паунда и мисля, че компанията ще плати няколко милиона, за да се отърве от него\". Компанията, управляваща наследството на звездата, възнамерява да разпродаде имуществото му. Единият от имотите е в „Реджентс парк\" в Лондон.", "date": "2018.08.05", "title": "Любовникът на Джордж Майкъл му е бесен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384991-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%B8%D0%BB%D0%B0-%D0%B7%D0%BB%D0%B5-%D0%BD%D0%B8%D1%89%D0%BE-%D0%BF%D0%BE%D0%B4%D0%BE%D0%B1%D0%BD%D0%BE", "text": "„България – страната на инвеститорите\" – под това заглавие ТВ-канал Euronews наскоро излъчи много оптимистичен репортаж за главоломния прогрес на българската икономика. Ето по-важното.             „Българската икономика се развива главоломно. Все повече чуждестранни фирми откриват свои офиси в страната. В същото време български компании завладяват чуждите пазари. София - модерната, пулсираща столица на България - се превръща в икономически метрополия на Балканите.\" Това се казва в репортаж на новинарския канал Euronews. Измерено в числа, икономическото развитие на България изглежда така: През 2017 г. брутният вътрешен продукт на страната бе 50,4 милиарда евро, а икономиката отбеляза растеж от 3,6 процента. За същата година чуждестранните инвестиции се увеличиха с 3,8 процента, а износът на стоки донесе близо 26 милиарда евро. Какво се крие зад този успех, пита се в репортажа на Euronews?   Кой инвестира в България?   Репортерското любопитство отвежда журналинста Апостолос Стайкос най-напред в българския клон на френската компания за видеоигри „Юбисофт\". Офисът в София е открит през 2006 г., много преди България да стане толкова силен магнит за чуждестранни инвестиции. През 2006 г. работните места в софийския клон са едва 11, а днес са се разроили до 195. „Смятаме, че може да продължим да се развиваме\", казва директорът Иван Балабанов. „България има добра образователна система и добра инфраструктура, когато говорим за ИТ-сектора. В този бранш най-важни са хората. Ако махнеш хората, остават само празни халета, компютри и кабели – нищо повече.\" Сред персонала на „Юбисофт\" София има испанци, италианци, американци и много българи. Какво изнася България?   Такива стени за катерене произвежда и една голяма българска фирма   В репортажа си Стайкос ни представя и българската компания „Walltopia\". Създадена през 1998 г., фирмата е един от водещите производители на стени за катерене в света. „Walltopia\" е монтирала стените си в повече от 50 държави, а международният им екип от специалисти наброява 600 души. „Всичко произвеждаме във фабриката си в Летница\" разказва Ирина Станева, инвестиционен мениджър на „Walltopia\". „Стремим се да контролираме всяка стъпка от производствения процес. Така осигуряваме високо качество. Това е много важно, когато работиш с фирми от целия свят.\" Станева вярва, че България е добро място за инвестиции. „В сравнение с други държави, тук почти няма бюрокрация. Освен това, данъците са по-ниски. Това създава благоприятни условия за бизнес\", казва тя за Euronews.", "date": "2018.08.05", "title": "България била зле? Нищо подобно."}
{"url": "http://www.classa.bg/%D1%81%D0%B2%D1%8F%D1%82/item/384992-%D0%BD%D0%B0-%D0%B2%D0%B8%D1%81%D0%BE%D0%BA%D0%B8-%D1%82%D0%BE%D0%BA%D1%87%D0%B5%D1%82%D0%B0-%D1%81%D1%80%D0%B5%D0%B4-%D1%80%D0%B0%D0%B7%D0%B3%D0%BE%D1%80%D0%B5%D1%89%D0%B5%D0%BD%D0%B8-%D0%BC%D1%8A%D0%B6%D0%B5", "text": "Лорън Симънс е не само най-младата - тя е единствената жена на Уолстрийт. Една самотна брокерка в този свят, доминиран от мъже.             Ню Йоркската борса. Мъже в скъпи костюми са се втренчили в компютърните екрани. Мъже съобщават на висок глас цифри. Мъже със слушалки на ушите нервно крачат насам-натам. Дори и чистачката е мъж, т.е. чистач. Тук работи и Лорън Симънс, брокерка на инвестиционната фирма \"Розенблат Сикюритис\". Лорън е висока метър и 60 см, тъмнокожа е, носи къса пола и високи токчета. Тя е единствената в този мъжки свят   \"Моята история е уникална - не само защото съм най-младият брокер тук, а и защото съм жена, при това от малцинство\", разказва 23-годишната Лорън. Живеела в малък град в щата Джорджия, но се преселила в Ню Йорк. Чрез свой колега си намерила работа на борсата. Завършила генетика, но числата винаги са я привличали, разказва тя. \"Те са универсален език, който свързва хората\", казва Лорън.     Когато споделила, че отива да работи на борсата в Ню Йорк, близките ѝ отначало се обезпокоили. \"Най-голямата тревога на майка ми беше, че там изобщо не работят жени\", разказва Лорън. Между другото, тя е единствената брокерка на Уол Стрийт, която работи на пълно работно време. В цялата история на борсата преди Лорън е имало само още една тъмнокожа жена.   Опасенията й обаче бързо се уталожили, след като за пръв път стъпила на борсата на Уолстрийт.   Лорън Симънс на паркета на борсата Този ден тя никога няма да забрави. \"Тъкмо бях издържала първия изпит и бях получила баджа с надпис NYSE (съкратено от New York Stock Exchange) - вече имах право да ударя камбаната\", разказва гордо тя. Заедно с Ричард Розенблат, основател на фирмата \"Розенблат Сикюритис\", Лорън стояла този ден на балкона, с камбаната в ръка.  Невероятна гледка.   В началото Лорън трябвало да свикне с някои неща. В мъжкия свят важат други правила и други обноски, обяснява тя. \"Тук доста бързо се научих, че искаш ли да те чуят, трябва да викаш дори по-силно от мъжете\". Мъжкото обкръжение обаче все пак й помогнало да усвои нужните умения: \"Мъжете тук желаят от теб да израснеш и да направиш успешна кариера\", признава тя.   Момичета, последвайте я!   Работата на Лорън на борсата се състои в това да купува и продава акции по искане на инвесторите. За тази работа са нужни пробивност, готовност да поемаш риск, както и устойчивост срещу стреса. И макар тези качества обикновено да се приписват по-скоро на мъжете, Лорън смята, че и жените могат да бъдат добри брокери. Само че им липсват пътеводни фигури. \"Според мен, жените се страхуват да опитат нещо, в което не се чувстват сигурни\", смята Лорън.   Точно затова изпитала голяма радост, когато през май Стейси Кънингам оглавила Ню Йоркската борса – като първа жена на този пост в историята. Лорън е убедена, че това е важна стъпка към равноправието и взаимното уважение.   Брокерката си тръгва - на токчета", "date": "2018.08.05", "title": "На високи токчета сред разгорещени мъже"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384984-%D0%BD%D0%B8%D0%BD%D0%BE%D0%B2%D0%B0-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D0%BD%D0%B8%D1%8F-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA", "text": "Лидерът на БСП Корнелия Нинова коментира ареста на Димитър Желязков - Митьо Очите и общинския съветник Бенчо Бенчев. Именно в стая в хотел, наета от общинаря, бе арестуван несебърския бос в Истанбул. Соцлидерката използва социалната мрежа Фейсбук, за да внесе яснота за връзката на Бенчев с БСП. Припомняме, че по-рано от Столетницата се разграничиха от него и призоваха за изключване от редиците на Общинския съвет. Ето какво написа Нинова (публикуваме коментара й без редакторска намеса): \"Димитър Желязков(Митьо Очите) е заловен в Истанбул в компанията на общински съветник от БСП и бивш депутат на ДПС. Логично се очаква реакция от нас, въпреки че Бенчев не е член на партията. Поисках информация кога, кой, как и защо е предложил този човек в наша листа преди години. И заваляха съвети: не се намесвай, не взимай отношение, прехвърли отговорността на местната структура, трай си и не понасяй негативи заради решение на предишното ръководство на партията. Разбира се - категорично отхвърлих тези препоръки.      Бенчев незабавно трябва да освободи всички постове и да напусне общинския съвет на гр. Бургас. Този случай е образът на икономическо-политическа криминална спойка на интереси и пари. Той е ярък пример за модела на прехода.И не е единствен в страната. И не само, че няма да послушам съветите - да си мълча и да се сниша, а много категорично ще заявя : няма наши, няма ваши. На този модел трябва да се сложи край.\", написа Нинова.", "date": "2018.08.05", "title": "Нинова с тежки думи за Димитър Желязков и закопчания общински съветник"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384985-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BF%D0%BE%D1%81%D0%BE%D1%87%D0%B8%D1%85%D0%B0-%D1%87%D0%B5%D1%82%D0%B8%D1%80%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%BD%D0%BE%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Какви могат да бъдат по мащаб съвременните военни конфликти? БЛИЦ предлага мнение на чужди експерти относно генезиса и градацията на бойните действия.    Първият сценарий  е локален граничен конфликт в някакъв отделен район. Той може да има продължителност от няколко дни до примерно 2 месеца. В него ще участват до около 10 хиляди войници. Голяма е опасността относително малкото стълкновение да стане начало на по-сериозен конфликт.  Във втория сценарий  става дума за конфликт, който може да се развие на едно операционно направление, но може да продължи много месеци и дори години. В него ще бъдат въвлечени много повече хора – от 30 до 120 хиляди. Такъв конфликт може да пламне дори и в многонационална федерация като Русия.    Третият възможен сценарий  е за локална война на едно стратегическо направление, в която може да бъдат въвлечени до 1 млн души в състава на големи групировки. Агресорите предявяват териториални претенции. Извън страната провеждат операции военно-космически сили и ВМФ.  Четвъртият възможен сценарий  е регионална война на няколко стратегически направления. Тя може да продължи няколко години с привлечени сили поне от 10 млн души. Сериозните войни се подготвят няколко години, като целта им е завладяване на страна, смяна на властващия режим или контрол над цели региони.    Според експерти,  Третата световна война може да започне например в близкоизточния регион. Детонатор може да стане създаването на независим Кюрдистан с откъсване на територии от Сирия и Ирак. Не трябва да се изключва САЩ и техните съюзници от НАТО, а също Израел и арабските монархии от Залива, които могат да предприемат агресия спрямо Иран. Повод за войната може да стане възобновяване на иранската ядрена програма. Западът би се намесил и ако Техеран започне въоръжен конфликт например със Саудитска Арабия. Продължава войната в Йемен, където Саудитска Арабия и САЩ се противопоставят на Китай и Иран. Опасна точка в света е Афганистан, където може да бъде въвлечен Китай. Сериозен източник на напрежение е Корейският полуостров. Зрее преразпределение на сферите на влияние в Арктика. Не трябва да се изпускат от внимание Русия и Япония заради Курилите, както териториалните претенции на Китай спрямо Тайван.", "date": "2018.08.05", "title": "Експерти посочиха четири сценария за нова световна война"}
{"url": "http://www.classa.bg/%D1%81%D0%B2%D1%8F%D1%82/item/384974-%D1%81%D0%BA%D1%8A%D0%BF%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81-%D0%B4%D0%B0-%D1%81%D0%B8-%D1%80%D0%BE%D0%B4%D0%BD%D0%B8%D0%BD%D0%B0-%D0%BD%D0%B0-%D0%BA%D1%80%D0%B0%D0%BB%D1%81%D0%BA%D0%B0-%D0%BE%D1%81%D0%BE%D0%B1%D0%B0", "text": "  Да бъдеш роднина на кралска особа си има своята цена - а бащата на Меган Маркъл я знае много добре. Томас Маркъл не беше допуснат до сватбата на дъщеря си във Великобритания, защото си позволи да участва в платена фотосесия за таблоидно издание. Кризата в отношенията между него, 37-годишната Меган и британското кралско семейство така и не отмина, а в дъното на раздора май стои един проблем - парите. \"Причината да ме изолират е това, че спечелих пари от фотосесията. Всеки, който прави печалба на гърба на кралското семейство, бива изолиран. Аз спокойно можех да изкарам над 100 000 долара само с едно интервю в ток-шоу. Половината британци трупат пари от продажбата на снимки на дъщеря ми и нейния съпруг. Тях изолират ли ги?\", казва той в скорошно интервю за \"Сън\".     \"Те принуждават Меган да се държи с баща си по начин, който майката на Хари - принцеса Даяна - би презирала\", добавя Томас Маркъл в друга статия за \"Дейли Мейл\". Thomas Markle: Diana would have loathed how they've treated me .  via  Причината Бъкингамският дворец да не може да рискува с него е много проста - с поведението си той е показал, че не може да му се има доверие. Кралското семейство цени дискретността повече от всичко друго на света, а бащата на Маркъл се оказа удивително бъбрив. Евентуалното сдобряване с дъщеря му може да се превърне в сензация за продажба на онзи, който предложи най-високата цена. Сестрата на Меган - Саманта - също невъзмутимо се опитва да монетизира роднинските си връзки с херцогинята на Съсекс. Това се случва независимо от факта, че двете не са израснали заедно, имат 16-годишна възрастова разлика, и не си говорят от десетилетие. Сега Саманта пише книга за живота на Меган, а според неофициална информация - има намерения да участва в британското издание на \"Биг Брадър\". \"Дайте да не се лъжем, всички трябва да оцеляваме. Парите движат света. Ако искате го наричайте \"печалбарство\", нямам нищо против. Но няма човек в медийния бизнес, който би отказал хонорар, за да говори за кралското семейство\", признава Саманта Маркъл. Неудобната истина е, че Томас и Саманта Маркъл имат напълно валидни аргументи в по-широкия контекст на бизнеса около фамилията на кралица Елизабет II. Ако има грях, който по-възрастните членове на семейството не могат да преглътнат - особено старата гвардия, представлявана от кралицата и принц Филип - това са хората, които търгуват с името си. Точно с това се занимава една голяма част от второстепенните им родственици и техните бивши партньори - без особено тежки последствия. Съпругата и двете дъщери на брата на принц Чарлз - Андрю - са сред онези кралски особи, които най-безцеремонно се опитват да монетизират статуса си. Самият Андрю се съгласи да сключи сделка с казахстанския олигарх Тимур Кулибаев, който плати 3 милиона паунда над пазарната стойност, за да купи имението му в Съри. Каква беше реакцията на двореца? Заравяне на главата в пясъка. Просто се престориха, че нищо не се е случило. Най-малкият син на кралицата принц Едуард не отстъпва с нищо на брат си. Желанието му да печели пари го доведе до сделка с американски кабелни телевизии за продажба на телевизионни продукции, посветени на кралското семейство. Компанията му Ardent дори изпрати екип в университета Сейнт Андрюс, за да заснеме всекидневието на принц Уилям - в момент, в който всички останали британски телевизии бяха умишлено изолирани от сина на принц Чарлз и Даяна. Съпругата на Едуард - Софи - също стана жертва на собствената си алчност в журналистическа постановка през 2001 г. Пред скритата камера на репортер от News of the World, представящ се за \"шейх Мажер Махмуд\", Софи разказа няколко пикантерии от живота на кралското семейство в опита си да впечатли предполагаемия бъдещ клиент на PR-фирмата й. Едуард беше накаран да престане с опитите си за телевизионна кариера и да се върне към задълженията си на принц, но за целта дворецът му плати около четвърт милион паунда. Томас и Саманта Маркъл може би се вдъхновяват и от опита на бившата съпруга на принц Андрю - Сара Фъргюсън, която не крие интереса си от използването на статуса си на \"херцогиня\" за продуктово позициониране на безкрайна гама от продукти по американските телешоп-канали. Възрастният принц Филип не крие неприязънта си и отказва да присъства на едно място с Фърги, но финансовите й начинания се посрещат с пасивност от останалите членове на фамилията. При това тя е редовен гост в шотландското имение на кралицата. Ако Пипа Мидълтън не беше сестра на херцогиня Кейт, едва ли щеше да получи няколкостотин хиляди паунда за писането на книга, в която отбелязва, че \"пуйките са перфектни за големи събирания. Едва ли щеше да получи и колонка във \"Венити феър\", но каква алтернатива можеше да има? Вероятно може да се твърди, че е по-добре за жени като тях да се занимават с частен бизнес, отколкото да заемат синекурни позиции и да прекарват дните си като придворни дами, както се е случвало в миналото. Неизменна част от плановете на принц Чарлз за оптимизиране на монархията е идеята, че по-отдалечените от короната лица трябва да си намерят работа и живот като обикновени граждани. Независимо дали Томас Маркъл наистина иска да припечели малко пари от статута на дъщеря си, изолирането му от кралското семейство не помага с нищо. Лесно е да се предположи, че ако му бъде обърнато лично внимание и ако му се осигури по-висок стандарт на живот, това може да го убеди в добрите намерения на Меган. Няма протоколни изисквания за хора като Томас Маркъл или други външни лица, които стават роднини на кралицата по случайност. Тези хора са оставени да се справят сами с натиска. Дворецът прие Меган, опитва се да я опази от външни рискове, но не се занимава с останалите фигури от живота й преди сватбата. Логично би било Меган и Хари да се срещнат с баща й и да разговарят с него инкогнито. Този конфликт трябва да бъде разрешен, преди да се е стигнало до много по-тежки последствия.", "date": "2018.08.05", "title": "Скъпият бизнес да си роднина на кралска особа"}
{"url": "http://www.classa.bg/%D1%81%D0%B2%D1%8F%D1%82/item/384975-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BE%D1%86%D0%B5%D0%BB%D1%8F-%D0%BF%D1%80%D0%B8-%D0%BE%D0%BF%D0%B8%D1%82-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82", "text": "Венецуелският президент Николас Мадуро е оцелял при опит за атентат с дронове. Той е произнасял реч на военен парад в столицата Каракас, когато дронове с поставени на тях взривни вещества са детонирани около него. Според министъра на комуникациите Хорхе Родригес това със сигурност е опит за покушение срещу държавния глава. Ранени са седем военнослужещи. Случилото се е излъчвано на живо по държавната телевизия на Венецуела. На кадрите се вижда как Мадуро започва да се оглежда объркан, когато се чуват взрирвове. Членове на националната гвардия, строени за парада, се разбягват панически. Близо до президентския подиум са детонирани експлозивни устройства и още няколко - на други места над парада.     Според властите президентът е невредим и продължава да изпълнява обичайните си задължения. Ранените гвардейци са настанени за лечение в болница. Мадуро обвини за опита за покушение президента на Колумбия Хуан Мануел Сантос. Венецуелският президент смята, че е обект на заговор, за който вече има задържани заподозрени. Министерството на външните работи на Колумбия обаче категорично отхвърли обвиненията като ги определиха като \"нелепи и лишени от основание\". Междувременно Венецуела се намира в безпрецедентна икономическа криза. Има дефицит на стоки от първа необходимост, а немалка част от населението гладува. В някои региони на страната до 70% от децата страдат от недохранване.", "date": "2018.08.05", "title": "Венецуелският президент оцеля при опит за атентат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384976-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B2%D0%B4%D0%B8%D0%B3%D0%B0%D0%B9%D1%82%D0%B5,-%D0%B0%D0%BA%D0%BE-%D0%B2%D0%B8-%D1%82%D1%8A%D1%80%D1%81%D1%8F%D1%82-%D1%82%D0%B5%D0%B7%D0%B8-%D0%BD%D0%BE%D0%BC%D0%B5%D1%80%D0%B0-%D1%81%D0%BD%D0%B8%D0%BC%D0%BA%D0%B8", "text": "Пореден опит за измама се разобличава в социалните мрежи. Потребители алармират, че от скоро отново е влязла в действие схемата за звънене от номера от чужбина, като при вдигане, се начисляват пари и сметката ви набъбва мигновено. Позвъняванията са от страни като Словения, Чехия, Германия, а обажданията са през цялото денонощие. Най-често се касае само за обаждане, като от ответната страна се мълчи, за да се предизвика повторно позвъняване, този път от жертвата. В схемата се прилага и просто \"клипване\", като целта е отново потърпевшият да набере въпросния номер. Хората се оплакват, че въпросният тормоз може да продължи с часове, ако все пак сте се усетили и не вдигнете на обаждането. Единственият начин е да си изключите телефона, съветва една от потърпевшите. Потребителите масово споделят и номерата, които ги тормозят, за да може да предпазят останалите. Освен това се чудят каква е връзката как се избират жертвите - спямо квартала, оператора и телефона.                    ", "date": "2018.08.05", "title": "Никога не вдигайте, ако ви търсят тези номера (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384977-%D0%B0%D0%B4%D0%B2%D0%BE%D0%BA%D0%B0%D1%82-%D0%BC%D0%B0%D1%80%D0%B8%D0%BD-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D0%B7%D0%B0-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D1%82%D0%B5-%D1%81%D0%B0-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%81%D1%8A%D0%B4%D0%B8%D0%B8%D1%82%D0%B5", "text": "Съдия може да определя мярка за неотклонение и впоследствие да води делото срещу даден обвиняем Адвокат Марин Марковски разкритикува законовите промени, които дават право на един и същи съдия да определя мярка за неотклонение и впоследствие да води делото срещу даден обвиняем. Според него тези промени са удар срещу независимостта на съдиите. Пред радио „Дарик“ Марковски обясни, че по този начин има риск съдия, който е оставил в ареста обвиняем дълго време, да го осъди несправедливо. „От няколко месеца, а може дори да е и малко повече, приеха като практика, че не е необходимо съдията, който се занимава с това да пусне или не по мярката, да разсъждава много по доказателствата, защото допуснаха съдиите, които се произнасят за мерките, да бъдат съдия и по делото. И понеже този съдия, който се произнася, примерно от Ловешкия съд, се произнесе за мярката, може да бъде и в съдебното заседание съдия. Нека си отговорим на въпроса - този съдия като го е държал този човек 7-8 месеца в ареста, след това му стане съдия, как ще го оправдае? И така той е длъжен да го осъди. А понякога доказателствата не са достатъчни. Това е първият удар по съдийската независимост и по честния съд“, каза адвокат Марковски. Той очерта и според него втория удар: „Понеже те очертаха практика сега - ние вече няма да разсъждаваме дали има достатъчно доказателства, защото можем да станем съдии, не разсъждаваме по въпроса за доказателствата. Тоест когато те не разсъждават за доказателствата по време на решаване на въпроса за мярката за неотклонение, какво правят?! Това е съсипия! Това е отказ от правосъдие. Арестуват го, съдията казва, че не разсъждава дали има доказателства и дали това обвинение ще може да стане вероятно, да влезе в сила присъда и да издържи в съда. Аз, след като мога да бъда съдия, няма да разсъждавам по доказателства и те го казват. И го казват най-тържествено. Така ми отговориха и в съда -  съобразно новите изменения, въпреки че те не са буквални, ние може да не коментираме доказателствата. Е, къде има държава, когато съдията, за да пусне или не някой, няма да коментира доказателствата. Хората не го разбраха, а в България стана страшно“, допълни Марковски.    ", "date": "2018.08.05", "title": "Адвокат Марин Марковски за законови промени: Те са удар срещу независимостта на съдиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384978-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BF%D0%BE%D0%B4%D0%BF%D0%B8%D1%81%D0%B0%D0%BB-%D0%B4%D0%BE%D0%B3%D0%BE%D0%B2%D0%BE%D1%80,-%D1%81-%D0%BA%D0%BE%D0%B9%D1%82%D0%BE-%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BB-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%B5%D0%B7%D0%B8%D0%BA,-%D0%B8%D1%81%D1%82%D0%BE%D1%80%D0%B8%D1%8F-%D0%B8-%D0%BD%D0%B0%D1%86%D0%B8%D1%8F-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B2%D0%BC%D1%80%D0%BE-%D1%89%D0%B5-%D1%81%D0%B5-%D0%B7%D0%B0%D0%BA%D1%80%D0%B8%D0%B5-%D0%BB%D0%B8", "text": "ЗОРАН ЗАЕВ ИЗПЛЮ КАМЪЧЕТО: БОРИСОВ Е ПОДПИСАЛ ДОГОВОР С МАКЕДОНИЯ, С КОЙТО ГАРАНТИРАЛ МАКЕДОНСКАТА ИДЕНТИЧНОСТ И ПРИЗНАЛ МАКЕДОНСКИЯ ЕЗИК, МАКЕДОНСКАТА НАЦИЯ И МАКЕДОНСКАТА ИСТОРИЯ…   СЛЕД ТОВА РАЗКРИТИЕ ВМРО ЩЕ СЕ ЗАКРИЕ ЛИ?   “С влизането на Македония в ЕС и НАТО македонската идентичност е гарантирана. Македонски народ, македонски език, македонец, македонка са защитени и укрепени веднъж завинаги и никой, никога няма да може да ги оспорва или отрича”, се казва в обявената на 4 август т.г. декларация на управляващия Социалдемократически съюз на Македония (СДСМ).…     Най-после македонският премиер Зоран Заев изплю камъчето. Което трябва да предизвика политически трус в София.     След като с подписания договор със Скопие Борисов и вицето Каракачанов са гарантирали македонската идентичност и така са признали изкуствено създадената македонска нация, сърбизирания югозападен български диалект и откраднатата от България “македонска” история, ВМРО трябва да се закрие, а партията с това име да се заличи от регистъра на политическите партии. Организация и партия с името ВМРО губят смисъла от съществуването си, след като техният лидер е подкрепил държавен договор с Република Македония, с който ВМРО се е отрекла от своята история, програма и цели. През 1934 г. правителството на Кимон Георгиев забранява ВМРО заради срамния договор за вечно приятелство с Кралство Югославия. Организацията минава в нелегалност, стотици нейни активисти са хвърлени в затвора, а лидерът й Ванче Михайлов бяга в Турция. С декларацията на управляващата партия в Македония от 4 август т.г. за първи път се признава, че на 2 август 2018 г. Борисов е последвал примера на Кимон Георгиев и е подписал същия капитулантски договор, с който ВМРО се делегитимира. Това означава, че Красимир Каракачанов има два избора – или да напусне правителството и емигрира в Турция, или да закрие организацията и върне имотите й на бежанците от Вардарска и Егейска Македония. Но понеже Каракачанов е идеолог на въпросния договор, след разобличаващата го декларация на СДСМ той трябва да свика извънреден конгрес, на който ВМРО да се саморазпусне. И да не забрави да предаде архивите на ВМРО на Централния държавен архив и да закрие еднолично управляваната от него Фондация “ВМРО”, притежаваща безчет имоти на организацията, оценявани на десетки милиони! Договорът с Македония наистина се оказа историческа крачка за България. Това, което не можаха да направят с огън и меч сърби, гърци и турци, направи го ВМРО – помири се с македонизма и задуши българската кауза в Македония!  ", "date": "2018.08.05", "title": "Борисов е подписал договор, с който е гарантирал македонския език, история и нация! След това разкритие ВМРО ще се закрие ли?"}
{"url": "http://www.classa.bg/%D1%81%D0%B2%D1%8F%D1%82/item/384979-%D0%B3%D0%B5%D1%80%D0%B0%D0%BB%D0%B4-%D0%BA%D0%BD%D0%B0%D1%83%D1%81-%D1%81-%D0%BD%D0%BE%D0%B2-%D0%BF%D0%BB%D0%B0%D0%BD-%D0%B7%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%B8%D1%8F-%D0%BF%D1%80%D0%BE%D0%B1%D0%BB%D0%B5%D0%BC", "text": "Нов план за европейската миграционна политика, предлага известният изследовател на миграционните процеси Гералд Кнаус. Той препоръчва откриването на център за временно пребиваване в Испания. По андалузкото крайбрежие в последните седмици идват повече бежанци, отколкото в Италия и Гърция. Предложението на Кнаус в момента е най-коментираният вариант за изход от миграционния проблем, защото той е идейният вдъхновител на споразумението за бежанците между ЕС и Турция. Председателят на неправителствената организация \"Европейска инициатива за стабилност\" е живял в България през 90-те години. Той измисля решения на трудните проблеми на ЕС. Предложението му за договореност с Турция доведе до спад на бежанския поток през Егейско море и т.нар. \"балкански маршрут\". Тази седмица европейското внимание беше фокусирано върху ново негово предложение. В интервю за БНТ той препоръчва съвместна инициатива на Франция, Германия и Холандия с Испания, която да покаже там и сега, как може да работи един съвместен център за убежище, вдъхновен от холандския пример - това е моментът да покажем, че има начин за съчетаване на контрол със съпричастност, казва той. Това е единственото реалистично решение, защото ЕС като цяло е дълбоко разделен. Има няколко държави, които не искат решение на бежанската криза, защото имат политически ползи от нея в предизборни кампании. В действителност обаче те нямат истински проблеми. Тези, които се нуждаят от решение, като Франция, Германия, Холандия и Испания трябва да се обединят и да направят това, към което Европейския съюз се стреми от години - бързо обработване на молбите за убежище, убеден е Клаус. За да бъде реализирано предложението е необходимо изброените държави заедно да сключат споразумение със страните, от които идват най-много бежанци. Според Кнаус, за да има успех договорката, трябва да се предложи и нещо насреща. Това могат да бъдат контингенти за легална миграция със студентски и работни визи. Основният проблем на популистите, че Европа може да предоставя убежище. Според Виктор Орбан всеки дошъл, без процедура и без съобразяване с последствията, просто трябва да бъде върнат в Африка и разтоварен там. Обаче Виктор Орбан не обяснява, как ще стане това, ако африканските държави не се съгласят. Той също не обяснява, че такъв подход би означавал край на човешките права, на съда за човешките права и срив на европейската цивилизация, смята председателят на Европейска инициатива за стабилност, обяснява той. Предложението на Кнаус, чиито глас се чува по най-високите етажи в Берлин и Брюксел, избягва няколко слабости на сегашната политика за убежище в ЕС. Спорът за солидарно разпределение би спрял чрез еветуалната коалиция на Франция, Германия, Холандия и Испания. Същевременно, няма да има отделни държави претоварени от прием на голям брой бежанци. Не на последно място - конвенцията за бежанците ще бъде спазена, а гибелта на мигранти в открито море ще спре.", "date": "2018.08.05", "title": "Гералд Кнаус с нов план за решение на миграциония проблем"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384980-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%B8%D0%BA%D0%B0%D0%BD%D1%82%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4", "text": "  - Гери, с новата си песен се обявяваш „Над закона\" ли? Какво визираш с текста и името на проекта?     - Не само се обявявам, аз съм над закона в музикалния бизнес. Това е така, защото не принадлежа към никоя псевдо музикална компания, с която трябва да се съобразявам и от там да ми се налага определен стереотип и виждане за презентация на моята музика. Аз избирам как и кога да представям музиката си пред обществото, как да изглежда клипът, виизите, всичко зависи изцяло от мен и от моя екип. Аз създадох новата вълна в България, с която млади артисти презентират творчеството си и го представят в собствени канали в Youtube, без да се съобразяват с други лейбъли, които им налагат ограничения и не им позволяват да се развиват.    - Определяш ли себе си за „хулиганка, калпазанка\", както пееш в песента?    - Да, аз съм хулиганка и калпазанка, както в професионалната сфера, така и в личния живот. Не само аз се определям като такава, а и хората, които ме познават, казват същото.    - Напоследък е много модерно в текстовете да се включват наркотиците. „Аз ги карам да танцуват даже и без кока\", пееш ти в последното си парче. Непрекъснато гастролираш из клубовете в страната и се изкушавам да те питам дали наистина младите прибягват все повече до забранените вещества? Ти самата пробвала ли си?     - Всеки пее за това, което иска. Колегите ми пеят как ще се употребяват въпросните вещества, а аз пея как хората ще танцуват без тях, защото моята музика е толкова заразителна, че ги кара да танцуват, да скачат, да са горе постоянно. С „Кока\" може да се визира и „кока-кола\", в която се съдържа кофеин. Моите думи винаги са двусмислени и всеки може да прецени какво и как да приеме, и с какво значение. Да, младите прибягват все повече до забранените вещества - факт, но всеки сам решава за себе си, кое е добре за него и как да постъпи. Аз самата не съм пробвала.  - Одобряваш ли проверките, които извършва Валери Симеонов, и как ще коментираш намерението му да затвори една голяма част от оборотните заведения?    - Много мои познати са присъствали на такива проверки и събития, когато той е отивал и ги е прекратявал. Аз лично не съм присъствала, но ако бях щях да се ядосам, тъй като съм избрала съответната вечер да я прекарам на избрано събитие и точно когато ми е най-весело някой да спре музиката и да сложи край на партито по средата му - не, не съм съгласна. В крайна сметка си има места за релакс и има места за забавления.    - Макар да те гледахме в „Като две капки вода\" в различни роли, сега с клипа и новите визии успя отново да изненадаш. Харесваш ли се като брюнетка и би ли сменила цвета на косата си?    - Да, харесвам се като брюнетка и бих сменила цвета на косата си. Обичам промените и това да съм винаги различна. На мен ми отиват всякакви цветове и прически.  - Би ли стигнала до крайност в провокациите и да се снимаш чисто гола за еротично списание?     - Това не са провокации, а това е същността на артиста - да предизвиква хората. Не съм се замисляла, но защо не.  - Има ли нотка на носталгия по „Капките\" и съжаляваш ли, че не спечели?     - Нотка носталгия има. Събрахме се страхотен екип, беше ни много забавно заедно. Не съжалявам, че не спечелих. Никога не съм претендирала и не съм вярвала, че ще стигна дори и до финалната четворка. Не съм родена да бъда имитатор, аз съм артист със строга индивидуалност, не обичам да имитирам. В началото даже не мислех, че ще се справя, но артистът в мен проговори, че мога да се справя с всичко в сферата на изкуството. Победа е, че минах през всички предизвикателства и стигнах до финал.  - Кой ти беше най-силният образ, според теб? Защо?     - Най-силен образ, не мога да посоча, но най-емоционален беше Адел. Тогава бях болна, нямах глас, но въпреки това събрах кураж да изляза на сцената и никой не разбра, че съм болна. Смятам, че съм боец щом успях да заблудя хората, че ми няма нищо.    - С Константин покрай шоуто ли се сближихте или се сприятели отпреди това. Как ще коментираш слуховете, че между вас има нещо повече?    - Отпреди това сме семейни приятели, а по време на формата се сближихме повече. До всеки мъж, до който застана, има спекулации, че между нас има нещо повече от приятелство. Но не е така. С Константин сме единствено близки приятели, всичко друго са измислици на жълтата преса.      - А със Златка в какви отношения сте, тъй като гръмнаха спекулации, че покрай предаването сте се скарали жестоко?    - Аз няма за какво да се карам със Златка. Аз съм изпълнител, тя е в съвсем друга сфера, няма какво да делим. В страхотни отношения сме.    - Я кажи сега с кого беше в Рим, че и с тази почивка развинти въображението на някои колеги? Да не би на хоризонта да има гадже?    - Постоянно излизат какви ли не статии за мен, някои от тях поръчани, най-вече от една конкретна дама, но няма да се занимавам с това и да падна на нейното ниво. Сама мога да си позволя да отида на почивка и на шопинг, не е нужно някой да ме води. Но нека продължа да развинтвам въображението, като няма да споделя с кого бях в Рим, а единствено ще кажа, че си изкарах страхотно.  - Защо за поредна година бе отсвирена от наградите на БГ Радио? По какъв критерий се определят номинираните и съответно печелившите?   - Може би не съм за България, това сигурно е причината. Всичко там е нагласено. Каквото имах, казах в социалните мрежи и много мои колеги ме подкрепиха. Няма какво повече да коментирам.", "date": "2018.08.05", "title": "Гери-Никол направи пикантна изповед"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384981-%D0%B1%D1%8A%D1%80%D0%B7-%D1%82%D0%B5%D1%81%D1%82-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BF%D1%81%D0%B8%D1%85%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B2%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5", "text": "Този прост тест ще ви помогне да разберете какво не е наред с вас и ще ви доведе до самоусъвършенстване. Идеята за тази визуална диагноза е на японски психиатър и професор по психология.    Оптичната илюзия на \"Ротационната змия\" ще ви помогне да измерите нивото на умствена умора. В допълнение към \"Ротиращата змия\" са представени и други визуални илюзии. Не забравяйте, че това не е анимация! Всичко, което трябва да сторите е много просто - погледнете изображенията и кажете дали обектите на тях се движат, ако да, то каква е скоростта им?                     Ето и резултатите:   1. Изображението е напълно неподвижно.  Честито! Всички могат да завидят на олимпийското ви спокойствие. Естествено, сигурно като всички останали хора имате проблеми, а пред вас има много предизвикателства, но вие ги третирате философски и успешно запазвате самообладание.  2. Чертите се движат, но бавно.  Изчерпали сте жизнената си енергия. Нуждаете се от пълна почивка, както физически, така и психически. Най-доброто лекарство е здравословен 8-часов сън. Съвети:  Не пилейте напразно енергията си. Във всяка ситуация останете спокойни - така ще може да видите по-ясно проблема и да откриете решение. 3. Снимките се движат много бързо  За съжаление това е алармен сигнал, показващ, че сте подложен на огромен стрес. Това може да доведе до влошаване на здравословното ви състояние.   Съвети:  Нуждаете се от добра почивка и може би дори от квалифицирана психологическа помощ. Добре е да преразгледате вижданията си за живота. Всички трудности се решават по някакъв начин, така че не е нужно да се притеснявате за нищо", "date": "2018.08.05", "title": "Бърз тест разкрива психическото ви състояние!"}
{"url": "http://www.classa.bg/%D1%81%D0%B2%D1%8F%D1%82/item/384982-%D0%BE%D1%82%D0%BA%D1%80%D0%B8%D1%85%D0%B0-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D1%80%D0%B0%D0%B1,-%D0%BF%D0%BE%D1%82%D1%8A%D0%BD%D0%B0%D0%BB-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%B7%D0%B0-101-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BF%D0%B0%D1%83%D0%BD%D0%B4%D0%B0", "text": "Южнокорейски спасителен екип откри останките на руски военен кораб, който преди 113 години е потънал след морска битка и се смята, че все още съдържа златни кюлчета и монети на стойност над 100 милиарда британски лири. Корабът на руския императорски флот „Дмитрий Донской“ е открит на дълбочина повече от 425 м., на около един километър от южнокорейския остров Улеунгдо. Съвместен екип, съставен от експерти от Южна Корея, Великобритания и Канада, разкри останките от кораба в неделя, 13 юли, и използва две подводници с екипаж, за да заснеме кадри от кораба. Видеото показва големи повреди на кораба, причинени от битката с японски кораби през май 1905 г. Идентичността на 5,800-тонния военен кораб се потвърждава, като екипажът на една от подводниците е успял да заснеме името изписано на кърмата. Пуснат на вода в Санкт Петербург през август 1883 г., „Дмитрий Донской“ е проектиран като боен кораб и е оборудван с пълен комплект платна и двигател на въглища. Корабът е прекарал по-голямата част от кариерата си в Средиземноморието и Далечния изток и е бил включен във Втора тихоокеанска императорска ескадрила на флота, след като японският флот е унищожил по-голямата част от руските военноморски сили в Далечния изток още в началото на Руско-японската война през 1904 г.     Ескадрилата е била унищожена от японския флот през май 1905 г. в битката при Цушима. Назначен да защитава транспортните кораби в задната част на формацията, „Дмитрий Донской“ успява да се измъкне, но по-късно е открит на път за руското пристанище Владивосток. Около 60 от членовете на екипажа са убити и още 120 ранени, преди капитан Иван Лебедев да закотви кораба край остров Улеунгдо. На следващата сутрин, 29 май 1905 г., корабът потъва и екипажът е задържан от японците. Има сведения, че „Дмитрий Донской“ е носил средствата на целия флот и е имал 5 500 кутии, съдържащи златни кюлчета, както и 200 тона златни монети. Корейската Шинил Груп оценява, че златото има обща стойност днес от £ 101.3 милиарда. От компанията обявиха, че имат за цел да извадят кораба през октомври или ноември. Половината от намереното съкровище на борда на кораба, ще бъде предадено на Русия, докато 10 процента от останалото ще бъде инвестирано в туристически проекти на остров Улеунгдо, включително музей, посветен на кораба. Част от останалото съкровище ще бъде дарено за съвместни проекти за насърчаване на развитието в Североизточна Азия, посочва компанията, като се планира с тези пари да бъде изградена и железопътна линия от Русия до Южна Корея през Северна Корея.", "date": "2018.08.05", "title": "Откриха руски военен кораб, потънал със злато за 101 милиарда паунда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384983-5-%D0%B2%D1%8A%D0%BF%D1%80%D0%BE%D1%81%D0%B0-%D0%BD%D0%B0-%D0%B7%D0%B4%D1%80%D0%B0%D0%B2%D0%B8%D1%8F-%D1%80%D0%B0%D0%B7%D1%83%D0%BC,-%D0%BA%D0%BE%D0%B8%D1%82%D0%BE-%D1%89%D0%B5-%D0%B2%D0%B8-%D0%B8%D0%B7%D0%B2%D0%B0%D0%B4%D1%8F%D1%82-%D0%BE%D1%82-%D0%BF%D1%80%D0%B5%D0%BA%D0%BE%D0%BC%D0%B5%D1%80%D0%BD%D0%BE%D1%82%D0%BE-%D0%BC%D0%B8%D1%81%D0%BB%D0%B5%D0%BD%D0%B5-%D0%B8-%D0%B1%D0%B5%D0%B7%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%BE", "text": "Много часове могат да бъдат изгубени в прекалено обмисляне. Това е част от характеристиката на тревожния ум, който никога не млъква. Понякога единствения начин да намерим покой е да си зададем правилните въпроси на „здравия разум.\" Ако сте нервни и тревожни, разбирате проблема за прекаленото обмисляне. Знаете как негативните мисли могат да превземат целия ни ден. Ако си кажем, че това е просто тревога и е нормално, подценяваме ситуацията. Опасенията за това, какво може да се случи, какво е трябвало да се случи и как някой ни възприема е нещо твърде голямо за справяне. Време е да си зададем няколко въпроса на здравия разум, за да се изправим лице в лице с истината и да стигнем до дъното на проблема с владеещите ни опасения. Въпроси на здравия разум, които поставят под въпрос нашето безпокойство   Не е достатъчно да търсим помощ с лекарства и терапия. Понякога трябва да се погледнем и да преодолеем това изцеждащо безпокойство. Един от начините да стане това е да си зададем въпросите на здравия разум, които се противопоставят на нашите страхове.   „От какво се страхувам?\"   Безпокойството е страх, обикновен и прост. Така че, от какво те е страх? Какво е толкова страшно, че да те спира да правиш това, което знаеш, че трябва да правиш? Дали е отлагане? Наистина ли те е страх да завършиш задача, докато нещо ужасно се случва на заден план?   Този въпрос поставя страховете ни в лицето ни и ни принуждава да видим какво наистина ни тревожи. Помага да видим истината, скрита зад прекомерното обмисляне. Да живеем върху неща, които още не са се случили или никога няма да се случат е просто смешно, ако трябва да бъдем честни. Така че, от какво те е страх? Открий го, погледни го и го остави настрана. „Това истински проблем ли е?\"   Вероятно ви е писнало от хора, които сравняват вашите проблеми с други, но в случая е уместно. Представете си истинските тревоги на древните хора – търсене на храна, строене на подслон, постоянна война с хищници и врагове.  Това е доста съществено, нали?   Да погледнем сега собствените си опасения в модерните времена. Не казваме, че нямаме проблеми, а само, че трябва да се запитаме доколко тези проблеми са истински. Сложете ги в перспектива на базата на това, което вече имате и това ще ви помогне да рамкирате точните въпроси и да елиминирате поне част от мисловното предъвкване на неща, които, да бъдем честни, не са особено важни. „Трябва ли да пусна нещо да си ходи?\"   Понякога премисляме толкова и се тревожим за разни неща, защото сме се провалили да пуснем нещо да си ходи, нещо от нашето минало. Дълбокото обмисляне на отминала травма или обстоятелства може да превземе огромна част от деня ни. Още преди да разберем какво се случва вече сме в лапите на безпокойството и формулираме планове как не допуснем обстоятелствата от миналото да се случат отново. Това е нещо като да се придържаме към страха на базата на нещо нездравословно, от което не искаме да се откажем. Погледнете добре какво е превзело ума ви. Вижте хубаво дали няма скелети или гнили корени на предишни преживявания, които живеят в ежедневните ви мисли. Огледайте ги добре и ги разкарайте – може би трябва да ги изгорите и да разпилеете праха им във ветровете на миналото. Ако си го представите, това може да ви помогне да се чувствате отново свободни. „Готов ли си?\"   Понякога премислянето идва от липсата на подготовка. Дори да смятате, че сте направили всичко преди презентация или среща, може нещо да липсва. От друга страна, можете да сте абсолютно подготвени, да няма нищо повече, което да можете да направите и пак да сте тревожни. В такъв случай погледнете назад към подготовката/фактите и си напомнете, че сте подготвени и сте достатъчно добри за изпълнението на задачата. Задайте си този въпрос и бъдете честни. Само тогава ще видите истината и ще спрете демона на тревогите, който ви кара да се чувствате некомпетентни. Най-лошото от всичко е загубата на време, която безпокойството причинява. „Загубил ли си контрол?\"   Възможно ли е да сте загубили контрол върху мислите си като в заклинание? Възможно е, когато сте започнали да се безпокоите, да сте излезли извън тангентите и да се тревожите за съвсем други неща. В крайна сметка сте се озовали на напълно различно място от това, на което сте започнали. Не, тревогите никога не са добро нещо и опасенията никога не трябва да получават шанс да тичат безразборно из главите ви, но когато попаднете в капана на безпокойството, обикновено е доста трудно да се успокоите. Ако сте в ситуация на прекомерно мислене и предъвкване на възможни проблемни комбинации, най-добре си задайте тези въпроси, медитирайте върху тях и прочистете съзнанието си. Това ще позволи да рестартирате мислите си и да изчистите боклука, който се е натрупал. Въпросите помагат да откриете рамките на това, което в действителност се случва, когато прекалявате с мисленето. Постави въпроса под въпрос   Когато нищо не помага, поставете под въпрос въпросите на здравия разум. Наистина ли се движите в правилната посока, когато търсите отговори? Каквото и да чувствате, трябва да се запитате, да се уверите, че сте готови да работите в посока намиране на решение, задавайки си тези въпроси. Разстройствата с безпокойство и тревога са от най-лошите. Като се побърквате от прекомерно мислене и анализиране нанасяте поражения върху мозъка си. А това се отразява и на физическото ви здраве. Помнете, нещата няма да се подобрят ако не търсите начин. Бъдете благословени.", "date": "2018.08.05", "title": "5 въпроса на здравия разум, които ще ви извадят от прекомерното мислене и безпокойство"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384964-100-%D1%82%D0%B5-%D0%B4%D0%BD%D0%B8-%D0%BD%D0%B0-%D1%81%D0%B8%D0%B2%D0%B8%D1%8F-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D0%B3%D1%80%D0%B8%D0%B3%D0%BE%D1%80-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2", "text": "Сивият Кардинал в Държавната комисия по хазарт Григор Господинов- Гришата, е бил освободен днес по обед /03.08.2018г./ от заеманата от него длъжност. Само преди три месеца бе настъпил звездният час за дълго стоялия в сянка директор на дирекцията, която раздава лицензите за хазарт. Той нескромно твърдеше, че е новият ефективен председател, а Филипова /Председател на ДКХ/ била само милото лице на комисията. Неговите изявления и амбиции бяха действително подплатени с готвената структурна промяна в ДКХ, според която двете съществуващи дирекции ще бъдат слети в една, а Гришата беше сигурният нов ръководител на тази мега дирекция, която освен, че ще издава лицензи ще осъществява и текущ контрол на организаторите на хазартни игри. На практика дирекцията ще се занимава с всичко в хазартния бранш, а нейният директор ще е „капу ди тути капи\", а в ръцете му ще е съсредоточена огромна власт. Добродушният на пръв поглед Господинов, бързо се вживя в новата си роля и започна да разпределя порционите в хазарта. Фирми приближени до хазартния бос Мило Борисов бързо получиха дългоочаквани лицензи, а други като 365.bet изпаднаха в необяснимо забвение. Но това е нищо в сравнение с последващите действия на Григор Господинов. Дали от некомпетентност или от други подбуди Сивият Кардинал издаде лиценз на мъртвец! Потъпкването на два закона е извършено с прякото участие на чиновника Григор Господинов. (Шеф на хазарта търгува с мъртъвци, 06.07.2018) Той е директор на дирекцията към Държавната комисия по хазарта (ДКХ), която раздава лицензи.\" Всички мнения и коментари бяха в посока „Силно миришеща корупция\"! Нещо по-вече. Заговори се за сезиране на прокуратурата и за наказателна отговорност. Кой знае? Може би е въпрос на време. И така, 100-те дни на Сивия Кардинал Григор Господинов свършиха, но ние продължаваме да следим темата!", "date": "2018.08.05", "title": "100-те дни на Сивия Кардинал Григор Господинов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384965-%D1%86%D0%B8%D0%BA-%D1%89%D0%B5-%D0%B8%D0%B7%D0%BF%D1%8A%D0%BB%D0%BD%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D1%88%D0%B8%D0%BD%D0%BD%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B8-%D1%81%D0%B5%D0%BA%D1%86%D0%B8%D0%B8", "text": "Централната избирателна комисия ще изпълни решението, с което Софийският административен съд я задължи в срок от 6 месеца да осигури възможност за машинно гласуване във всички избирателни секции в страната. Това каза говорителят на ЦИК Александър Андреев: \"ЦИК, след като решението стане окончателно, ще предприеме всички необходими действия, за да може да изпълни диспозитива на решението, при условие, че той е такъв. Ще бъде необходимо да бъдат осигурени финансовите средства, но в тази връзка и от писмото на Министерството на финансите, и уверенията от страна на изпълнителната власт са, че такива средства ще бъдат осигурени, с оглед обезпечаването на машините.\" Още през февруари миналата година Върховният административен съд реши да бъдат осигурени машини за всички избирателни секции. ЦИК обаче така и не успя да изпълни решението при организацията на парламентарните избори месец по-късно. Тогава бяха предвидени до 15 милиона лева за наем на машини, но обществената поръчка се провали. Следващите избори у нас са насрочени за май догодина. Те са за евродепутати.", "date": "2018.08.05", "title": "ЦИК ще изпълни решението за осигуряване на машинно гласуване във всички избирателни секции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384966-%D1%82%D0%B5%D0%BE%D1%80%D0%B8%D0%B8-%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F%D1%82%D0%B0,-%D0%BC%D0%B5%D0%B6%D0%B4%D1%83%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B8-mj-12-%D0%B2-%D0%BA%D1%83%D1%80%D1%81-%D0%BD%D0%B0-%D1%82%D1%83%D1%80%D1%81%D0%BA%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82", "text": "Турски университет предлага курс наречен „Уфология и Екзополитика\", пише Списание Нюзуик и допълва, че целта на курса е да подготви студентите за предстоящ контакт с извънземни цивилизации. „Вярваме, че скоро ще има контакт между представители на Земята и чужди цивилизации. Това ще доведе до най-голямата промяна в човешката история и ще се случи до 15 години\", казва водещият курса Ертан Колбаши, цитиран от турската агенция Доган.     DPkeUKrW0AEsHABВ курса ще се изучават не само практически съвети за „галактическа дипломация\", но и конкретни случаи на състояли се вече контакти с извънземни, прикривани от властите по една или друга причина. Именно в следствие на такива контакти са направени технологични скокове, като микрочиповете, оптичните кабели, предаването на висококачествени образи на разстояние и др., заявява Колбаши. Според него, информацията за подобни контакти с извънземни цивилизации е блокирана от група, известна с името MJ-12.     Колбаши е заместник-председател на Изследователския център „Сириус НЛО\" в Истанбул. MJ-12 е пък е фокус на конспиративни теории от години и също така е сюжетната основа на филма от 1997 Мъже в черно. MJ-12 е съкращение за Majestic 12 – огромна, предполагаемо тайна организация, която президентът Хари Труман (както се твърди) е създал, за да се справя със случаи на извънземни контакти и да ги държи скрити от обществото, дори ако това означаваше убиване. Поне така твърдят привържениците на конспиративните теории. Преди години журналист, изискал документи, в които се споменава тази група (MJ-12), позовавайки се на Закона за свобода на информацията, обяснява пред The Huffington Post, че докато истината зад слуховете остава неясна, много от твърденията се основават на дезинформация. „През 1988 г. две служби на ФБР получават идентични версии на доклад, наречен „Операция Маджестик 12\", за които се говори, че са класифицирана информация. Това е брифинг от тайна група, пред новоизбрания президент Айзенхауер (два мандата 20 януари 1953 г. – 20 януари 1961 г.). Тази група е трябвало да изследва катастрофирал извънземен летящ обект в пълна тайна. ФБР и Службата за специални разследвания на Военновъздушните сили на САЩ обаче обявяват документите за „фалшификат\". Едно е ясно, курсът на Колбаши ще бъде вълнуващ и забавен...", "date": "2018.08.05", "title": "Теории на конспирацията, междугалактическа дипломация и MJ-12 в курс на турски университет?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384967-%D0%BA%D0%BE%D0%BD%D1%82%D1%80%D0%BE%D0%BB%D1%8A%D1%82-%D0%B2%D1%8A%D1%80%D1%85%D1%83-%D0%B1%D0%B8%D0%BE%D1%85%D1%80%D0%B0%D0%BD%D0%B8-%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%BD%D0%B5-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B5%D1%84%D0%B5%D0%BA%D1%82%D0%B8%D0%B2%D0%B5%D0%BD", "text": "Системата за надзор и контрол върху производството и търговията с биологични храни не защитава достатъчно интересите на потребителите . Това е основният извод на Сметната палата след извършения одит на тема „Развитие, надзор и контрол над производството и търговията с биологични храни и продукти“ за периода от 01.01.2015 г. до 30.06.2017 г. Според одиторите контролът върху биологично произведените земеделски продукти и храни в търговската мрежа не е достатъчно ефективен, тъй като: -  Липсва информация за всички обекти в страната, които търгуват с биологично произведени земеделски продукти и храни ; - Българската агенция по безопасност на храните (БАБХ) не осъществява контрол върху биологичните храни и продукти в заведенията за обществено хранене и онлайн търговията поради липсата на нормативна регламентация. Дефицитът на контрол поражда риск в тези обекти да се продават храни, които не отговарят на изискванията за биологично производство, с което се ограничава ефекта от извършения контрол в търговската мрежа като цяло; - Не са съставяни актове за установяване на нарушения на Закона за прилагане на Общата организация на пазарите на земеделски продукти на Европейския съюз, а са издавани само предписания, като по този начин e прилаган по-благоприятен ред при установено нарушение на императивна законова норма и не е реализирана предвидената санкция. От Сметната палата считат, че процесът по издаване на разрешенията за контролна дейност  също не е достатъчно ефективен , тъй като: - Издаването на разрешенията за контролна дейност през по-голямата част от одитирания период е извършвано без утвърдени вътрешни правила и процедури; - Има случаи на издаване на разрешения за контролна дейност без процедурите на кандидатите да отговарят на важни нормативни изисквания, а в други случаи няма увереност, че изпълняват изискванията на Регламент (ЕО) № 834/2007 поради липса на документи; - Базата данни на лицата, осъществяващи контрол за спазването на правилата за биологично производство на земеделски продукти и храни,  не осигурява необходимата проследимост за дейността на контролиращите лица . Това може да бъде използвано недобросъвестно от операторите (производители, търговци и преработватели) от една страна, а от друга поражда риск от грешки при осъществяване на контрола в търговската мрежа от Българската агенция по безопасност на храните. Надзорът върху контролиращите лица не е ефективен, тъй като: - Надзорните проверки не са планирани адекватно и не са използвани възможностите за осъществяване на допълнителен контрол; - Надзорът е нормативно ограничен само в рамките на до един процент от досиетата на производители, преработватели и търговци, с които контролиращите лица имат договор; -  Съществуват значими пропуски при извършване на надзорните проверки и последващия контрол за изпълнение на предписанията ; - Не са упражнени правомощията за отнемане или ограничаване на разрешенията за контролна дейност и налагане на санкции и глоби при наличие на основания за това, което поражда рискове в търговската мрежа да бъдат реализирани храни и продукти, неотговарящи на изискванията за биологично производство. Сметната палата отбелязва, че потребителите не са достатъчно осведомени за изискванията за етикетиране и означаване на биологичните храни и начините за тяхното разпознаване. Освен това информационната база данни на производители, преработватели и търговци на земеделски биологични продукти и храни не изпълнява основното си предназначение да осигурява необходимата прозрачност за потребителите. \"Няма ефективен обмен на информация между Министерството на земеделието, храните и горите, Българската агенция по безопасност на храните и Държавен фонд \"Земеделие\", Разплащателна агенция, в случай на нередности и/или нарушения на правилата за биологично производство. В процеса на обсъждане на настоящия доклад от страна на Министерството на земеделието, храните и горите (МЗХГ) са предприети мерки за отстраняване на установените пропуски и актуализация на нормативната уредба и вътрешните правила и процедури\", отбелязват още одиторите.", "date": "2018.08.05", "title": "Контролът върху биохрани и продукти не е достатъчно ефективен"}
{"url": "http://www.classa.bg/%D1%81%D0%B2%D1%8F%D1%82/item/384968-%D0%BD%D0%B0%D1%82%D0%BE-%D1%89%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-50-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%B2-%D1%81%D0%B2%D0%BE%D1%8F-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F", "text": "НАТО ще има своя военновъздушна база в Албания, съобщи премиерът Еди Рама в профила си във Фейсбук, предаде Асошиейатед прес. Според Рама, Алиансът ще инвестира 50 милиона евро, за да модернизира албанската база в Кучова, на 80 километра южно от столицата Тирана. След това базата ще бъде използвана за операции по въздушни доставки, логистична подкрепа, охрана на въздушното пространство и учения.", "date": "2018.08.05", "title": "НАТО ще инвестира 50 милиона евро в своя военновъздушна база в Албания"}
{"url": "http://www.classa.bg/%D1%81%D0%B2%D1%8F%D1%82/item/384969-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0%D0%B4-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BC%D0%B0%D0%B4%D1%83%D1%80%D0%BE-%D1%81-%D0%B4%D1%80%D0%BE%D0%BD%D0%BE%D0%B2%D0%B5-%D0%B8-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8", "text": "Президентът на Венецуела Николас Мадуро оцеля при опит за атентат с дронове, натоварени с експлозиви. Това се случи по време на предавана по телевизията негова реч пред над 17 000 военни в центъра на Каракас, която беше прекъсната, съобщава Би Би Си. На единият от видеоклиповете, разпространен от държавните медии, се вижда как стройните редици на войниците се развалят и те се разбягват панически. Правителството съобщи, че президентът е невредим, но седем военни са ранени. Пострадалите са кадети от Боливарската национална гвардия. Инцидентът се случи на церемонията по повод 81-ата годишнина от създаването на гвардията.  \r\n   \r\n   По време на речта си Мадуро заяви, че \"Часът на икономическото възстановяване е настъпил\". Секунди по-късно той и съпругата му погледнаха нагоре, видимо стреснати. Друг клип показва действията на гардовете на Мадуро, които го обграждат и покриват със предпазни средства. Няма ранени и сред членовете на правителството, намирали се редом с Мадуро. Мадуро обвини крайнодесни фракции в страната и колумбийския си колега Хуан Мануел Сантос, че са извършили опит за покушение срещу него, предаде Асошиейтед прес, цитирайки реч на президента по телевизията. \"Това беше опит да бъда убит\", заяви Мадуро. По думите му, събраните досега данни сочат за действия на крайната десница, работеща съвместно с колумбийци. Мадуро подчерта, че според него колумбийският президент Сантос, който често го критикува, също носи отговорност за случилото се. Полицията извърши арести във връзка с опита за покушение, добави венецуелският президент, без да съобщи подробности. \r\n      ", "date": "2018.08.05", "title": "Уникални КАДРИ от атаката над президента Мадуро с дронове и експлозиви"}
{"url": "http://www.classa.bg/%D1%81%D0%B2%D1%8F%D1%82/item/384970-%D0%B2-%D1%81%D0%B8%D1%80%D0%B8%D1%8F-%D0%B5-%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D0%BD-%D1%80%D1%83%D1%81%D0%BA%D0%B8-%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%B7%D0%B5%D0%BD%D0%B8%D1%82%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-42%D1%816-%E2%80%9E%D0%BC%D0%BE%D1%80%D1%84%D0%B5%D0%B9%E2%80%9D", "text": "Боекомплектът се състои от 36 ракети, височината на прехвата е до 3500 м, далекобойността е 5-10 км В авиобазата Хмеймим в Сирия са разположени най-новите руски зенитноракетни системи 42С6 „Морфей\". Експертите са направили извода въз основа на спътникови снимки на авиобазата. Това е комплекс с близък радиус на действие. За него практически няма информация. Известно е, че разработката му е започнала в 2007 г., а се предполага, че е на въоръжение от 2015 г. Комплексът е предназначен за съвместна работа с комплекса за средна далечина С-350 „Витяз\" и с далекобойния С-400. Задачата на „Морфей\" е да унищожи целите на последния рубеж в състав на ешелонирана „многоетажна\" отбрана на войските. Боекомплектът се състои от 36 ракети, височината на прехвата е до 3500 м, далекобойност 5-10 км.", "date": "2018.08.05", "title": "В Сирия е забелязан руски секретен зенитен комплекс 42С6 „Морфей”"}
{"url": "http://www.classa.bg/%D1%81%D0%B2%D1%8F%D1%82/item/384971-%D0%BC%D0%BE%D0%B6%D0%B5-%D0%BB%D0%B8-%D0%B4%D0%B0-%D1%81%D1%82%D0%B0%D0%BD%D0%B5-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%B2%D0%BE%D0%B9%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%83%D0%BA%D1%80%D0%B0%D0%B9%D0%BD%D0%B0-%D0%B8-%D1%83%D0%BD%D0%B3%D0%B0%D1%80%D0%B8%D1%8F", "text": "Киев разполага допълнителен батальон сред говорещото унгарски език население в Закарпатието с цел да го сплаши Украинско-унгарските отношения продължават да се влошават, твърдят световни медии. Унгарският премиер Виктор Орбан е категорично против Украйна някога да стане член на ЕС и на НАТО, нещо повече – Унгария създава специална длъжност министър, отговарящ за развитието на Закарпатската област в Украйна. В отговор Киев разполага допълнителен батальон сред говорещото унгарски език население с цел да го сплаши. Властите планират да разположат батальон от 128-а отделна планинско-щурмова бригада в центъра на унгарската община Берегово. Бригадата се състои от националистически настроени елементи, които са взели участие във войната в Донбас и са дали там почти 300 убити. В тази ситуация напрежението може да бъде рязко намалено само от решение на Киев да приеме искането на Будапеща, тъй като тя има на международната арена повече лостове за влияние. Например Украйна може да обособи за унгарците техен национален район и конфликтът ще бъде ликвидиран. Докато на власт обаче се намират бандеровци, които не могат да нарушат своите ксенофобски принципи, темата за унгарците в Закарпатието само ще се нажежава. Възможно е поведението на Украйна да доведе към реален въоръжен украинско-унгарски конфликт. Киев иска да покаже от позиция на силата своята мощ. Будапеща ще отговори на това с изолация на страната. Сред украинските политици се раздават гласове за бързо етническо прочистване в региона, което да принуди етническите унгарци да заминат за Унгария. Именно с тази цел там се разполага допълнителен въоръжен контингент. Сега повод за появяване на нова „гореща точка\" в Карпатския регион може да стане всяка една провокация.", "date": "2018.08.05", "title": "Може ли да стане реалност войната между Украйна и Унгария?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384972-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D1%81%D1%8A%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BE%D1%82-%D0%BA%D0%B7%D0%BF-%D0%B8-%D0%B5%D0%BF%D1%86-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B8%D1%82%D0%B5-%D1%81%D0%B8-%D1%83-%D0%BD%D0%B0%D1%81-%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "При проблеми по време на почивката си у нас или в чужбина туристите могат да получат помощ от Европейския потребителски център и от Комисията за защита на потребителите в зависимост от това дали търговецът е регистриран в България или в друга страна от Европейския съюз. Това посочи Константин Арабаджиев, член на Комисията за защита на потребителите, който се включи в изнесения щанд на ЕПЦ България на 4 август, събота, в град Балчик. Той припомни, че на първо време потребителите следва да настояват пред търговеца да получат договореното. Ако не успеят да се споразумеят, могат да се обърнат към институциите. Еднодневният щанд в Балчик е част от кампанията на ЕПЦ България „Вашите права“, която се провежда в различни точки по Българското Черноморие в рамките на две седмици. Инспекторите на Комисията за защита на потребителите проверяват туристическите и търговските обекти във Варненска и Бургаска област още от месец юни в рамките на кампанията „Лято'2018“. Екипите ни следят за наличието на категоризация на хотелите, ресторантите и местата за развлечения и дали предоставяните от тях услуги са в съответствие с притежаваната категория. Целта е туристите да бъдат спокойни и да се насладят на почивката си без проблеми, каза още Арабаджиев. Радостното е, че все повече хора знаят правата си и ги отстояват, а още по-обнадеждаващото е, че понякога дори няма необходимост от нашата намеса, защото търговците уважават техните рекламации и решават проблемите веднага, след като получат оплакване, допълни той. Много местни жители и туристи от България и чужбина получиха консултация на място по време на еднодневните информационни гишета. На експертите зад щанда бяха зададени десетки въпроси, свързани с правата при пътуване и пазаруване в друга страна от ЕС. Сред тях най-често се повтаряше запитването какви са правата при закъснял полет, както и какво да правим, ако куфарът ни се изгуби или бъде счупен по пътя. Жена се оплака, че и се е наложило да чака над девет часа на летище София заради закъснял полет, вследствие на което изпуска следващия самолет от Франкфурт до САЩ. Важно е да се знае, че при закъснение на полета над два часа, пътниците имат право на безплатни храна и напитки, каза Игнат Арсенов, директор на ЕПЦ - България, който е към Комисията за защита на потребителите. Той посъветва пътниците да пазят всички касови бележки, с които си купуват нещо за хапване или пиене, докато чакат закъснелия самолет да излети. Именно проблемите при пътуване и транспорт зад граница са и най-често срещаните жалби, които се получават в ЕПЦ. Тази година партньори на информационната кампания на ЕПЦ са колегите от Центъра за развитие на човешките ресурси, които представиха възможностите за мобилност по най-голямата европейска образователна Програма „Еразъм+“, както и съпътстващите дейности - Европас, Еврогайдънс, eTwinning и Евродеск.", "date": "2018.08.05", "title": "Константин Арабаджиев: Туристите могат да разчитат на съдействие от КЗП и ЕПЦ-България по време на почивките си у нас и в чужбина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384973-%D0%BD%D0%BE%D1%80%D0%B0-%D0%BD%D0%B5%D0%B4%D0%BA%D0%BE%D0%B2%D0%B0-%D1%81%D0%BF%D0%B8-%D0%B7%D0%B0-300-%D0%BB%D0%B5%D0%B2%D0%B0-%D1%81-%D0%BA%D0%B8%D1%82%D0%B0%D0%B5%D1%86-%D1%81%D0%BD%D0%B8%D0%BC%D0%BA%D0%B8", "text": "Силиконовата фурия Аниела Милушева, чието име нашумя някога като любовница на волейболния ас Любо Ганев, извади на бял свят скандален чат между нея и плеймейтката Нора Недкова, видя първи HotNews.bg. От разговора им става ясно, че Недкова се допитва до опита на дружката си - как се прави секс с китаец. Но не това е най-скандалното в разговора между двете. Коментира се финансовото състояние на Недкова, която е останала с 10 лв. и единственият вариант да заработи някой лев е да преспи с азиатец. Не става ясно каква е причината перничанката Милушева да извади на показ кирливите ризи на популярната си екс-приятелка. Силиконовите дами са били до скоро първи дружки и са си помагали както намерят за добре. Но изведнъж нещо се е случило и то очевидно е разгневило адски едната от тях, карайки я да прибегне до евтини жълти номера.      Смуглата Аниела яхна метлата. HotNews ви предоставя чата между Аниела и Нора, който осъмна в социалната мрежа с цел да покаже коя всъщност е Недкова. Бързо след това компроматите бяха заличени от Фейсбук, като Милушева получи предупреждение от администраторите на социалната мрежа, които я блокираха за известно време. Редакцията ни обаче запази пикантния чат преди да бъде заличен.      Анонс на Милушева, който въвежда за техните \"големи\" проблеми... А е ето и пикантния чат за секса с китаец и платената любов...          Изненадващо обаче Нора Недкова не получи упреци за това, че прави секс за пари. Основно бе нападната дистрибуторката на пикантния чат - Милушева. Истински дебати се развихриха по адрес и на двете...            Ето и пикантни снимки, които Милушева разпространи във Фейсбук. На тях се вижда, че Нора Недкова ползва влак по време на престоя й в Монако неотдавна, за да стигне до Ница и обратно. Всъщност в това няма нищо лошо, но очевидно перничанката го смята за унизително. В същото време е срещу нея и чака същият влак?!            КОЯ пък е Аниела Милушева? Този въпрос си задават мнозина, след като чата й с Нора беше пресподелян многократно в социалната мрежа. В Google излизат статии основно касаещи отношенията й с волейболиста ни Любо Ганев. По повод слуховете, че е негова държанка, Милушева се брани така: \"Не съм играчката и протежето на Любо Ганев, а негов бизнес партньор. Познаваме се от 25 години и работим заедно от пет\". Тя изтъква, че има пари и не би стигнала дотам, че да прави платена любов. Още повече, че е дъщеря от втория брак на червеното величие и един от шефовете на \"Мултигруп\" Лилян Вачков. Той е дългогодишен шеф на \"Кремиковци\", а семейството му живее под охрана. Самата Аниела си спомня, как преди години главния прокурор я е държал под охрана, а освен това бил и кум на родителите й. Жълтите хроники свързват смуглата фурия още с футболиста Валери Божинов и бандитът Атанас Мечев-Гаргата, който бе арестуван при спецакция на СДВР през март тази година.      Нора Недкова след скандала    \"Скъпи приятели тази вечер Телефонният ми апарат беше откраднат Моля всички да напишат номерата си на лично съобщение! видях вече се разпространяват фалшиви чатове ,но това не съм аз! Явно виртуалната мрежа вече не е това което беше! Утре ще възобновя номера си!!!\" Това написа във Фейсбук Недкова по повод изтеклия чат.    ", "date": "2018.08.05", "title": "Нора Недкова спи за 300 лева с китаец (снимки)"}
{"url": "http://www.classa.bg/%D1%81%D0%B2%D1%8F%D1%82/item/384960-%D0%B1%D0%B8%D0%B7%D0%BD%D0%B5%D1%81%D1%8A%D1%82,-%D0%BA%D0%BE%D0%B9%D1%82%D0%BE-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "Зеленчуци, петрол, пакети със захар и дрехи. В разкъсваната от война Сирия стоките пресичат фронтовите линии ежедневно благодарение на споразумения между воюващите страни, които се превръщат в търговски партньори, за да прибират милиони долари, пише Франс прес в свой материал. Независимо дали става дума за режима на Башар Асад, бунтовниците, джихадистите или кюрдските сили, всички са установили връзки с бизнеса, за да извлекат полза от доходоносната търговия на пропускателните пунктове. Редица източници от зоните на бунтовниците – военни командири, търговци, бойци, потвърждават пред Франс прес за съществуването на тези „пазари“, които са позволили на въоръжените групи и на бизнесмените, някои от които свързани с режима на Башар Асад, да се обогатяват в разделената страна, опустошена от седемгодишен конфликт. Пропускателният пункт Морек между северозападната провинция Идлиб, контролирана от джихадистите от „Хаят Тахрир аш-Шам“ (HTS) и бунтовнически групировки, и централната провинция Хама, която е в ръцете на режима, е може би най-емблематичен. От ноември 2017 г. той се е превърнал в средище на такава търговия. „Когато говорим за търговска дейност между фракциите на режима, той [пунктът] е от основно значение“, казва пред Франс прес Абу ал-Хода ас-Сорани, който управлява пропускателния пункт от името на HTS. Всеки ден в зоните, контролирани от режима в област Хама, пристигат захар, газови бутилки, резервни части за автомобили, след което пресичат Морек, за да влязат в Идлиб, разказват запознати източници. В замяна на това в районите, които подкрепят режима, влизат зеленчуци, фъстъци, дрехи и бисквити, внасяни от съседна Турция. “Парите движат нещата“, казва Сорани, като уточнява, че от името на режима трансакциите са управлявани от един бизнесмен, чието име не разкрива. Според запознат източник от териториите на бурнтовниците този бизнесмен на име „Говар“ плаща на силите на режима най-малко един милион долара веднъж на няколко месеца, за да използва маршрута, водещ до Морек. “Той определя таксите за преминаването на стоките на всеки пункт за проверка на режима“ преди пристигането им на пропускателния пункт, допълва източникът, пожелал да остане анонимен заради съображения за сигурност. Господари на войната От другата страна на Морек HTS налага такси върху стоките, които преминават през пропускателния пункт и монополизират търговията със захар, носеща много пари, разказва същият източник. Джихадистите са повишили таксите върху превозването на камъни – от 400 на 1500 долара. Но на 8 юли каменоделците са протестирали и са издействали намаляване на данъците, разказва кореспондент на Франс прес.  Басам Абу Абдулах, директор на Центъра за стратегически изследвания на Дамаск, признава, че пропускателните пунктове са „свършен факт, продиктуван от военното положение“. „В Сирия, както във всички конфликти, се появяват господари на войната. Създава се мрежа по интереси, която обединява воюващите заради печалбите“, които могат да извлекат, обяснява Абдулах. Според експерта Айман ал-Десуки от мозъчния тръст Омран в Турция „пропускателните пунктове генерират милиони долари за силите, които ги контролират, и за бизнесмените“. „Те са значителен източник на богатство за бунтовниците след намаляването на помощта от страните от Персийския залив“, допълва той. Бизнесът на пропускателния пункт Морек е толкова добър, че ислямистката групировка „Ахрар ал-Шам“ също пожелала да се възползва, като диверсифицира дейностите на собствения си пропускателен пункт Калаат ал-Мадик, на около 30 км от Марек, разказва представител на бунтовниците. Но „HTS не позволява на големите камиони да стигат до Калаат ал-Мадик“ и само няколко вида стоки успяват да преминат през него. Бил Гейтс на Гута На север кюрдите и бунтовниците, подкрепяни от Турция, също въртят търговия, въпреки че враждуват помежду си.  Пропускателният пункт Амран в провинция Алепо е контролиран от кюрдски бунтовници от едната страна и бунтовническа групировка от другата страна. Всеки ден до 60 цистерни, превозващи суров петрол от кюрдските зони, пристигат в зоните на бунтовниците, където петролът се рафинира, разказва запознат източник. Търговията в обратна посока също върви, но Анкара определя списъка от продукти. Изкуствените торове, например, са забранени, „защото съдържат химически вещества, които могат да бъдат използвани за производството на експлозиви“. Циментът и желязото също са забранени, защото с тях могат да се строят барикади, допълва източникът. Дори в обсадените области съществуват такива споразумения. В петте години на обсада от режима в Източна Гута, където местни жители умираха заради липса на храна и лекарства, един човек контролира всичко, което влизаше в зоната – Мохиедин ал-Манфудж, собственик за завод за млечни продукти, казват бунтовници и местни търговци. Само той имал право да разрешава преминаването на ориз, брашно, захар и дрехи в бившия бастион на бунтовниците до Дамаск, който режимът си възвърна през април. Там продуктите били преподавани на много високи цени, допълват източниците. „Режимът позволяваше влизането на някои зърнени храни от името на Манфудж. Той беше техният акредитиран търговец, нямахме друг избор, освен да работим с него“, казва Ясер Делван от местна бунтовническа групировка. През 2014 г. Дамаск му предоставил „монопол“ върху търговията с Гута, писа през март Арън Лънд, експерт от института Century Foundation, в списание Foreign Policy. “Работейки едновременно с командирите на бунтовниците и режима, той получи ключова роля в икономиката на региона“, допълни Лънд. Стоките пристигат в Гута през коридора Ал-Уафидин, наричан „пропускателен пункт един милион“ заради огромните подкупи, които се плащат за внасянето на зърнените храни. На пунктовете на режима плащаните от бизнесмена подкупи можели да надхвърлят четири долара за килограм. Бунтовниците получавали по-малки бакшиши. „Той беше Бил Гейтс на Гута“, казва 55-годишният бивш бунтовник Абу Хайтам. „Той създаде богатството си с обсадата и глада на хората“, допълва той.", "date": "2018.08.05", "title": "Бизнесът, който обединява враговете в Сирия"}
{"url": "http://www.classa.bg/%D1%81%D0%B2%D1%8F%D1%82/item/384961-%D0%BA%D1%83%D0%B1%D0%B0-%D1%89%D0%B5-%D0%B2%D0%BA%D0%BB%D1%8E%D1%87%D0%B8-%D0%B8-%D0%B5%D0%BC%D0%B8%D0%B3%D1%80%D0%B8%D1%80%D0%B0%D0%BB%D0%B8%D1%82%D0%B5-%D1%81%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B2-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%BD%D0%BE%D0%B2%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F", "text": "Куба ще позволи на своите 1,4 милион емигрирали граждани да участват в обсъжданията на проекта за нова конституция, което става за пръв път в публичните национални дебати от революцията през 1959 г. насам, предаде Франс прес. \"Това е безпрецедентно действие в историята на революцията\", заяви Ернесто Соберон, ръководител на дирекцията за кубинците в чужбина към външното министерство. Между 1959 и 1975 г. правителството на Фидел Кастро (1926-2016 г.) смяташе напусналите острова кубинци за дезертьори и предатели. През 1978 г. започна процес на сближаване и на емигрантите бе разрешено да посещават Куба и да изпращат парични преводи. Проектът за нова конституция, в който се признава ролята на пазара и на частната дейност в социалистическата икономика на Куба, но все така под опеката на управляващата Комунистическа партия, бе одобрен през юли от парламента, припомня БТА. Текстът ще бъде обсъден в обществени дебати от 13 август до 15 ноември, след това ще бъде подложен на референдум и накрая на окончателно гласуване в парламента. \"Всички живеещи в чужбина кубинци ще могат да участват в разискванията\" от септември чрез специален раздел в сайта \"Нация и Емиграция\" на външното министерство, съобщи Соберон, без да уточни дали емигрантите ще могат и да гласуват на референдума. В Куба ще се организират 135 000 консултативни събрания за жители на възраст над 16 години по работни места, в жилищните квартали и в университетите.", "date": "2018.08.05", "title": "Куба ще включи и емигриралите си граждани в обсъжданията за нова конституция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384962-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%B2%D1%8F%D1%80%D0%B2%D0%B0-%D0%BD%D0%B0-%D0%BE%D0%B1%D0%B5%D1%89%D0%B0%D0%BD%D0%B8%D1%8F", "text": "Продължава непрозрачното разпределение на публични средства, казва икономистът Калоян Стайков Фразата, която може би най-добре обобщава реформаторските наклонности на управляващите в България, е „не ме гледай какво правя, а слушай какво ти говоря\". Това отбелязва в свой анализ икономистът от Института за пазарна икономика (ИПИ) Калоян Стайков. Затова повече от десет години постоянно се правят: пенсионна реформа, която задържа пенсиите ниски и дефицита в НОИ – все толкова висок; здравна реформа, която постоянно надува разходите, включително доплащанията от пациентите, а здравните услуги остават с ниско качество; административна реформа, която не води до съкращаване на броя на заетите в обществения сектор, увеличава разходите за тях и не подобрява качеството на услугите; съдебна реформа, която все се случва, но нито вътрешните наблюдатели, нито европейските партньори са убедени, че има реалeн резултат; и ред други, за които няма да ни стигне времето. Поредните обещания за реформи са оповестени в средата на месеца, а целта им е да убедят европейските партньори, че България е готова за влизане в Механизма на обменните курсове (ERM II). Единият от няколкото ангажимента, които държавата поема, е да подобри управлението на държавните компании, което е логично, тъй като те са източник на условни задължения за държавата, а голяма част от тях са в лошо финансово състояние и много бързо могат да се превърнат в реален фискален риск. Само седмица по-късно обаче управляващите нагледно показват, че нито разумното харчене на публични средства, нито доброто управление на държавни компании е приоритет, тъй като взeмат решение за увеличаване на капитала на Държавната консолидационна компания (ДКК) с 500 млн. лв. без разчет или обосновка за необходимостта от това. От решението става ясно, че средствата ще се използват за ремонт на язовири, но скоростта, с която бе взето решението, както и подробностите (или липсата на такива) около него повдига сериозни въпроси относно водената уж разумна фискална политика. Размиване на отговорност Въпреки че с промени в Закона за водите от края на юни 2018 г. се създава нова държавна компания Управление и стопанисване на язовири, която трябва да управлява и поддържа язовири публична и частна държавна собственост[1], парите за поддръжка не отиват в нея, а в ДКК. Оставяме настрана, че вече има ред държавни компании, които могат да управляват и поддържат язовири, като Напоителни системи, и преминаваме към няколко уловки: 1. общините, които не могат да се грижат за язовирите, не са длъжни да ги прехвърлят на новата компания; 2. дори и общините да искат да ги прехвърлят, това може да отнеме много време, тъй като „повечето от язовирите нямат изрядни документи\", обясняват от Министерството на икономиката; 3. Управление и стопанисване на язовири ще се грижи и за язовири, за които текат спорове за собствеността. С други думи, без да е ясно чия е собствеността на язовирите (т. 3) и без да е ясно кога (и дали изобщо) тя ще бъде прехвърлена на държавната компания (т. 2), ДКК ще има грижата да финансира ремонтните дейности по язовирите, което представлява колосално разминаване между права и задължения по собственост и абсолютно размиване на отговорността. Какво би попречило, например, на някоя община да се „забави\" с подготвянето на документите, докато текат ремонтните дейности, а след това да се откаже да прехвърли собствеността на язовира? Същото се отнася и за язовири, за които се води спор за собствеността. Кой носи отговорността, ако ДКК, която не е собственик, предпочете по-ниска оферта, съответно по-некачествен ремонт? Кой носи отговорността, ако собствениците на даден язовир не осигурят достъп до него за ремонтните дейности? Това е т.нар. проблем принципал-агент, който се изразява в това, че интересите на принципала (собственика на язовира) и агента (компанията, която трябва да го управлява и поддържа) се различават, но вместо да уеднакви интересите им, парламентът съумява да ги раздалечи още повече като включи трета страна – ДКК, която трябва да ремонтира язовирите. Сметка на око Следващият интересен момент е колко ще струват ремонтните дейности. От доклад на Държавната агенция за метрологичен и технически надзор[2] става ясно, че 414 язовира се нуждаят от спешен ремонт. Проверките на язовирите от надзорната агенция от началото на март 2018 г. оценяват опасните язовири на около 150, а в края на миналата година от Министерството на икономиката твърдят, че те са около 200. Няма да разберем как опасните обекти се оказаха двойно повече от предварителните оценки, нито ще разберем как са изчислени необходимите средства за ремонтирането им, тъй като дейностите са различни и не може да се използва осреднена сума. Така например ремонтът на язовир „Бели Искър\", който е с обем от 15,3 млн. м3, се очаква да е около 30-60 млн. лв., но той е от големите, а дори не фигурира в списъка на държавната агенция. Основната част от посочените за опасни язовири са с обем под 500 хил. м3, а само 6 са с обем над 3 млн. м3, които се класифицират като големи. Изпълнителите и бюджетното финансиране След като стана ясно, че не е ясно как е изчислена кръглата сума от 500 млн. лв. за ремонти на язовири, нека видим как е осигурена и кой ще я разпределя. Средствата се отпускат за сметка на централния бюджет, но представляват извънбюджетен разход, т.е. няма да доведат до увеличение на бюджетните разходи през 2018 г., а оттам – няма риск за изпълнението на бюджетното салдо. Това се извършва на основание чл. 109, ал. 4 от Закона за публичните финанси, както бяха отпуснати средствата за разплащане на НЕК с Атомстройекспорт, за увеличението на капитала на държавни компании като НДК, за увеличението на капитала на държавни болници като ВМА, и др. Това, че няма да се отрази на бюджетния баланс, не означава, че не е необходима прозрачност и оценка на ефективността, тъй като става въпрос за публични средства, а както обърнахме внимание по-рано – държавните компании формират квази фискални разходи и условни задължения за държавата, които могат да се превърнат в реални. Този подход вероятно се използва, за да се прикрие неефективното изразходване на средства и неразумната фискална политика, защото алтернативата е централният бюджет директно да отпусне средства на общините за ремонт на язовирите. В този случай обаче въпросните 500 млн. лв., освен че представляват непредвиден бюджетен разход, биха влошили и бюджетното салдо, а това влошава аргументите, че страната е готова за ERM II. В началото на статията повдигнахме въпроса защо средствата отиват в ДКК, а не в новата държавна компания Управление и стопанисване на язовири. Един от възможните отговори е, че ДКК е замислена през 2010 г. като холдинг за приватизация, но тази функция се изчерпва само за две години, а от 2016 г. вече е холдинг за управление на държавни компании и национализиране на нови такива. От създаването на ДКК през 2010 г. до 2015 г. компанията е с внесен капитал от малко под 9 млн. лв., а през 2016 г. изведнъж се изстрелва на около 230 млн. лв.. В края на 2017 г. е гласувано ново увеличение на капитала от 120 млн. лв., което се вижда от отчета на компанията за първото тримесечие на 2018 г., а новото предложение за увеличение с 500 млн. лв. ще го увеличи до 853 млн. лв. или близо 2,5 пъти. Липсата на яснота относно необходимите разходи за ремонта на язовирите навежда на мисълта, че предназначението им е друго. Едно обяснение, е че това е скрита рекапитализация на дружествата в холдинга, друго – че е свободен ресурс за нови национализации. Към всичко това се добавя и особеността, че ДКК няма задължение за провеждане на обществени поръчки, ако се съди по досегашната работа на холдинга. Няма съмнения, че има язовири, които са в окаяно състояние и се нуждаят от спешни ремонти, но повече от всичко те се нуждаят от добро управление, защото ремонтните дейности не са еднократни. Това, което разбираме от подхода на управляващите обаче е, че не само, че не се търси трайно и устойчиво решение на проблема, а се запазват старите и порочни практики. Те включват непрозрачно разпределение на публични средства, липса на оценка за ефективност и ефикасност на публичните разходи, създаване на възможности за безконтролно харчене и размиване на отговорността. По този начин изпратеното писмо до ЕК с ангажименти за реформи започва да прилича все повече на обещанията на алкохолик, че се е променил и спира да пие, а 1-2 седмици по-късно се вижда, че това е далеч от истината. [1] В този обхват не влизат язовирите, които се стопанисват и управляват от \"Национална електрическа компания\" - ЕАД, \"Напоителни системи\" - ЕАД, \"Земинвест\" - ЕАД, ВиК операторите с държавно или с държавно и общинско участие в капитала и тези, отдадени на концесия, за които в концесионния договор е предвидено извършването на основен ремонт и реконструкция от страна на концесионера; [2] Може да бъде намерен на сайта на Министерски съвет.", "date": "2018.08.05", "title": "Европа не вярва на обещания"}
{"url": "http://www.classa.bg/%D1%81%D0%B2%D1%8F%D1%82/item/384963-%D0%BB%D0%B8%D1%82%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D0%BF%D0%B8%D1%80%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%BE%D0%B5%D0%B7%D0%B8%D1%87%D0%BD%D0%B0%D1%82%D0%B0-rtr-planeta", "text": "През май 2018 Европейското комисия е приела още едно решение, с което прилага Директивата за аудиовизуални медийни услуги, по-специално разпоредбите за ограничаване на свободата на препрадаване на телевизия в  ЕС. Комисия е решила, че мярката на медийния  регулатор на Литва за временно спиране за дванадесет месеца на препредаването на тв програма на руски език    поради подбуждане към омраза е съвместимо с правото на ЕС. Решението на Литва да спре разпространението на RTR Planeta поради подбуждане към омраза се приема за оправдано от Европейската комисия на основата на Директивата за аудиовизуални медийни услуги. Литовските власти през март 2018 г. са информирали Комисията, че    , разпространявана в Литва от Швеция, има съдържание, което може да се отнесе към категорията  . Програмата съдържа  недвусмислени заплахи за окупация или унищожаване на държави, включително балтийските държави. Ето защо литовските власти   спират препредаването на програмата за дванадесет месеца  от 23 февруари 2018 г. до 23 февруари 2019 г. Комисията извършва оценка на мерките, предприети от литовския регулатор въз основа на Директивата за аудиовизуалните медийни услуги (AVMSD), която забранява речта на омразата и подбуждането към омраза. Литва представя доказателства за явни, сериозни и тежки нарушения на забраната за подбуждане към омраза. След внимателен анализ на случая, на 4 май 2018 г. Комисията решава, че временното прекратяване на предаванията на    от Литва е пропорционално и обосновано.  че временно тримесечно отграничаване на препредаването на    въз основа на подбуждане към омраза  е съвместимо с правото на ЕС. През 2017 г. Комисията стигна до същото заключение. Сега, с оглед на обстоятелствата и по-специално с оглед повтарящия се характер на нарушенията, Комисията смята, че е оправдано и спиране на разпространението за по-дълъг срок.", "date": "2018.08.05", "title": "Литва отново спира разпространението на рускоезичната RTR Planeta"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384954-%D0%B5%D0%B2%D1%80%D0%BE%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D1%81%D0%BF%D1%80%D0%B5%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%BD%D1%8F%D0%BC%D0%B0-%D0%BD%D0%B5%D0%BF%D0%BE%D1%81%D1%80%D0%B5%D0%B4%D1%81%D1%82%D0%B2%D0%B5%D0%BD-%D1%80%D0%B8%D1%81%D0%BA-%D0%B7%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5", "text": "Тези, които приемат засегнатите лекарства и още не са преминали на алтернативно лечение, не трябва да спират приема на своето лекарство, без да се консултират със своя лекар и фармацевт След предварителна оценка Европейската агенция по лекарствата (EMA) изчислява, че е възможно да има един допълнителен случай на рак на всеки 5000 пациенти, приемащи засегнатите лекарства при най-високата доза валсартан (320 mg), всеки ден в продължение на 7 години. Изчислението се основава на средните нива на този примес, открити в активното вещество валсартан, произведено от Zhejiang Huahai Pharmaceuticals - (60 части на милион (ppm)), предава бТВ. Изчисленията са направени при допускане, че откритото количество примес в активното вещество е същото и в крайния лекарствен продукт. Посоченият риск е теоретичен, изчислен след проучвания при животни, статистика за опасността от рак в Евросъюза, и предвид факта, че примесът може да попадне в организма и от други източници – като храна и вода. „Към текущия момент данните, които са дадени на база на математическата прогноза на ЕМА показват, че реално риск за здравето на пациентите в този момент няма\", коментира пред bTV магистър-фармацевтът Антон Вълев. От фирмите, които са използвали активното вещество от китайския завод (Zhejiang Huahai), извършат анализ на мострите от крайните лекарствени продукти, които съхраняват, за да установят действителното количество на примеса (NDMА). Допълнителни проверки са извършени от официални контролни лаборатории на ЕС. Когато се получат данните от всичките тези анализи, EMA ще може да предостави повече информация относно риска от примеса за пациентите. Няма непосредствен риск за пациентите, посочва ЕМА. Тези пациенти, които приемат засегнатите лекарства и още не са преминали на алтернативно лечение, не трябва да спират приема на своето лекарство, без да се консултират със своя лекар и фармацевт. Лекарствата, съдържащи валсартан, се използват при пациенти със сериозни или потенциално сериозни сърдечносъдови заболявания (високо кръвно налягане, скорошен сърдечен инфаркт и сърдечна недостатъчност). По тази причина не се препоръчва пациентите да прекъсват лечението, в случай че то е било предписано. Всички лекарства, съдържащи активното вещество валсартан, произведено от Zhejiang Huahai Pharmaceuticals, са блокирани и изтеглени от аптеките в ЕС, но има налични други лекарства, съдържащи валсартан, които не са засегнати от примеса. Пациентите, които искат да получат повече информация за своето лечение, трябва да се свържат със своя лекар или фармацевт. NDMA не е очакван примес и се счита, че обяснение за неговата поява са промени в производствения процес, които Zhejiang Huahai Pharmaceuticals въвежда през 2012 г. Други активни вещества, произвеждани от фирмата, не са засегнати. NDMA е класифициран като възможен канцероген при хората, въз основа данни от проучвания при животни. Веществото се открива в някои храни и водоизточници, но не се очаква да оказва вредно въздействие при поглъщане в много малки количества. Агенцията по лекарствата в България (ИАЛ ) вече отблокира част от лекарствата на нашия пазар, тъй като фирмите са представили доказателства, че активното вещество в продуктите им е купено от друг завод, не този в Китай. Информация за отблокираните продукти може да намерите на сайта на ИАЛ www.bda.bg/bg/", "date": "2018.08.05", "title": "Евроексперти за спрените лекарства: Няма непосредствен риск за пациентите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384955-%D0%B1%D1%8A%D1%80%D0%BD%D0%B0%D1%83%D1%82-%D0%B8%D0%B7%D0%B3%D0%B0%D1%80%D1%8F-70-%D0%BC%D0%BB%D0%BD-%D0%BB%D0%B2-%D0%B3%D0%BE%D0%B4%D0%B8%D1%88%D0%BD%D0%BE", "text": "Сумата е огромна, защото това е приблизително половината от парите, заделени от бизнеса за болнични. Според анализ на Евростат почти всеки втори българин твърди, че е подложен на силно напрежение на работното си място, припомня ретро.бг.", "date": "2018.08.05", "title": "Бърнаут изгаря 70 млн. лв. годишно"}
{"url": "http://www.classa.bg/%D1%81%D0%B2%D1%8F%D1%82/item/384956-%D0%BA%D0%B0%D0%BA-%D0%B5-%D0%B2%D1%8A%D0%B7%D0%BD%D0%B8%D0%BA%D0%BD%D0%B0%D0%BB%D0%B0-%D0%BF%D0%B8%D1%81%D0%BC%D0%B5%D0%BD%D0%BE%D1%81%D1%82%D1%82%D0%B0", "text": "Столетия наред неграмотността е съвсем нормално явление, а грамотните хора са по-скоро изключение. В наши дни образованието е един от основните стълбове на проспериращите общества. Но как всъщност  са възникнали буквите? Азбука с 50 хиляди знака   Първо беше рисунката   От \"крак\" до буква   \"Учи, за да не работиш\"   Потъналата тайна на маите   Латиницата   На кирилица пишат стотици милиони   Писменост според нуждите   От Гутенберг до хавайското училище   От перото до клавиатурата   А, Б, В или 010011100   Грамотност, но не за всички", "date": "2018.08.05", "title": "Как е възникнала писмеността"}
{"url": "http://www.classa.bg/%D1%81%D0%B2%D1%8F%D1%82/item/384957-%D0%BF%D1%83%D1%82%D0%B8%D0%BD-%D0%BF%D1%80%D0%B0%D0%B2%D0%B8-%D0%BE%D1%84%D1%88%D0%BE%D1%80%D0%BD%D0%B8-%D0%B7%D0%BE%D0%BD%D0%B8-%D0%B2-%D1%80%D1%83%D1%81%D0%B8%D1%8F", "text": "Руският президент Владимир Путин подписа пакет от закони, които позволяват на офшорни компании, контролирани от руснаци, да се пререгистрират в специалните административни райони на Русия. Промените са публикуван на официалния портал за правна информация. Предвижда се офшорните зони да бъдат създадени на два острова – о. Руски до Владивосток и о. Октябърски до Калининград. Така компании, които са регистрирани от руснаци в чуждестранни офшорни центрове, ще могат да се пререгистрират на двата острова като международни компании. На тях им се гарантира, че могат да ползват облагите на офшорния си статут, а техният собственик да може ползва данъчни облекчения като физическо лице в Русия. Целта е да се привлекат фирми, които се занимават с трансфери и търговия с валута. Освен това се предлага сигурност на собствениците да не попадат под ударите на западните санкции.", "date": "2018.08.05", "title": "Путин прави офшорни зони в Русия"}
{"url": "http://www.classa.bg/%D1%81%D0%B2%D1%8F%D1%82/item/384958-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BE%D1%81%D0%B0%D0%BC%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B1%D0%B5-%D0%B4%D0%BE%D0%B1%D1%80%D0%BE-%D0%B4%D0%B5%D1%82%D0%B5,-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%BF%D1%80%D0%BE%D0%BC%D0%B8%D1%85%D0%B0-%D0%BC%D0%BE%D0%B7%D1%8A%D0%BA%D0%B0-%D0%BC%D1%83", "text": "Майката на лидера на „Ал Кайда” Осама бин Ладен говори публично за пръв път след смъртта на сина си преди 7 години. Алиа Ганем даде интервю за британския вестник „Гардиан” в дома на семейството си в Джеда, Саудитска Арабия. По думите й нейният син бил „срамежливо и добро дете” докато растял, но мозъкът му „бил промит” в университета. Неговото семейство го видяло за последно през 1999 година – две години преди атаките от 11 септември, когато той бил в Афганистан. По това време Осама бин Ладен бил смятан за огромна глобална терористична заплаха, след като заминал за страната, за да се бори със съветското нашествие през 80-те години на миналия век. „Бяхме изключително разстроени. Не исках нищо от това да се случва. Не разбрах защо той загърби всичко просто така?”, заяви Алиа Ганем, в отговор на въпрос как се е почувствала, когато разбрала, че синът й е станал джихадист. По думите й движението „Мюсюлмански братя”, с които синът й поддържа връзки през студентските си години, било като „култ”. Двама от братята на Бин Ладен – Хасан и Ахмад, също присъстваха по време на интервюто. Те описаха шока си, когато научили, че техният брат е замесен в терористичните атаки от 11 септември. „От най-малкия до най-големия – всички братя се чувствахме засрамени от него. Знаехме, че всички ще понесем ужасни последствия. Всички членове на семейството ни, които бяха в чужбина, се завърнаха в Саудитска Арабия”, заяви Ахмад. По думите му неговата майка все още живее в отрицание – 17 години след най-кървавото нападение на американска територия, и обвинява хората около Осама бин Ладен за неговите действия. Най-издирваният терорист в света бе убит от американски морски тюлени в скривалището му в Аботабад, Пакистан, през май 2011 година след продължило близо 10-годишно издирване.", "date": "2018.08.05", "title": "Майката на Осама бин Ладен проговори: Бе добро дете, в университета промиха мозъка му"}
{"url": "http://www.classa.bg/%D1%81%D0%B2%D1%8F%D1%82/item/384959-%D0%B7%D0%B0%D1%81%D1%8F%D0%BA%D0%BE%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Учени от Британска Колумбия, Канада, прихванаха мистериозен радиосигнал, идващ от открития космос, съобщи „Индипендънт”. Вълните са били засечени благодарение на мощния телескоп CHIME, разположен в канадската провинция. Те са идвали на честота между 400 и 800 мегахерца, което ги превръща във феномен, който може да бъде ключ към разгадаването на събития от преди милиони светлинни години. Сигналите се различават от другите, които учените прихващат често от космоса. За първи път учените откриват подобни радиосигнали през 2007 година, а от тогава за засечени над 30 нови. Те се отличават със своята сила и бързото си заглъхване. Последният е кръстен „FRB 180725A” и е уникален с факта, че е засечен в реално време. Изследователите все още не знаят откъде идват сигналите, но търсят повтарящ се модел в тях, за да могат да ги проучват. Учените предполагат, че сигналите идват от среда, описвана като „екстремна“. Не е изключено да става въпрос за извънземна форма на живот, макар да няма ясни доказателства за това.", "date": "2018.08.05", "title": "Засякоха мистериозен сигнал от космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384952-%D0%BE%D0%B1%D1%89%D0%B8%D0%BD%D0%B0%D1%80-%D0%BE%D1%82-%D0%B1%D1%81%D0%BF-%D0%B5-%D0%B1%D0%B8%D0%BB-%D1%81-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Общинският съветник от Бургас Бенчо Бенчев (БСП) е бил в Истанбул заедно с арестувания Димитър Желязков - Митьо Очите, твърдят БНТ, бТВ и \"24 часа\", като се позовават на неофициална информация. Според източници на БНТ, Желязков е задържан в хотелската стая на Бенчев в ранните часове на събота. Зам.-председателят на Общинския съвет в Бургас не е сред обвиняемите по разследването, заради което беше издадена заповедта за арест на Очите.     Той е съдружник в охранителна фирма \"Аркус Сигурност Бургас\", с която Димитър Желязков се свързва. Неговият охранител Александър Александров, който беше убит при престрелката в Слънчев бряг през 2016 г., е бил акционер в същото дружество. Бенчо Бенчев стана популярен, след като през 2017 г. се появи с Ролс Ройс на празника на Съединението, като провокира критики от страна на лидера на БСП Корнелия Нинова. До момента БСП няма официална позиция по случая с ареста на Митьо Очите и присъствието му в компанията на Бенчо Бенчев. Според информация на \"24 часа\" с позоваване на МВР - при акцията срещу Очите е арестуван и бивш депутат от ДПС - Несрин Узун. Той също се е намирал в хотела, в който е отседнал Желязков в Истанбул. Няма информация за причините за задържането на Узун.", "date": "2018.08.05", "title": "Общинар от БСП е бил с Митьо Очите в Истанбул"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384953-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8-%D1%82%D0%BE%D0%B7%D0%B8-%D1%80%D1%8A%D1%81%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0,-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%BC%D0%B0%D0%BD%D0%B4%D0%B0%D1%82%D0%B0-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D1%89%D0%B5-%D1%81%D0%B5-%D0%B2%D0%B4%D0%B8%D0%B3%D0%BD%D0%B0%D1%82-%D1%81-50", "text": "„Заложили сме си като програма и мисля, че ще успеем стокооборота ни с Турция да мине 10 млрд. долара на година“, каза още министър-председателят При този ръст на икономиката, до края на мандата доходите ще се вдигнат с 50%. Това каза пред журналисти премиерът Бойко Борисов по време на посещението му в участъка на ГПУ – Малко Търново, докато инспектираше състоянието на границата, предаде репортер на Радио „Фокус“ – Бургас.  „Както се вижда АМ „Тракия“ точно я пуснахме и тя отесня. Сутринта като идвах, на 15 километра от Бургас вече все едно се кара по „Цариградско“ – с 60-70 км/ч, двете ленти пълни, кола след кола. Което пък от друга страна ме радва. Означава, че действително, не само на книга, както някои казват, но доходите се вдигат. Мисля, че в края на мандата ни ще бъдат поне с 50%, при тоя ръст на икономиката, бюджета и на тези колеги“, каза още премиерът.  „Българите имат рядко храбри и добре подготвени граничари“, допълни Борисов.  „Заложили сме си като програма и мисля, че ще успеем стокооборота ни с Турция да мине 10 млрд. долара на година“, каза още премиерът.  Близо 1 млн. лв. са получени за по-голямата част от кв. „Шипка“ в Малко Търново, за да бъде иновирана пътната инфраструктура с улици, булеварди и градинки, каза още премиерът.  Според него Борисов целта е Малко Търново да стане едно привлекателно градче, за да могат да се посрещат добре туристите, които имат засилен интерес към Странджа. По думите му догодина ще се мисли както за Родопите и Делиормана, така ще бъде включено и Малко Търново в проектите за по-добро финансиране и така да бъдат привлечени повече туристи и да стане по-атрактивен за младите хора.  „А такава красота като тук, никъде няма“, каза още премиерът.              ", "date": "2018.08.05", "title": "Борисов: При този ръст на икономиката, до края на мандата доходите ще се вдигнат с 50%"}
{"url": "http://www.classa.bg/%D1%81%D0%B2%D1%8F%D1%82/item/384946-%D0%B4%D0%BE%D0%B3%D0%BE%D0%B2%D0%B0%D1%80%D1%8F%D1%82-%D0%B1%D1%80%D0%B5%D0%BA%D0%B7%D0%B8%D1%82%D0%B0-%D0%BD%D0%B0-%D0%BB%D0%B0%D0%B7%D1%83%D1%80%D0%BD%D0%B8%D1%8F-%D0%B1%D1%80%D1%8F%D0%B3", "text": "Всеки от двамата лидери бе придружен от по трима дипломати, включително от посланиците си. Според Елисейския дворец на тази неофициална среща, която е продължила час и 45 минути, не са били обсъждани преговорите по Брекзита, а бъдещите отношения между Париж и Лондон. Преди срещата френското президентство бе заявило, че Мей ще представи на Макрон \"позицията на Лондон в преговорите за Брекзита и за бъдещите отношения с ЕС\". Не е предвидено официално изявление за срещата между Макрон и Мей. \"Не става дума за това Париж да поеме процеса, който се ръководи от (главния преговарящ на ЕС за Брекзита) Мишел Барние\", подчерта Елисейският дворец. Френската министърка по европейските въпроси Натали Лоазо отделно потвърди \"пълната подкрепа на Франция за Барние\" след вчерашната си среща с британския министър за Брекзита Доминик Рааб. Преговорите за Брекзита напредват твърде бавно през последните седмици, а Лондон и Брюксел трябва да постигнат споразумение до срещата на върха на ЕС през октомври за организиране на напускането на Великобритания, което ще стане в нощта на 29 срещу 30 март 2019 г., отбелязва АФП.", "date": "2018.08.05", "title": "Договарят Брекзита на Лазурния бряг?"}
{"url": "http://www.classa.bg/%D1%81%D0%B2%D1%8F%D1%82/item/384947-%D0%B8%D0%B7%D1%80%D0%B0%D0%B5%D0%BB-%D0%BF%D1%80%D0%B5%D1%85%D0%B2%D0%B0%D0%BD%D0%B0-%D1%88%D0%B2%D0%B5%D0%B4%D1%81%D0%BA%D0%B0-%D1%8F%D1%85%D1%82%D0%B0,-%D0%BE%D0%BF%D0%B8%D1%82%D0%B2%D0%B0%D1%89%D0%B0-%D1%81%D0%B5-%D0%B4%D0%B0-%D0%BF%D1%80%D0%BE%D0%B1%D0%B8%D0%B5-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D0%B0%D0%B7%D0%B0", "text": "Израелските военни съобщиха, че са спрели в Средиземно море втори за по-малко от седмица европейски плавателен съд с пропалестински активисти, опитващи се да пробият блокадата на ивицата Газа, предаде Франс прес. Според съобщението на израелската армейска пресслужба, яхтата \"Свобода\" (Freedom), плаваща под шведски флаг, с 12 души и медицински материали на борда, е била прехваната в сответствие с международното законодателство и ескортирана до пристанище Ашдод, след като нарушила законната морска блокада, наложена на ивицата Газа. Пасажерите са задържани за разпит, а при задържането не е имало инциденти.     Същата формулировка бе използвана и след задържането на 29 юли на норвежката яхта \"Ал Ауда\" /Завръщане\"/ с 22-ма души на борда, но правозащитници твърдат, че пътниците и екипажът са били бити, срещу тях били използвани електрошокови палки и белезници, спиращи кръвообращението.", "date": "2018.08.05", "title": "Израел прехвана шведска яхта, опитваща се да пробие блокадата на Газа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384948-%D0%BA%D0%BD%D0%B8%D0%B3%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B1%D0%B8%D1%85-%D0%BF%D1%80%D0%BE%D1%87%D0%B5%D0%BB-%D0%B8-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0%D0%BB-%D0%B7%D0%B0-%D0%BB%D1%8F%D1%82%D0%BE%D1%82%D0%BE", "text": "Лятото жарко, неумолимо и сподиряно от дъждове се движи към своята половина, затова се замислих на какво ще се отдам през почивните си дни. Библиотеката ми е пълна с книжни тела, които зоват към себе си, а аз съм ги зарязал, защото време не остава, а съм щял да ги прочета, когато не ме гонят бесните, че съседът пак ремонтира (какъв беше тоя ремонт, те сградата наново да вдигаха, щяха да са направили Дом на Набережной няколко пъти). Да не отплесвам, обаче... Първата от тъй дълго отлаганата редица книги за четене е  „Castlereagh The Biography of a Statesman\"  на Джон Бю. Каква по-интересна тема има от живота на един от водещите британски държавници в началото на ХIХ век... Виктория все още не е наченала своето царстване, но епохата може да се похвали с цяла плеяда от имена, които не само ръководят поданиците от името на монарха си, но въртят руля на имперската политика и определят курса на Европа - Уилям Пит младши, Канинг и Пийл.     Да се върнем на нашия ирландец  , който се ражда месец и половина след Уелингтън и около месец преди Наполеон - съдбите и на тримата са неразривно свързани. Касълрей е интересен, защото има едно от най-зловещите имена в британската история и е силно мразен в родната си Ирландия. Хората „добронамерено\" са съскали след катафалката му. Биографията обещава да разкаже за един изключителен дипломат и държавник, който съумява да се бори на равни нога с Талейран и Метерних, и да предначертае съдбата на Европа за десетилетия, ако не и за столетия напред. Някои казват, че с установената във Виена през 1815 година Система на конгресите, тримата са предопределили европейската история току до създаването на Обществото на народите. Уви, краят му не е тъй славен, защото се самоубива, подлуден от сифилиса, за който се предполага, че е хванал в Кеймбридж. Същевременно легендата говори, че преди смъртта си е бил изнудван заради своите сексуални предпочитания. Двамата най-велики поети на Романтизма са го ненавиждали - Шели го описва като безмилостен убиец в своята поема „Маската на Анархията\", а Байрон сподиря смъртта му със злостно четиристишие: Втората далеч не е толкова „весела\" книга е  „Царство на маслини и пепел\" . Онова, което ме накара да спра да я чета, когато я получих в началото на годината, бе първото есе в нея, написано от Джералдин Брукс. В „Гълъбарят\" две палестински момчета-тийнейджъри решават да отмъстят на свои връстници от едно предградие в Йерусалим. На финала тринадесетгодишният Ахмед казва „Душата на Хасан е намерила своя покой. Тялото е просто тяло. В края на краищата, онова, което остава е болката за всички около него.\"     Сборникът е под редакцията на Майкъл Шейбон и съпругата му Айлет Уолдман, и в него няколко писатели се изправят срещу Окупацията на Палестина. Авторите се определят като християни, мюсюлмани, евреи, хиндуисти, а сред имената им се разпознават тези на Анита Десаи, Рейчъл Кушнър, Дейв Егърс, Хари Кунзру, Колм Тойбин, Марио Варгас Льоса и други. Онова, което ме грабна още когато я проучвах, бяха думите на двамата редактори в предговора, които казват всичко, от които имам нужда, за да убедя някого да протегне ръка към нея. „Не искахме да редактираме книгата. Не искахме, със сигурност не и постоянно, да пишем, или дори да си мислим за Израел и Палестина, за произхода и значението на окупацията, за интифади и споразумения, за това чии доводи са по-обосновани, чии страдания по-тежки, чии престъпления по-нечувани, чие възмущение по-оправдано...\" И когато именно това нежелание на Шейбон и Уолдман се уталожва, двамата „постепенно осъзнават, че самото предаване на историите на един жив и ясен език от страна на авторите им, които с очите си са видели и били свидетели на случки, притежава силата да завладее хората, които подобно на самите нас, отдавна са се отказали да обръщат внимание, или пък просто са се предали.\" Другите две книги няма да са толкова сериозни или мрачни, защото всички край мен знаят за тайната ми и „гузна\" страст към жанровата литература. Както казваше Корсо „Всички помним авторите, които са ни научили да мислим - Достоевски, Хесе, Ман - но сме забравили онези, които са ни учили да мечтаем - Дюма, Февал, Зевако, Сабатини...\" (Цитатът е по памет.) Дълго дебнех сборник, съставен от Лорънс Елсуърт, който от любов към Дюма научава френски, за да чете романите му в оригинал. Страхотното е, че се оказва великолепен преводач - тази година излезе неговият превод на един от най-великите приключенски романи - „Тримата мускетари\". В предговора на сборника  \"Swashbuckling Adventure\"  (с подзаглавието „Класически истории за смели герои, подли злодеи и дръзки бягства\") Елсуърт пише: „Думата „авантюрист\" вика във въображението един неизменен образ: герой, който си пада малко вагабонтин, ала със свой кодекс на честта, любител на приключенията с усмивка на устните и проблясваща шпага в ръка. Редовно провъзгласяват този вълнуващ и интересен образ за отмрял, но притегателната сила на авантюриста със сабя в ръка е твърде привлекателен, за да изчезне някога. Та кой не би искал с увереност и плам да се изправи пред лицето на смъртната опасност? Кой може да отрече тръпката от звъна на удрящите се остриета, от миговете, когато отърваваш кожата на косъм и от дръзките избавления, от това с неустрашима решителност и страстна привързаност да погледнеш безчестното коварство в очите?\"     Вътре ще намерите разкази от познати имена като Дюма, Сабатини и Конан Дойл, но и от Антъни Хоуп - създателя на „Затворникът от Зенда\", от Джонстън МакКъли с неговия дон Диего дела Вега, баронеса Орци с нейния „неуловим\" сър Пърси Блекни и Стенли Уейман, на когото са се възхищавали автори като Стивънсън („Черната стрела\", „Айвънхоу\", „Островът на съкровищата\") и Оскар Уайлд. Така че „En garde!\" Последната е на Артуро Перес-Реверте, но не са приключенията на великолепния дуелист капитан Алатристе, защото все още не са издадени всички на български. Става дума за последния му преведен роман -  „Добри мъже\". Как да не подхванеш книга, чието първо изречение гласи „Не е трудно да си представиш дуел на разсъмване в Париж в края на XVIII век.\" И завършва своето кратко въведение с „При лекото първоначално докосване стоманата произвежда сребрист металически звън, който отеква чисто в студения въздух на утрото.\"     Това е историята на „двамина добри мъже\", членове на Кралската испанска академия, които са потеглили на опасно пътуване до Париж, за да закупят всичките двадесет и осем тома от Енциклопедията на Дидро и Д'Аламбер. По дирите им са „божиите кучета\", както някога подигравателно са наричали само доминиканците, ала в този случай използвам като събирателно за представителите и слугите на Инквизицията в Испания. На трона в Мадрид е Карлос III, в Париж се нижат сетните години от царуването на Луи XV и последната му фаворитка мадам дю Бари, а освен всички други и самият Перес-Реверте е герой в своя роман. Търсенето тук е не само на Енциклопедията, а на знанието, в това число и моето, в крайна сметка трябва да преборя и изровя всичко, което някога съм чел за Века на Просвещението, за позалязлата и позагубила своя блясък Испания под властта на Бурбоните и за това защо Луи XIV печели Войната за испанското наследство, ала това е друга история, не по-малко интересна и вълнуваща... За финал още един цитат, пак от „въведението\" на „Добри мъже\". Не защото е край на търсенето, а защото е начало на пътешествието, на авантюрата, която ни предлага всяка една добра книга. Защото извън ролята да ни кара да се ровим, да изучаваме, да мислим, да се вдъхновяваме, всеки том ни позволява да изстискаме онази капка фантазия, без която животът на статистите няма да е същият. „А сега да продължим с писането. Да разкажем историята. Да разберем какво е докарало тези хора тук.\"    ", "date": "2018.08.05", "title": "Книгите, които бих прочел и препоръчал за лятото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384949-%D1%81%D0%B2%D0%B5%D1%82%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%BD%D0%B0-%D0%B3%D0%BE%D1%81%D0%BF%D0%BE%D0%B4%D0%B0-%D0%B1%D0%BE%D0%B3%D0%B0,-%D0%BD%D0%B0%D1%88%D0%B8%D1%8F-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%B8%D0%B8%D1%81%D1%83%D1%81-%D1%85%D1%80%D0%B8%D1%81%D1%82%D0%BE%D1%81", "text": "    Днес е празникът Преображение Господне. Той е установен още в първите векове на християнството и ни припомня едно от важните евангелски събития от земния път на Спасителя, а именно явяването Му в небесната слава пред Неговите ученици Петър, Йоан и Яков. Юдейският народ не познал в Христос очаквания Месия, макар и старателно да изучавали пророчествата, те се надявали, че очакваният Месия ще ги освободи от робството на чужденците, ще възвеличи със земна слава и ще седне на  . Те не разбрали, че в пророчествата се говори за небесно, а не за земно царство, за вечни блага, а не за земна слава. Иисус Христос често беседвал с учениците си за Своите страдания. Той казвал, че Нему предстои да бъде отхвърлен от първосвещениците и книжниците, да бъде убит и на третия ден да възкръсне. Сърцата на учениците се изпълвали със скръб от тия думи.      За да утвърди вярата им, Христос се показал на трима от апостолите в небесна слава. Като взел със Себе си Петър, Яков и Йоан, Той се изкачил с тях на Таворската планина близо до Галилея. Тук Той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен, лицето Му се изменило и светело като слънце, а дрехите Му станали бели като сняг. С Него имало двама мъже, сияещи в слава, това били Мойсей и Илия, които беседвали с Него за предстоящите Му страдания и доброволна смърт. Петър, поразен от това, което видял, казал на Иисус, че е добре да останат на това място, като направят три сенника за Него, Мойсей и за Илия. Изведнъж светъл облак осенил всички и из облака се чул глас, който казвал: \"Този е Моят възлюбен Син, в Когото е Моето благоволение, Него слушайте!\" (Матей 17:5) Учениците от страх паднали ничком. Но Господ се допрял до тях и им казал: \"Станете, не бойте се!\" (Матей 17:7) И като станали, те видели само Иисус Христос в обикновения Негов вид. Те слезли от планината, а Той им забранил да говорят за това, което видели, докато Син Човечески не възкръсне от мъртвите. Учениците чули гласа на Самия Бог, двамата пророци Мойсей и Илия, засвидетелствали със своето явяване, че Иисус е действително Оня, за Когото предсказвали пророците. Това събитие имало за цел да предпази апостолите от униние и съмнение при вида на Христовите страдания и да ги укрепи във вярата.", "date": "2018.08.05", "title": "Свето Преображение на Господа Бога, нашия Спасител Иисус Христос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384950-5-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1100 г. - Хенри I е коронован за крал на Англия в Уестминстърското абатство.   1716 г. - 40-хилядна австрийска армия начело с принц Йожен Савойски разгромява 150-хилядната турска войска на паша Дарнад Али в битката при Петервардайн.   1772 г. - Русия, Прусия и Австрия подписват в Санкт Петербург договор, с който си поделят всички полски територии.   1860 г. - Кралят на Швеция Карл XV е коронован и за крал на Норвегия, като приема името Карл IV.   1882 г. - В Япония е въведено военно положение.   1884 г. - На остров Бедло в пристанището на Ню Йорк е направена първата копка на Статуята на свободата.   1890 г. - Англия признава остров Мадагаскар за владение на Франция.   1900 г. - В Одеса е извършен масов погром над евреите.   1912 г. - В Япония са въведени първите таксита.   1914 г. - В Кливланд (Охайо, САЩ) са въведени първите светофари.     1923 г. - На заседание на ЦК на БКП, под натиска на Коминтерна, се взема решение за вдигане на Септемврийското въстание.   1924 г. - В Турция се обнародва закон, с който се забранява многоженството.   1938 г. - Подписан е протокол за френски външен заем за Царство България в размер на 375 млн. франка.   1940 г. - Втората световна война: Латвия е анексирана от СССР и става Латвийска съветска социалистическа република.   1946 г. - На прохода Хаинбоаз започват работа 2 000 младежи от първата национална младежка строителна бригада Георги Димитров, което е начало на бригадирското движение в Народна република България.   1947 г. - Започва режисиран съдебен процес срещу водача на обединената опозиция Никола Петков, обвинен от комунистите в шпионаж.   1949 г. - При земетресение в Еквадор са разрушени 50 града и загиват над 6 000 души.   1958 г. - Плиска, Преслав и Мадара са обявени за историко-архитектурни резервати с национално значение.   1962 г. - Нелсън Мандела е арестуван от властите в ЮАР и остава задържан до 1990 година.   1965 г. - Започва войната между Индия и Пакистан в спор за щата Кашмир.   1967 г. - Излиза първият албум на английската група Пинк Флойд - The Piper at the Gates of Down.   1969 г. - Програма Маринър: Маринър 7 се доближава максимално до повърхността на Марс (3 524 км).   1973 г. - СССР изстрелва космическия парат Марс 6, който достига Марс през март 1974 г.   1976 г. - Създаден е Национален аграрно-промишлен комплекс (НАПС) с подразделения по окръзи (ОАПС) и общини (АПК), с което управлението на земеделието в Народна република България става от кооперативно държавно.   1980 г. - Белгия е разделена на три провинции по езиков признак.   1981 г. - Роналд Рейгън уволнява от работа 11 359 стачкуващи контрольори на полети в САЩ, които пренебрегват неговата заповед да се върнат на работа.   2010 г. - Случва се Миньорската авария в Копиано, при която 33 чилийски миньори са затрупани на 700 m под земята.  ", "date": "2018.08.05", "title": "5 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384951-%D0%B8%D0%B7-%D1%80%D0%B5%D1%86%D0%B8%D0%BA%D0%BB%D0%B8%D1%80%D0%B0%D0%BD%D0%B8%D1%8F-%D0%B4%D0%BD%D0%B5%D0%B2%D0%BD%D0%B8%D0%BA-%D0%BD%D0%B0-%D0%B5%D0%B4%D0%BD%D0%B0-%D0%B5%D0%BA%D0%BE-%D0%B1%D0%B8%D0%BE-%D0%BA%D1%80%D0%B8%D1%88%D0%BD%D0%B0-%D0%BC%D0%B0%D1%86%D0%BA%D0%B0", "text": "1 Август, 20.00ч. Тази вечер тръгваме на къмпинг. Адски се вълнувам, защото с клуба по скално катерене с прости гуменки за първи път ще ходим заедно на море. И то няма да е някакво лежане по плажовете, напиване и дрънкане на китари край огньове, ами ще е почивка с мисия - ще почистим скалите около плажовете край Созопол. Тръгваме вечерта, защото магистралата няма да е толкова натоварена и ще намалим вредните емисии на изгорели газове в атмосферата. Пътуваме шест човека в една кола, за да не взимаме две - всички останали са също така, даже в един трабант се канят да пътуват седем души. В нашата кола отзад ще сме четирима, обаче идеално се побираме, защото общо сме има-няма сто и двайсет килограма. Трима сме вегани, а четвъртият е вегетарианец, ама от два месеца е на лечебен глад по една индийска система и вече почти нищо не усеща - нито жажда, нито глад, нито човешко присъствие. Даже мисля, че няма и да разбере, че сме тръгнали за морето, защото вече е в почти пълна нирвана. Разбрали сме се всеки да си вземе малко багаж, така че моят се побира в найлонова торба за пазар. Обаче аз не ползвам такива торби, освен ако не са рециклируеми. Куфари и чанти от кожа също не ползвам, защото не мога да понеса да тъпча дрехите си на живо същество в останките от някое умряло. Ние сме равни на тая земя все пак! Затова опаковах нещата си в едно от по-старите си сарита от първото ми ходене в Индия. И останалите така щели да направят, само една приятелка каза, че ще ползва кашона от микровълновата си печка - идеален бил по размери, а е и био, пък и тя още не е ходила в Индия и затова си няма сари. 2 Август, 02.10ч. От два часа пътуваме. Кара ни един приятел, който от една година е йога инструктор. Това много ни помогна, защото шофира в поза Сукхасана (със скръстени в седеж крака) и така пред педалите успяхме да наредим още багаж. Проблем е единствено, че в тая поза трябва да държи ръцете си в една определена мудра и няма как да хване волана, ама колегата до него му помага - той стои само в лотос и ръцете му са свободни. Пак поради тая причина караме само на трета скорост (застопорихме едни гуменки на педала за газта още на караулката около \"Църна маца\") и е малко бавно, но пък така можем да медитираме по-добре. Тоя приятел, дето гладува по индийска система, е в период и на пълно мълчание и ежечасно ядене на суров чесън. Малкото неудобство е само в това, че прави дихателни упражнения на всеки петнайсет минути, според които целият поет въздух трябва да се издиша шумно и докрай. Но пък... след третия път се свиква, освен това телесното не е важно и ние не му робуваме. 2 Август, 6.02 сутринта Слава на Кришна, успяхме да пристигнем точно за изгрева на слънцето! До къмпинга има още двайсетина километра, но решихме да посрещнем новия ден на плажа, затова спряхме набързо до един ризорт край Созопол. Отначало охраната не искаше да ни пуска, обаче като видяха как изнасяме гладуващия приятел, решиха, че да види морето е предсмъртното му желание и ни разрешиха да погледаме изгрева за пет минути. Намърдахме се между чадърите и шезлонгите и си направихме базисния йогистки комплекс. После трябваше да се изнесем, защото почиващите започнаха един по един да излизат на джогинг, стречинг и Пилатес и отвратителните им индустриални миризми на шампоани, дезодоранти, лосиони и парфюми ни заляха. 2 Август, 19 ч. Е, голям кеф е да си сред природата! Разпънахме палатките на най-предна линия, така че стъпалата ни почти се мокрят от вълничките. Тия около нас се развикаха, че сме нямали право да им закриваме достъпа до водата, защото те си били платили още миналото лято за точно тия места, ама ние им обяснихме, че всички сме деца на природата и парите нямат значение. Не мисля, че ни разбраха, но три часа по-късно полека се дръпнаха още назад и около нас пространството се отвори значително Общо сме петнайсет човека, всичките сме от клуба за скално катерене с прости гуменки и сме си близки, така че се побираме в три палатки - две хималайки и едно тройно иглу. Имаме място и за лагерен огън, където ще печем сладка царевица, брюкселско зеле, броколи и артишок и изобщо всякакви традиционни наши зеленчуци, които растат през сезона и които не са пръскани с пестициди. За първия огън тая вечер решихме да прочистим гората наоколо от опадали клони, но понеже нямаше такива, счупихме незначително количество от няколко дървета. То в природата е казано, че когато става дума за оцеляване, може. В момента точно сме насядали около огъня и правим план за мисията по почистването на скалите от отпадъци, която започва утре. Понеже не ползваме хартия по никакъв повод, защото така спасяваме дървета от изсичане, си разпределяме кой какво да помни. Аз тайно си записвам тук в моя дневник (който е от рециклирана трета ръка бамбукова хартия!), че отговарям за намирането на разлагащи се чували за боклук. Пак защото щадим горските масиви от унищожение, не четем книги, но обичаме да пеем песни. Точно сега запяваме \"Високи сини планини\" в малко инди стил.     Добре, че едно момиче от нашите си е взела читра вината (това е един страхотен традиционен индийски музикален инструмент със струни, който прилича на полегнала китара кухарка), та с нея става направо страхотно. След малко ще пробваме и химна. 3 Август, 5 ч. Не знам какво сме яли снощи, но половината имаме проблеми със стомасите. Може би не сме опекли достатъчно блюкселското зеле или джинджъра в лимонадата е бил от семена на \"Монсанто\". Хем тая в биомагазина в Поморие ни увери, че е домашен, гледала го по старобългарска техника, която знаела от пра-пра баба си. Ама то може и така да е - просто ние, щем не щем, сме се нагълтали с вредния въздух, който на талази идва от бургаското пристанище и ето ти го - организмите ни реагират на чистата храна с позиви за очистване. 3 Август, 21 ч. Стомасите ни се оправиха. Започнахме да ядем и ние чесън на всеки час и като естествен антибиотик той преустанови всичко. Междувременно свободният периметър около нас се разшири и вече никой не влиза в морето откъм нашата страна. Това е чудесно, защото така можем и напълно да се слеем с природата, като сме абсолютно голи. Аз все пак реших да се изкъпя точно днес, защото е новолуние и цикълът на живота трябва да започне начисто. Нося си един биошампоан от София, който си купих преди четири години и още шишето ми е една трета пълно. Изкъпах се в морето, усещането е страхотно! Само по едно време една вълничка ми отнесе биошампоана, а опаковката му е пластмасова, ама... понякога и ние, децата на природата, грешим. И тя, като любяща майка, ни връща грешката, за да я поправим, така че сигурно тия дни ще видя шишенцето някъде да се клатушка из околните скали и ще си го прибера. На мисия не отидохме, защото половината от хората бяха забравили задачите си, а и с тия стомаси... 8 Август, по някое време От седмица сме тук и е невероятно. Сутрин ставаме рано, за да посрещнем новия ден с дълбоки вдишвания и издишвания. Пием чай от глог и пасифлора. Закусваме с обелки от моркови, набрани по залез слънце. После взаимно се мажем с био масло от кокосови орехи, за да не изгорим. Вечер все така си правим огън. Вярно, наложи се да отсечем четири-пет дървета, но те така или иначе все някога щяха да умрат от замърсения въздух наоколо, така че сме ги спасили от мъките. Един от нашите, дето е и суровоядец, приготвя всяка вечер едно страхотно блюдо от някакви натурални гъби, див чесън, див лук и листа от глухарчета. И понеже тази храна е свещен дар от земните недра и активира напълно равномерно всички чакри, всички дружно започваме да се смеем. Това, както каза нашият шофьор, дето ни докара от София до морето в поза Сукхасана, било истинска йога на смеха, която той също щял да преподава от есента. Та догодина не само, че ще ни кара дотук, без да докосне волана и педалите, но и щял да се смее през целия път. То и сега голям смях пада, после всички спим наистина като къпани. Понеже така и така сме голи постоянно, решихме, че като братя и сестри можем да си съберем дрехите на едно място и да ги ползваме общо, когато е необходимо. Много е удобно - който ще ходи до павилиона за бир...ъъъ, за... лимони, просто вдига първата фланела от купчината и я навлича. То повече и не е необходимо, защото естественото ни човешко окосмение добре прикрива останалото. Толкова добре, че даже вчера, като беше мой ред да отида до павилиона за бир.. за лимони, де, продавачката ми каза, че ако си обръсна мустаците, ще заприличам на момиче, толкова съм била НЕЖЕН... Забравих само да кажа, че още не сме отишли да чистим скалите, защото то с тия гъби... 10 Август, незнайно кога Утре ще си ходим. Решихме, че ще проведем мисията по почистване на скалите догодина, защото тогава тъкмо ще са се събрали още боклуци от консуматорите и ще ги подберем накуп. Иначе причините да си тръгнем седмица по-рано са две. Първата е, че още в първите дни си купихме някакви страхотни пликове от пръст, направени по супер нова технология (и заради това ужасно скъпи), които се разлагат в студена вода. В тях си подредихме храната, чай и гъбите и ги окачихме на въже между палатките. Да, ама снощи заваля проливен дъжд, а ние с тия гъби много се смяхме и не се сетихме да приберем пликовете, че да не се разпаднат и така тая сутрин цялата ни храна е в морето. То хайде, без храната както и да е, ама и гъбите заминаха... И втората причина е, че оня приятел, дето е гладува по индийска система, изчезна някъде. Два дни вече го търсим и никакъв го няма. Пък и нали е в период на пълно мълчание, дори и да го викаме по име, не може да ни се обади. Много сме притеснени, защото и главите чесън не си е взел, което значи, че може да се е случило и най-лошото... 11 Август, нечовешки рано Намерихме го. Адски сме разочаровани. Онова момиче с чинта вината го видяла в съседния къмпинг на барчето. Бил си поръчал двоен чийзбургер с дебел шницел от говеждо месо и в пълна нирвана си го ядял. Тя му припомнила основните аюрведа закони, после картинно му разказала как е бил на път да отдели душата от тялото в едно съвършено сомати, а накрая, понеже не реагирал на нищо, направо му теглила една с****а. Той обаче отново нищо не казал - нали е в период на пълно мълчание. Изял си бургера и демонстративно си поръчал една мастика. Така момичето се върна разплакана при нас и дружно решихме да сие тръгнем без него. Тъкмо ще има повече място в колата. Решихме и палатките да оставим. Така или иначе всичко е относително и в природата нищо не се губи, много вероятно е да си ги намерим на същото място догодина. Ако морето реши да ги вземе, ще ги намерим, докато чистим скалите наоколо. Догодина.", "date": "2018.08.05", "title": "Из рециклирания дневник на една еко-био-кришна-мацка"}
{"url": "http://www.classa.bg/%D1%81%D0%B2%D1%8F%D1%82/item/384944-%D0%B7%D0%B0%D1%81%D0%B5%D0%B4%D1%8F%D0%B2%D0%B0%D0%BD%D0%B5%D1%82%D0%BE-%D0%B5-%D0%BD%D0%BE%D0%B2%D0%BE%D1%82%D0%BE-%D1%82%D1%8E%D1%82%D1%8E%D0%BD%D0%BE%D0%BF%D1%83%D1%88%D0%B5%D0%BD%D0%B5", "text": "Било на работното място или пред телевизора, германците прекарват все повече време в седене, сочи проучване. Липсата на физическа активност е сериозна заплаха за здравето, предупреждават експертите.             Проучването на Германската здравна каса „Данни за 2018: колко здрава е Германия?\" разглежда здравните навици на германците в пет ключови категории, включително физическа активност, диета, консумация на алкохол и цигари, и ниво на стрес. В запитването са участвали 2 800 души от цялата страна. Резултатите показват, че германците прекарват 7, 5 часа от работния си ден в седене – с 30 минути повече, отколкото през 2016 г.. От изследването става ясно, че хората в Германия седят най-продължително пред телевизора (120 минути) и на работното място (90 минути). Според Световната здравна организация (СЗО), възрастните хора се нуждаят от най-малко 150 минути умерено движение на седмица или от 75 минути висока активност (например каране на колело или бягане). Но проучването на ДКВ показва, че едва 43 на сто от запитаните германци се движат достатъчно.   Заседналият живот - сериозна заплаха за здравето   Германците не са единствените, които седят прекалено много. Световната здравна организация посочва липсата на физическа активност като една от най-сериозните заплахи за човешкото здраве. Затова в последните години здравните експерти се питат дали седенето не е новото пушене. Макар не всички да слагат продължителното седене в една и съща категория с тютюнопушенето, то също носи рискове. Инго Фробьозе, професор в спортния университет в Кьолн и ръководител на проучването на ДКВ, казва, че продължителното заседяване може да доведе до редица здравословни проблеми като ниско кръвно налягане, лошо кръвообръщение и атрофия. „Продължителното седене е проблем за всяка клетка в тялото ни\", предупреждава той.   Заседналият живот е една от най-сериозните заплахи за здравето, предупреждават експерти   Дамите, които прекарват много време в седене, рискуват пък да станат „крехки\", твърдят от университета в Куинсланд, Австралия. Това ще рече, че жените, които водят заседнал живот, по-трудно се възстановят след настинка или травма. Не се застоявайте пред телевизора!   Повечето експерти различават между седенето зад бюрото в офиса и седенето пред телевизора, като гледането на телевизия е считано за много по-опасно заради риска от диабет тип 2 и сърдечно съдови заболявания. Но и седенето на работа, и седенето у дома увеличават опасността от ранна смърт. За да живеем по-дълго, е хубаво на всеки половин час да ставаме от стола и да се движим в продължение на 5 минути. Затова – на крака! Проучването на Германската здравна каса показва още, че повечето германци считат здравето си за „добро\" или „много добро\", макар само 9 процента от тях да демонстрират добри навици във всички 5 категории. „От известно време се тревожа за здравословните навици на германците\", споделя експертът Фробьозе. „За съжаление, нещата се влошават.\" Според него проблемът бил в това как хората гледали на здравето си. „Повечето от нас обръщат внимание на здравословното си състояние, само когато се разболеят. Очевидно обичаме да избягваме реалността.\"", "date": "2018.08.05", "title": "Заседяването е новото тютюнопушене?"}
{"url": "http://www.classa.bg/%D1%81%D0%B2%D1%8F%D1%82/item/384945-%D1%81%D1%82%D0%B8%D0%B2%D1%8A%D0%BD-%D1%81%D0%B5%D0%B3%D0%B0%D0%BB-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D1%80%D1%83%D1%81%D0%BA%D0%BE%D1%82%D0%BE-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE", "text": "Американският актьор има руско гражданство. \"Стивън Сегал бе назначен за специален представител на министерството на външните работи на Русия по въпросите на руско-американските хуманитарни връзки.  Той има за задача да съдейства за по-нататъшното развитие на руско-американските отношения в хуманитарната сфера, включително взаимодействието в областта на културата, изкуствата, обществения и младежкия обмен и т. н.\", се казва в съобщението.Това е случай, при който \"народната дипломация се среща с традиционната дипломация. В международната практика може да се направи паралел с функциите на посланиците на добра воля на ООН\", казаха от руското външнополитическо ведомство. Роденият в САЩ Стивън Сегал получи руско гражданство през ноември 2016 г. Той често посещава Русия и нееднократно е изразявал симпатиите си към нея и президента  .", "date": "2018.08.05", "title": "Стивън Сегал започна работа в руското външно министерство"}
{"url": "http://www.classa.bg/%D1%81%D0%B2%D1%8F%D1%82/item/384942-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0-%D1%81%D0%BF%D0%BE%D0%B4%D0%B5%D0%BB%D1%8F%D0%BD%D0%B5%D1%82%D0%BE-%E2%80%93-%D0%BB%D0%B5%D0%BA-%D0%B8%D0%BB%D0%B8-%D0%B1%D0%BE%D0%BB%D0%B5%D1%81%D1%82", "text": "От мобилни услуги до приложения за рециклиране - споделената икономика изглежда доста обещаващо. Дали е добре тя да се регулира на европейско ниво обаче остава спорен въпрос. Приложенията за споделена икономика могат да приемат множество форми и функции, базирайки се на много различни философии, смята Лудек Ниедермайер, чешки депутат от дясноцентриската Европейска народна партия към Европейския парламент, цитиран от Euractiv. „Всичко, за което говорим, в основата си е опит да използваме активите, които имаме по по-добър и ефективен начин“, добави той по време на публичен дебат в Бърно, Чехия. В мобилния сектор се предлага широка гама от приложения, които стоят отвъд познатите услуги на Uber. Като примери могат да се дадат Waze - приложение, което спестява време при пътуване, и Robo-taxi, автоматична услуга за превоз, споделя Криштоф Крулиш, анализатор към Асоциацията за международни отношения (АМО). „Първо, имаме споделяне на автомобили, при което вие давате пари за гориво на шофьора и той не печели от нищо друго. Това е класически пример за споделена икономика\", добави Крулиш, говорейки за популярното френско приложение BlaBlaCar.      Има и други концепции. Крулиш посочва услугата carsharing, при която потребителят може да предостави своя автомобил на други хора, които имат нужда от превоз. Те отварят приложението през своите телефони и виждат на картата къде има свободни автомобили, които могат да бъдат използвани. Според Крулиш това може да намали търсенето на автомобили за купуване в градовете. Проучванията показват, че една споделена кола може да замени до десет частни автомобила, информира още Euractiv.  „Разбира се, има го и Uber, който в началото приличаше на услуга за обмен на автомобили, но постепенно се превърна в договорна услуга за транспорт, при която знаеш предварително цената и дестинацията. Съществуват разлики, когато услугата се сравни с традиционните таксита, но в момента шофьорите, използвани от Uber, стават все по-опитни в професионален план и изпълняват същите изисквания като таксиметровите шофьори“, обясни Крулиш. Skoda и бъдещето на мобилността  Чешкият автомобилен производител Skoda също се интересува от новите услуги за мобилност. Компанията създаде център, наречен Digilab, който тества и разработва нови идеи, свързани с транспорта и мобилните услуги. „Създаването на автомобили няма да бъде достатъчно за в бъдеще. Това е причината Skoda Auto DigiLab да съществува – за да намери алтернативни начини да закара човек от точка А до точка Б“, смята Ян Едълман, работник в дъщерно дружество на чешкия автомобилен концерн. Компанията се фокусира върху екосистемата около автомобила, по-ефективното паркиране и управлението на трафика. Едно от нейните творения е HoppyGo – услуга за споделяне на автомобили, която свързва притежатели на коли и шофьори, търсещи достъпен транспорт. Всичко това се извършва чрез приложение за мобилни телефони.", "date": "2018.08.05", "title": "Икономика на споделянето – лек или болест?"}
{"url": "http://www.classa.bg/%D1%81%D0%B2%D1%8F%D1%82/item/384943-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%82%D0%B5-%E2%80%9E%D0%B4%D0%B6%D1%83%D0%BD%D0%B3%D0%BB%D0%B8-%D0%BF%D0%BE%D1%80%D0%B0%D0%B6%D0%B4%D0%B0%D1%82-%D0%BD%D0%B0%D1%81%D0%B8%D0%BB%D0%B8%D0%B5-%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82", "text": "Германия настани и нахрани бежанците, а във Франция (преднамерено?) не се грижат за тях. В тази страна пристигат все повече мигранти, а дивите палаткови лагери, в които живеят, се превръщат  в опасна обществена язва.           Няма как да не се запитаме дали пък небрежното отношение на френските власти към кандидатите за политическо убежище не е резултат от някакъв определен план. Защото, когато мигрантите са принудени да живеят в примитивни палаткови лагери вместо в сгради държавна собственост, където имат условия за достоен живот - това, естествено, има и сплашващ ефект.     Франция е достатъчно богата страна, за да подслони всички кандидати за убежище – така, както направи Германия. Но очевидно тамошните политици не желаят да го сторят. А като не желаят, обикновените французи трябва да плащат определена цена.   Мигрантските „джунгли\", като онази в Кале преди време или като днешните в Париж, създават големи ядове и пораждат насилие и престъпност. Никоя държава не би трябвало доброволно да поддържа подобни явления, защото такива лагери бързо се превръщат в гета.   Да, и германската политика към бежанците през последните години заслужава много критики. Правилно обаче беше решението, че мигрантите, пристигнали в страната, трябва да бъдат настанени и нахранени. Във Франция проблемът все повече се задълбочава, понеже броят на мигрантите расте. Като реакция правителството прокарва закон, който ще ускори процедурата по репатриране. Но това изобщо няма да помогне срещу излезлите извън контрол примитивни палаткови лагери.  ", "date": "2018.08.05", "title": "Мигрантските „джунгли\" пораждат насилие и престъпност"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384936-%D1%81%D0%BB%D0%B0%D0%B2%D0%B8-%D0%BE%D1%81%D1%82%D0%B0%D0%B2%D0%B8-%D0%BD%D0%B5%D0%B2%D0%B5%D0%BD%D0%B0-%D1%86%D0%BE%D0%BD%D0%B5%D0%B2%D0%B0-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B0", "text": "Каруцарски език остави беквокалистката на „Ку-ку бенд\" Невена Цонева без заплата, пише „Галерия\". Певицата бе поканена като гост в „Шоуто на Слави\" заедно с колежката си Лилия Стефанова, където двете разказаха по нещо за себе си. Улисана в истории от студентските си години, наглед нежната Невена, изруга в ефир:      „Ей сега си *ба майката\".    Заради нецензурните думи шоуто е отнесло солена глоба от СЕМ, която Дългия покрил със заплатата на Невена. „Вече си публична личност и трябва да се съобразяваш какво говориш. Не е проблем да извадя парите от джоба си, но искам това да ти е за урок\", порицал я Слави.", "date": "2018.08.05", "title": "Слави остави Невена Цонева без заплата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384937-%D0%BA%D0%B0%D0%BA%D0%B2%D0%BE-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BC%D1%8A%D0%B6%D0%B5%D1%82%D0%B5-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%BA%D0%BB%D1%83%D0%B1-%D1%81%D1%80%D0%B5%D1%89%D1%83-$1,3-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%BE", "text": "За мистериозния мъжки клуб Munich Countenance Club малкото, което е известно е, че се намира около езерото в Мюнхен. Но само до този момент, пише Daily Star. На невероятните снимки, направени в клуба, можете да видите поразителния лукс на интериора. И това не е изненадващо, защото VIP членството тук струва 1,3 милиона долара годишно. Подземиено е изцяло украсено със златни и автентични картини по стените.  \r\n   \r\n   Има слухове, че клиентите на този клуб са супер-богати хора, а поканените момичета подписват документи за неразкриването на това, което се случва далеч от любопитни очи. Един от собствениците на клуба, който желае да остане анонимен, казва, че за момичетата тук има особено високи изисквания. Освен това те не трябва да са на повече от 35 години, теглото не трябва да надвишава 59 кг, а височината - 1,75 м. Кандидатките, които са преминали селекцията, получават 250 долара на нощ. \r\n  ", "date": "2018.08.05", "title": "Какво получават мъжете за членство в клуб срещу $1,3 милиона годишно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384938-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Препоръчително е да бъдете по-внимателни, при общуване с околните. Възможно е да станете жертва на манипулация, при това, от познати ви личности. Последователните действия в личния ви живот, ще доведат до правилни решения и обективни изводи. Прекалената ревност от ваша страна, е вредна за връзката ви. ТЕЛЕЦ ( 21 април - 21 май )  Ще ви е трудно днес, да се справите с емоционалното си състояние. Всъщност от ранна сутрин, ще сте възмутени от поведението на близък приятел. Опитайте се, да прекарате повече време на открито, разходете се, посетете козметичен салон. Всичко това, ще ви помогне да възстановите духовната си сила и да трансформирате външността си. БЛИЗНАЦИ ( 22 май - 21 Юни ) Трябва да бъдете по-икономични, не само от гледна точка на парите, но и по отношение на душевните си сили. Те ще ви бъдат необходими, за нови постижения, важни срещи и пътувания. През деня, ще се гордеете с постиженията си и ще поставите основата за бъдещи проекти. Необвързаните ги чака покана за среща - не смейте да отказвате.   РАК ( 22 юни - 23 юли ) Трябва да премахнете всички съществуващи пречки, които възпрепятстват развитието на кариерата ви. Финансовата сфера, пазаруването и пътуванията по лични въпроси, ще се развиват добре. Пазете умствената и физическата си сила, за нов пробив на работното място. А, в кръга от близки хора, напротив, може да се отпуснете и забавлявате. ЛЪВ ( 24 юли - 23 август ) Трябва да се откажете от екстремните спортове и дългите пътувания. Особено ако времето, не позволява такива развлечения. В колектива бъдете с тези, на които най-много се доверявате. Ако се окажете виновни за неизпълнение на задължение в работата, не спорете с вашите началници. Трябва да покажете търпение и мъдрост. ДЕВА ( 24-ти август - 23 септември ) Днес трябва да се постараете, да изгладите конфликтите с другите хора. Може би ви смятат за истински мъдрец? Е, тогава не разочаровайте хората около вас. Ще бъде добра идея също, да си починете извън града, в кръг на приятели. Само трябва да бъдете по-внимателни на пътя, за да не се стигне до злополука или други проблеми. ВЕЗНИ( 24 септември - 23 октомври) Препоръчва се, да бъдете по-упорити и бързи, за да успеете с всичко. Планирането обаче няма да бъде излишно. В любовта разчитате на късмет, което вреди на отношенията с избраника. Трябва да работите върху всичко свързано с вътрешния си свят. Не мислете, че някой вместо вас, ще изпълни плановете ви за бъдещето.   СКОРПИОН ( 24 октомври - 22 Ноември ) Очаква ви един изключително интересен ден, в който, не само ще може да се запознаете с правилните хора, но и да поставите всичко на своето място в работата. Ще бъде трудно да реагирате на всичко, което се случва спокойно, но задължително ще трябва да го направите . В противен случай, може да нарушите правилата си и да подставите другите.   СТРЕЛЕЦ ( 23 Ноември - 21 Декември ) Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец. КОЗИРОГ (22 Декември - 20 януари ) Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате.  ВОДОЛЕЙ ( 21 януари -  19  февруари ) Трябва да се заемете с полезни неща и постепенно да изчиствате натрупалите се задачи. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете.   РИБИ ( 20 февруари - 20 март ) Очаква ви благоприятен ден във всяко отношение. Дори пари ще получите толкова, колкото са ви обещали да ви платят. Възможно е, да ви предстои ваканция? Пишете заявление за отпуск и се заемете да довършите започнатите задачи. Да запазете позитивното си настроение, ще ви помогне стар приятел, който ще споделя с вас, ентусиазма ви за пътуването.", "date": "2018.08.05", "title": "Дневен хороскоп 5 август"}
{"url": "http://www.classa.bg/%D1%81%D0%B2%D1%8F%D1%82/item/384939-80-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BC%D0%B5%D1%87%D1%82%D0%B0,-20-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BF%D0%B0%D1%80%D0%B8-%D0%B4%D0%B0-%D1%81%D0%B8-%D0%BA%D1%83%D0%BF%D0%B8%D1%88-%D0%BF%D1%80%D0%B8%D0%B7%D1%80%D0%B0%D1%87%D0%B5%D0%BD-%D0%B3%D1%80%D0%B0%D0%B4-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "Единственият жител на град Сънрайз в щата Уайоминг се нарича Джон Войт. Да не се бърка с известния актьор и баща на Анджелина Джоли. 62-годишният мъж е горд собственик на призрачен град, който обитава заедно с кучето и двете си котки. Въпреки че има население от 1 гражданин, Сънрайз се радва на висока популярност сред туристите. Преди година градчето беше посетено от близо 1000 души, защото се оказа разположено точно върху линията с най-добра гледка към слънчевото затъмнение. Наскоро археолози попаднаха и на подземно находище с артефакти от преди 13 века - един от най-старите обекти, свързани с наследството на първите заселници на континента. Решението на Войт да си купи изоставеното миньорско градче Сънрайз през 2011 г. е просто поредната спирка по приключенския му път. Отраснал е в Уайоминг, живял е в Саудитска Арабия и Либия, занимавал се е с продажба на недвижими имоти, музика, ресторантьорство и много пътувания. Плаща 12 милиона долара за земята, върху която няма нищо повече от няколко изоставени тухлени къщи, химическа лаборатория и младежки център, построен от Джон Д. Рокфелер в началото на 20 век. Идеята на Войт е да възстанови минното дело и да върне живота в Сънрайз. \"Призрачен град\" е неофициален термин, който се отнася за изоставени населени места, чиито жители са се изнесли заради икономически фактори. Много от тези селища се намират в близост до бивши рудници или изоставени селски стопанства.  Когато населението стигне до 0, градовете се саморазпускат - губят традиционната си политическа структура (т.е. кметът), а националната статистика спира да ги брои при социални изследвания. Тук няма пощенски услуги, защото държавата не разпознава Сънрайз като географска единица. Стотици хора, корпорации и църковни организации в САЩ си купуват градове-призраци, за да сбъднат инвестиционните си мечти, да запазят историческата ценност на мястото или да избягат от цивилизацията и да създадат секта. Милиардерите Робърт и Триш Дуган платиха 6 милиона долара през 2016 г., за да придобият изоставения Холи Сити в Калифорния, някогашен дом на нациста Уилям Райкър. Семейство Дуган са сред най-големите донори на Църквата на сциентолозите, което накара много от жителите на околните населени места да се страхуват от бъдещите им планове за развитието на призрачния град. Серо Гордо, което се намира на границата на Долината на смъртта, е продадено за 1.4 милиона долара на двама инвеститори от Тексас. Изоставеният му бар прилича на декор от \"Западен свят\". Целта на предприемачите е да го превърнат в туристическо селище, като планират да подменят цялата канализация и да преустроят останалите сгради.     \"В момента всичко е 80% мечта, 20% пари. Със сигурност има и по-добри места, в които да похарчиш спестяванията си. Но в крайна сметка, човек се замисля за какво изобщо трупа пари. Лично аз, не бих се поколебал да си купя призрачен град, ако имах безкраен достъп до финансов ресурс\", казва съсобственикът на Серо Гордо Брент Ъндъруд. Старото фермерско селище Албърт в щата Тексас е продадено през 2009 г. и вече е преобразено в дестинация за брачни церемонии.  Градът-призрак е използван за терен на повече от 40 сватбени тържества през последната година. Собственикът на Албърт не е имал намерения да го рекламира като \"град на сватбите\", напротив. Когато за пръв път стъпва на терена на новата си придобивка, Брандън Ийзли си казва \"По дяволите, какво направих?\". В началото на 20 век градчето е популярно със земеделския си пазар. Сто години по-късно в него е останала само прашна танцувална зала, бар на открито и 50 декара градина с пеканови дървета. Първоначалният план на Ийзли е да превърне Албърт в дестинация за организиране на концерти и фестивали. После обаче негов познат го пита дали би разрешил на сина му да се ожени в залата за танци, а предложението дава нова идея на собственика на призрачния град. Фактът, че в Албърт няма жилищни сгради, не променя интереса на младоженците. Да наемеш цял град за сватбата си звучи много по-добре, отколкото да наемеш ресторанта на хотел. Но повечето инвеститори, които влагат парите си в подобни проекти, нямат особено големи амбиции. В повечето случаи става дума за хора, които търсят тишина и спокойствие от всекидневието си в големите градове. Преди всичко става дума за емоционално решение, а не за проект с очаквана висока добавена стойност.  А интересът към този вид имоти не е малък - включително от страна на чужденци, които искат да си купят \"парче американска история\", като придобият села, създадени по времето на Златната треска. Колкото до плановете на Джон Войт да възроди Сънрайз с миньорство - нещата не се получават така, както той си е представял. Първоначално, производството тръгва, продажбите на желязна руда изплащат част от инвестицията, но през 2014 г. пазарът се срива заради заливането с евтина китайска продукция и Войт разбира, че няма да може да продължава да се издържа по този начин. Затова както повечето си колеги - собственици на призрачни градове - се насочва към туризма. Но не точно в стила на Серо Гордо или Албърт. Войт решава да сподели с посетителите си както историята, така и ресурсите на Сънрайз. Така учени от цяла Америка пристигат в градчето, за да провеждат проучвания и експерименти. Освен археолозите, Сънрайз привлича и геолози с една от най-старите кариери в Северна Америка, както и изследователи на дивата природа, които се занимават с проучвания на местната популация от прилепи. Това не означава, че Войт прави печалба от собствеността си. Дори извънредният наплив на туристи през 2017 не носи пари в градчето. Но за неговия стопанин това няма значение - самият той има значителен източник на приходи от по-стари инвестиции в други недвижими имоти. А и винаги може да отвори отново мината за желязна руда.", "date": "2018.08.05", "title": "80 процента мечта, 20 процента пари: Да си купиш призрачен град за милиони"}
{"url": "http://www.classa.bg/%D1%81%D0%B2%D1%8F%D1%82/item/384940-%D0%B4%D0%B0-%D0%B1%D1%8A%D0%B4%D0%B5-%D0%BB%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%B8%D0%BB%D0%B0", "text": "Представете си: Германия е въоръжена с ядрени оръжия и това не е апокалиптичен роман, в който нацистите печелят Втората световна война, а съвсем реален дебат в страната, пише в коментар европейското издание Politico. Темата се коментира във връзка с враждебната реторика на американския президент Доналд Тръмп. Welt am Sonntag излезе с коментар със заглавие на последното си издание: \"Нуждаем ли се от бомба?\", в който анализатори се опасяват, че за първи път от 1949 година Германия вече не се намира под защитния ядрен чадър на САЩ.     Това положение поставя нуждата от дебати относно националната отбрана, категоричен е Кристиан Хаке. За него европейско решение е доста илюзорно, защото отделните страни имат различни интереси. Вероятно е лесно да приемем, че това е коментар на ексцентричен академик, пише Politico. Но думите на Тръмп по време на срещата на НАТО, че САЩ може би ще продължат сами, също трябва да бъдат взимани предвид. Не за първи път Берлин обмисля как да се въоръжи с ядрени оръжия. През 60-те години Конрад Аденауер се обръща към Шарл де Гол с идея страната да се присъедини към френските ядрени сили, но получава \"любезен отказ\". През 1968 година, когато Аденауер вече не е на власт, Германия ратифицира договора за неразпространение на ядрено оръжие. Сега обаче това положение е подложено на дискусия. \"Ако Германия запази статута си на неядрена сила, какво би накарало Турция или Полша, например, да я последват?\", коментира бившият германски посланик в САЩ Волфганг Ишингер във връзка със статията във Welt am Sonntag. Кой би искал Германия да е последният член на договора за неразпространение на ядрени оръжия, пита се още политикът. Улрике Франке е убедена, че трябва да има стратегически дебат по темата в Европа и Германия, а Европейската система за сигурност не е подготвена за бъдещето. Години наред германските политици избягваха да коментират отбраната, опасявайки се от скептицизма на избирателите да бъдат отделяни порече средства за армията. След толкова години под американския ядрен щит повечето германци са убедени, че сигурността им е гарантирана. А и много от тях още носят стигмата на военната униформа и дори много военни на активна служба днес предпочитат да носят цивилно облекло, отивайки на работа. Сега обаче критиките на Тръмп, че страната не отделя определените от НАТО 2% от БВП за отбрана, накара политическата класа да преосмисли ситуацията. Вътрешни доклади показват, че германската армия е неподготвена - през май само четири от 124-те бойни самолети Eurofither летят.", "date": "2018.08.05", "title": "Да бъде ли Германия ядрена военна сила?"}
{"url": "http://www.classa.bg/%D1%81%D0%B2%D1%8F%D1%82/item/384941-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BB%D0%B8-%D1%81%D0%B5-%D1%82%D1%80%D1%8A%D0%BC%D0%BF-%D0%BE%D1%82-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%BC%D1%8A%D0%BB%D1%8A%D1%80", "text": "Американският президент Доналд Тръмп и неговите политически и правни екипи засилват атаките си срещу разследването на специалния прокурор Робърт Мълър във връзка с евентуалната руска намеса в президентските избори на САЩ от 2016 г. Това е очевиден признак за нарастващата тревога сред съюзниците на Тръмп, които смятат че констатациите на Мълър биха могли да навредят сериозно на репутацията на президента, пише CNN в свой коментар. Тази седмица Тръмп отправи най-ясния си призив към правосъдния министър Джеф Сешънс да прекрати разследването.     „Това е една ужасна ситуация, а главният прокурор Джеф Сешънс трябва да прекрати този \"лов на вещици\", преди да опетни окончателно страната ни“, написа Тръмп в съобщение в Twitter, като добави: “Боб Мълър е доста противоречив и неговите 17 ядосани демократи, които му помагат в тази мръсна работа, само позорят САЩ“.  Вихрушката от вълнения се случи седмица, след като стана ясно, че бившият адвокат на президента Майкъл Коен е готов да съобщи на Мълър, че тогавашният кандидат за президент е знаел предварително за срещата на своя син с руски адвокат в „Тръмп тауър“. Тръмп отрича цялата налична информация за срещата. Съобщението му в Twitter съвпадна с началото на съдебния процес срещу бившия ръководител на президентската кампания на Тръмп Пол Манафорт, който би могъл да засили общественото доверие в разследването на главния прокурор, както и да се стигне до споразумение с Манафорт за сътрудничество, ако той бъде подложен на по-силен натиск. Думите на Тръмп поставят неговите адвокати и подчинени в ситуация на хаос и могат да бъдат заведени под отговорност, докато специалният прокурор се опитва да установи дали има корупционен мотив в някое от действията на президента, свързани с възпрепятстване на правосъдието. През същата тази седмица няколко законни представители на президента, включително и бившия кмет и настоящ адвокат на Тръмп Руди Джулиани, започнаха публично да се питат дали въпросното евентуалното тайно споразумение между Тръмп и Русия всъщност е престъпление. Тези размишления предизвикаха порой от спекулации за това дали Джулиани разбира, че има доказателства, които подкрепят теорията за руска намеса, констатирана от Мълър, и дали адвокатът не се опитва да разсее евентуалното въздействие на случващото се преди меджинните избори през ноември. В сряда Джулиани отново повиши залозите, предупреждавайки, че предстоящите избори за съжаление ще бъдат проведени под сянката на това разследване.", "date": "2018.08.05", "title": "Страхува ли се Тръмп от доклада на Мълър?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384934-%D0%B0%D0%BD%D0%B4%D1%80%D0%B5%D0%B0-%D0%B2-%D0%B8%D0%BC%D0%B5%D0%BD%D0%B8%D0%B5-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%B3%D0%B5%D0%BD%D0%B8%D0%B9", "text": "Най-добрият ни професионален боксьор Кубрат Пулев заведе своята половинка Андреа в къщата на аржентинския футболен гений Лео Меси. На всичко отгоре двойката не е така само да разгледа, а нае луксозното имение в Барселона за целия месец август. Фолк певица побърза да се похвали с редица снимки от къщата на носителя на пет \"Златни топки\".  Пулев е успял да осъществи връзка с Меси и лично се е споразумял с аржентинеца за наемането на имението.          :c8755f641f", "date": "2018.08.05", "title": "Андреа в имение на футболен гений"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384935-%D1%80%D0%BE%D0%B4%D0%BD%D0%B0-%D0%B3%D1%80%D0%B0%D1%86%D0%B8%D1%8F-%D0%BF%D0%BE%D0%B4%D0%BB%D1%83%D0%B4%D0%B8-%D0%BC%D1%8A%D0%B6%D0%B5%D1%82%D0%B5", "text": "Едно от златните момичета от предишния ансамбъл по художествена гимнастика - Цветелина Найденова, подлуди мъжете със своето тяло. Красавица разходи оскъден бански край морето и привлече погледите на всички.     Бронзовата медалистка от олимпиадата в Рио своя снимка в Инстаграм и веднага получи одобрителни коментари и хиляди лайкова.  Найденова често показва своята красота в социалните мрежи и радва хилядите си последователи.  ", "date": "2018.08.05", "title": "Родна грация подлуди мъжете"}
