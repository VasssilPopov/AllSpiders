{"url": "http://www.classa.bg/%D1%81%D0%B2%D1%8F%D1%82/item/378560-%D0%BA%D0%B0%D0%BA-%D1%89%D0%B5-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%81%D0%B2%D0%B5%D1%82%D1%8A%D1%82-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D0%BD%D0%B0-%D0%BC%D0%B8%D1%87%D0%B8%D0%BE-%D0%BA%D0%B0%D0%BA%D1%83", "text": "Д-р Мичио Каку е теоретичен физик, футурист и популярен комуникатор в науката. Той е автор на книгата „Физиката на невъзможното“ и водещ на радио и телевизионни програми на Би Би Си, Discovery Channel, History Channel и Science Channel.   Мичио Каку е съосновател на теорията на струнните полета, клон на струнната теория. Това е част от теоретичната физика, която за разлика от стандартния модел изграден във физиката на елементарните частици, се стреми да обясни всички налични в природата сили и елементарни частици, с други градивни елементи – едноизмерни обекти (струни).      По тази причина теорията на струните е в състояние да разрешава проблемите, възникващи от това, че квантовата механика разглежда елементарните частици като точкови частици, на английски: point particle, без измерение.   Очаква се струнната теория да разработи една разумна теория на квантовата гравитация. Нещо повече, предполага се, че струнната теория ще може да унифицира известните ни в природата сили: гравитационна, електромагнитна, силно ядрено взаимодействие и слабо ядрено взаимодействие, като ги опише с един набор от уравнения. Теория на струните разглежда не само едноизмерни струни, но и многоизмерни обекти. Тя предполага съществуването на 10 или 11 измерения на пространство-времето, в противовес на класическите 4 измерения (пространствени – x, y и z, и време t).   На Световната среща на върха в Дубай, чиято тема беше изкуствения интелект Мичио Каку изрази своето мнение за това, как ще изглежда света само след 20 години.   В областта на изкуствения интелект всеки ден носи със себе си революционни промени, най-вече свързани с пътуванията в космоса и ДНК, която е градивния елемент на самия живот. Макар всичко това да е вдъхновяващо, бързият темп, с който се развиват науката и технологиите, понякога е малко обезпокоителен, според Каку, а през следващите двадесет години, нещата ще станат наистина странни от днешна гледна точка.   От тоалетни, които изследват здравето на човека, до говорещи стени, Каку нарисува стряскаща и интересна в същото време картина на близкото бъдеще.   Каку започва с това, че с течение на годините животът на хората ще се развива, като върви в крак с напредъка в технологиите. Какво означава това на практика?   Радикални промени: на първо място, ще изчезнат компютрите такива, каквито ги познаваме днес. Не, няма да ги загубим буквално, но ще загубим този термин и смисъла влаган в него сега. „Думата компютър ще изчезне от английския език“, казва той, добавяйки, че вече няма да казваме „компютър“, защото устройствата ще бъдат наистина вездесъщи. От телата ни до нашите улици и къщи, всичко ще бъде компютър.    Каку продължава изказването си, като дава пример с 3D принтерите, които ще променят цялата материална основа на нашия живот: „Говорим за нов свят. Свят, в който, ако можете да си го представите, можете да го създадете и да го имате. „Той описва един свят, в който можем да принтираме обувки или бижута или всякакви други вещи и дрехи.   Каку дава пример, че ако искате играчка за вашето дете в утрешния свят, всичко което трябва да направите е да я „свалите“ от интернет и тя ще бъде готова за принтиране във вашия собствен хол.   Вашата къща ще бъде нещо повече от място, което наричате дом – това ще бъде един вид инструмент сам по себе си, прогнозира Каку.   В бъдеще ще имаме „смартпейпър“ – умна хартия, обяснява ученият. Тази хартия, използвана например като тапет на стената, ще може да ни покаже всяка информация, която искаме, точно както компютърните екрани го правят днес. И не само че ще говорим с нашите стени, а те ще ни отговарят. За тази цел архитектурата на жилищните пространства ще се трансформира – стените ще се превърнат в нашите смартфони, лаптопи и телевизионни екрани.   Представете си, че седите на стол във всекидневната си, говорите на глас и се втурвате в най-отдалечените краища на цифровия свят. Това звучи забележително. Но това също така звучи изолиращо и може би доста самотно.   „Естествено, технологията ще има и потенциала да ни помогне да се свързваме с хората на близки и далечни разстояния. В този смисъл технологията ще ни позволи да обменяме мисли и идеи както никога досега. Ще можем да говорим с хора на всеки език, защото речта на всеки език ще се превежда автоматично, например от лещите за вашите очи“, прогнозира Каку.   „Искате да предприемете пътуване? Независимо дали отивате близо или далеч, няма да бъде нужно да притежавате кола; Вие също няма да шофирате. Автомобилите ще ви возят. Ежедневните пътувания ще бъдат доста по-малко в сравнение с днешния ден, защото ще можете да създадете повечето от това, което искате или имате нужда сами с ЗD принтерите си или да поръчате останалото, което дронове ще ви доставят. В този смисъл ние сме се насочени към едно бъдеще, което ще бъде социално-икономическо, за разлика от всичко, което сме преживели досега“, казва Каку.   „Ние изграждаме нещо, което аз наричам „перфектен капитализъм“, пояснява той, описвайки концепцията като „премахване на посредниците, премахване на всички посредници на капитализма“. За това общество Каку казва: „победителят ще бъде цялото общество. Губещите? Посредниците. Брокерите.“   По отношение на биологичния живот на хората, според Каку „изкуствената интелигентност може да ни даде нещо, за което само сме мечтали, но никога не е било достъпно – да овладеем процеса на стареене, обяснява той.   „Нещата стареят и умират, защото натрупват грешки. След като успеем да използваме изкуствения интелект за сравняване на милиони геноми от стари хора с милиони геноми от млади хора, ще бъде възможно да определим точно къде и как се развива процеса на стареенето. Тогава ще стане възможно и да го изкореним“, оптимистичен е Мичио Каку. Това е интересна и красива картина, разбира се. Но дали е точна картина на бъдещето? Проверете отново след двадесетина години.", "date": "2018.02.13", "title": "Как ще изглежда светът след 20 години: прогнозата на Мичио Каку"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378555-%D0%BA%D1%8A%D0%B4%D0%B5-%D0%B6%D0%B8%D0%B2%D0%B5%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BC%D0%B2%D1%80-%D0%BD%D0%B5-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Или аз не живея в България, или министърът на МВР Валентин Радев. До този простичък извод стигнах като му гледах безочливото изявление, че в иначе красивата ни Родина, цари спокойствие и животът е безпроблемен.", "date": "2018.02.13", "title": "Къде живее министърът на МВР? Не е в България..."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378556-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0%D1%82-%E2%80%9E%D0%B2%D1%81%D0%B8%D1%87%D0%BA%D0%B8%D1%82%D0%B5-%D0%BF%D0%B0%D1%80%D0%B8-%D0%BD%D0%B0-%D1%81%D0%B2%D0%B5%D1%82%D0%B0%E2%80%9C", "text": "„Всичките пари на света“ е постижение в седмото изкуство на 21-ви век. И е постижение в много повече от един аспект. която срещна множество пречки след отстраняването на Кевин Спейси от проекта; постижение е от гледна точка на режисурата на сър Ридли Скот и на професионализма му през проблемните моменти от снимачния процес; постижение е и от гледна точка на актьорското майсторство, показано от Кристофър Плъмър в ролята на Джон Пол Гети.         Да, това е същият този филм, чийто снимачен процес отне нормалните за такъв проект три месеца и половина, приключи през август и след това трябваше да бъде презаснет с нов актьор в ролята на Кевин Спейси, срещу когото бяха повдигнати многобройни   в сексуално посегателство.     Но тук възнамерявам да се фокусирам върху самия филм и неговите достойнства, тъй като те не са никак малко. Водещото сред тях е именно Кристофър Плъмър в ролята на Джон Пол Гети.   в историята на наградите на възраст от 88 г.       Плъмър изиграва Гети с авторитет и тежест, каквито са напълно непостижими за Кевин Спейси, актьор, спечелил и двете си награди „Оскар“, респективно за „Обичайните заподозрени“ и за „Американски прелести“, за изпълнения на роли на мъже със средностатистически и дори невзрачен вид.   Ролята на Гети изисква съвсем различно екранно присъствие, с каквото Плъмър просто е роден.   Допълнителен фактор в полза на по-възрастния от двамата актьори е и липсата на нужда от тежък старчески грим, с какъвто Спейси бе показан в оригиналния трейлър за филма, който излезе преди разкритията срещу него. Плъмър споделя фрапираща физическа прилика с героя си, видима на редица колажи, достъпни в интернет.         Твърдостта във всяка негова реплика, непреклонната воля, изразена през езика на тялото и стоманените мимики, пасват на заложената в сценария роля до съвършенство.   Историята се фокусира над отвличането на младия внук на Гети от италиански похитители, които искат за момчето откуп на стойност от 17 милиона долара, които милиардерът, легендарен със скъперническия си нрав, категорично отказва да плати дълго време. Главната героиня всъщност се играе от Мишел Уилямс и е майката на младежа.   В ролята си актрисата често преиграва и твърде много залага на едни и същи реакции, за да илюстрира стреса и колебанията, през които минава героинята ѝ. Нейният екранен контрапункт е героят на Марк Уолбърг, спокоен и уравновесен през почти цялото си екранно време.     Всъщност единственият момент, в който героят на Уолбърг губи самообладание и си позволява да използва по-груб език и по-настъпателен тон, показва защо точно актьорът от Бостън, номиниран за „Оскар“ за пиперливото си превъплъщение в „От другата страна“ на Мартин Скорсезе преди 11 години, е получил ролята, а не кой и да е друг негов колега.         Но встрани от актьорския състав, в който изпъква още чаровният французин Роман Дюри в ролята на италиански бандит със сърце от злато,          Лентата си позволява да драматизира правилните моменти от действието с цел повишаване на напрежението и постигане на закономерна за жанра на трилъра кулминация. Зад камерата пък сър Ридли Скот командва зрителското внимание като опитен кукловод, скривайки в един момент убийство и показвайки в друг момент гротескното изрязване на ухото на Гети-младши. Но отвъд визуалните и повествователни трикове, отвъд дори перфектния кастинг, Скот изумява най-вече с дисциплината и професионализма си.   На възраст от точно 80 г., легендарният режисьор е съумял да заснеме всички сцени с Кристофър Плъмър в рамките на девет дни в края на ноември и да завърши филма си преди Коледа. Същевременно в наши дни продукции с шест пъти по-голям бюджет като   се снимат средно по 6-7 месеца, плюс допълнителни снимки от по още 2 месеца, и в крайна сметка се появяват на големия екран в кошмарен кинематографичен вид. Точно затова и смятам, че „Всичките пари на света“ си струва парите, за да се гледа на кино – съдържа номинирано за „Оскар“ актьорско представяне, има доста по-приятен кинематографичен вид и не е струвал 300 милиона долара. Силно ви го препоръчвам.              ", "date": "2018.02.13", "title": "Колко струват „Всичките пари на света“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378557-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%B7%D0%B0-%D0%B1%D0%B0%D0%BB%D0%BE%D0%BD", "text": "Три от финансовите регулатори на Европейския съюз излязоха с официално предупреждение към потребителите заради криптовалутите. То идва на фона на продължаващите резки промени в цените на Bitcoin и останалите виртуални валути.\"Европейските надзорни органи са притеснени от увеличаващия се брой потребители, които купуват криптовалути без да са наясно с рисковете.      Виртуалните валути като Bitcoin показват екстремна нестабилност на цената си и показват ясни признаци на ценови балон и потребителите, които купуват виртуални валути трябва да са наясно, че има висок риск, че ще загубят големи суми или дори всиките пари, които са инвестирали\", се казва в официалното предупреждение на институциите.Те напомнят още, че виртуалните валути и борсите за тяхна търговия и обмен не са регулирани в ЕС. Това означава, че няма никакви защити за потребителите, каквито има при регулираните финансови услуги. Няма и закон, който да им помогне в случай на кражба на парите.Освен това някои от тези борси показват сериозни проблеми с работата си.    По време на тези сривове потребителите не могат да търгуват с активите си, което означава, че са загубили много по време на скорошните спадове в цените на криптовалутите, казват още институциите. Споменати са Bitcoin, Ethereum, LItecoin и XPR като едни от най-активните криптовалути, но се казва още, че всички виртуални пари имат рискове и някои дори се продават без никаква съпровождаща информация за тях.   Затова регулаторите призовават потребителите към голямо внимание, ако искат да инвестират в криптовалути. Преди това е добре хората добре да се запознаят с всички рискове и да не инвестират твърде големи суми, които да не могат да си позволят да загубят. Освен това се препоръчва да се предприемат допълнителни мерки за защита на виртуалните портфейли.   Институциите на ЕС и преди са давали предупреждения към инвеститорите заради големия ръст в цените на Bitcoin, Initial coin offering (ICO) процедурите и др. За пръв път обаче регулаторите ясно заявяват, че става дума за балон. Въпреки предупреждението, за сега те не дават индикации или конкретни предложения за въвеждане на регулации или ограничаване на дейността на криптовалутите.  ", "date": "2018.02.13", "title": "Европейският съюз определи криптовалутите за балон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378558-%D1%87%D0%B5%D1%82%D0%B8%D1%80%D0%B8-%D0%BC%D1%80%D0%B0%D1%87%D0%BD%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "В средата на 2016 г. Авив Овадия осъзнава, че има нещо фундаментално сбъркано с интернет. Убеждението му е толкова силно, че решава да напусне работа и да се заеме с поправянето на този проблем. Няколко седмици преди изборите в САЩ, абсолвентът от MIT представя притесненията си пред технически специалисти в Сан Франциско и предупреждава, че човечеството се намира на ръба на дезинформационен \"апокалипсис\". \r\n   \r\n \r\n  \r\n  \r\n   \r\n  \r\n  \r\n       Овадия твърди, че уеб-пространството и информационната екосистема около него се развиват по изключително нездравословен начин. Най-големите платформи в онлайн-средата работят на принципа на \"възнаграждаването\" на новинарско съдържание, което често се оказва подвеждащо, поляризиращо настроенията, или и двете, взети заедно. \r\n    - тенденция, която според Овадия води към достигане на критично ниво от пристрастяваща, отровна дезинформация. \r\n   Презентацията му не буди особен интерес сред служителите на компаниите от големия технологичен бизнес - още по-малко сред ръководството на Facebook, което скоро след това обеща да поправи дефектите на своя NewsFeed. \r\n   В онзи момент малко хора осъзнават, че машината е извън контрол, а от тях почти никой си дава сметка за последствията. Едва месеци по-късно политици, журналисти и технологични мениджъри признават: оптимизираният от алгоритми свят е уязвим на пропаганда, дезинформация, нечистоплътни рекламни стратегии на чуждестранни правителства и т.н. \r\n   \r\n   Почти две години след първите предупреждения, Авив Овадия е убеден, че ситуацията е влошена отвъд най-смелите представи на човечеството. А в зависимост от това колко напред в бъдещето погледнете, става все по-зле и по-зле, казва той пред Buzzfeed News. \r\n   Това е бъдещето на фините, лесни за употреба и почти безгрешни технологични инструменти за манипулиране на възприятията и фалшифициране на реалността. \r\n   В момента Овадия работи като главен технолог в Центъра за отговорност на социалните медии към Университета на Мичиган и е сътрудник към Центъра за дигитална журналистика в Колумбийския университет. Заедно с екип от изследователи и научни работници разиграват сценариите за антиутопичното бъдеще, базирано на изкривяванията от съществуващите технологии. Резултатите от разработките им са отчайващи. \r\n   Авив Овадия казва, че шоковият ефект от руските реклами и ботове в Twitter и Facebook бледнее в сравнение със заплахата, която представляват технологиите за надграждане и изкривяване на реалността. Тези методи се развиват по-бързо от човешката способност да ги разберат, контролират и ограничават. \r\n   Потенциалните негативни последствия от тях са много по-сериозни от всички досегашни опити. \r\n   \r\n   Ако тези бързо развиващи се инструменти попаднат под контрола на злонамерени сили, това може да доведе до информационна война. \r\n   Техническата възможност за създаване на аудио- и видео-манипулации вече съществува. В тъмните кътчета на интернет някои хора вече започват да използват алгоритми за машинно самообучение и софтуер с отворен код, за да произвеждат порнографски клипове с реалистични подобия на лицата на знаменитости върху телата на оригиналните порно-актьори. \r\n   В някои научни центрове като Станфорд, например, се създават програми, които комбинират и смесват новинарски репортажи със системи за засичане на движенията в реално време, така че да манипулират клиповете. \r\n   В Университета във Вашингтон разработиха програма, способна да превръща аудио записи в реалистично и синхронизирано видео на човека, който изговаря въпросните думи. \r\n   Когато тези инструменти се \"демократизират\" и разпространят масово, най-лошите сценарии на развитие могат да се окажат крайно дестабилизиращи. \r\n   Един от тях е  - злонамерен играч използва технология, чрез която внушава по реалистичен начин случването на дадено нереално събитие с цел да повлияе върху геополитиката. \r\n   Представете си например алгоритъм с изкуствен интелект, който се захранва със стотици часове записи на Доналд Тръмп и Ким Чен Ун. След това машината \"изплюва\" почти перфектен и практически неразличим аудио/видео клип, в който лидерът на една от страните обявява началото на ядрена или биологична война. \r\n   Не е нужно записът да е перфектен - просто трябва да е достатъчно добър, за да провокира реакция от страна на противника. \r\n   Вторият сценарий на Овадия се нарича \" \". Тя представлява комбинация от мрежи от политически ботове и PR-технологии за изкуствено формиране на определени обществени настроения, при която партиите и движенията ще бъдат манипулирани чрез фалшиви \"масови\" кампании. \r\n   В представите на Овадия, все по-достоверните ботове, задвижвани от изкуствен интелект, ще станат способни ефективно да се съревновават с реални хора за внимание от страна на законодателните и регулаторните органи. За властите ще бъде все по-трудно да различат кога една социална кампания е задвижвана от интереса на истински хора, и кога популярността й се дължи на ботове. \r\n   Скоро може да се окаже, че деловодствата на парламентите ще бъдат задръстени от сърцераздирателни и напълно правдоподобни жалби, генерирани не от граждани, а от алгоритми, скрити зад фалшиви профили в социалните мрежи. \r\n Третият сценарий е т.нар.  - тактика, която според Овадия вече тревожи експертите по сигурността. В най-общи линии, тя представлява използването на изкуствен интелект за сканиране на определен тип поведение - например присъствието ни в социалните мрежи - и писането на фалшиви, но достоверни съобщения от близки хора. \r\n   Злонамерените играчи, разполагащи с подобна технология, могат да атакуват всекиго, като създадат идеалната имитация на съответната личност само на базата на публично достъпни данни. \r\n   Съзнанието, че всичко \"реално\" може да се окаже фалшиво, води до четвъртия сценарий:  . \r\n   Погълнати от вълната на постоянната дезинформация, хората просто ще се откажат да се борят с нея. Това е честа практика в тоталитарни държави, в които властта обикновено \"спуска\" оскъдна официална информация, а населението не й вярва и предпочита да чете между редовете. \r\n   Големият проблем ще настъпи тогава, когато апатията обхване и големи демократични общества, в които хората решат масово да не обръщат внимание на новините. Фундаментът от минимална информираност, която е критично важна за функционирането на свободното общество, ще се окаже разклатен. \r\n   Предсказанията на Овадия са особено притеснителни, като се има предвид лекотата, с която хората се поддават на елементарни и груби техники за дезинформация. Измамите и информационното затъмнение от бъдещето просто ще станат по-сложни и трудни за разпознаване. \r\n   Онези, които следят развитието на изкуствения интелект и машинното самообучение, знаят, че тези предупреждения не са пресилени. В момента производителят на процесори Nvidia разработва софтуер, който може да генерира убедителни и хиперреалистични снимки на обекти, хора и дори пейзажи на базата на обработката на десетки хиляди изображения. \r\n   Adobe започна да работи по два софтуерни проекта - Voco, наричан \"Фотошоп за звук\", и Cloak, който премахва без следи предмети и хора от видеоклипове с няколко клика. \r\n   . \r\n   Преценката за достоверност на новините или политическите послания ще стане невъзможна. Вече не е нужно да създадете фалшиво видео, за да постигнете ефект. Достатъчно е да изтъкнете факта, че съществуват технологии за фалшифициране, за да всеете съмнение в достоверността на истински запис. \r\n   Дори държавите да не се възползват от този вид манипулации, \"хоби-пропагандаторите\" могат да трупат богатства от създаването високо качествени, реалистични симулации. \r\n   Овадия и колегите му се боят, че за момента не съществува достатъчно добра \"противоотрова\" срещу пропадането в порочния кръг от дезинформация и недоверие. Правителствените служби изглежда също не са готови за реакция срещу заплахите на \"бъдещето на пост-истината\". \r\n   Засега единственият начин за справяне с проблема е в привличането на общественото внимание върху моралните и етични опасности от новите технически инструменти. \r\n   \r\n   Добрата новина е, че никога преди не е имало толкова голям интерес към темата за компютризираната пропаганда. Започват да се създават някои системи за проверки и баланси. Една от идеите е свързана с криптографска проверка на изображенията и звуковите файлове, която би могла да различава реалните от манипулираните материали. \r\n   Следващите няколко години обаче са от ключово значение. Въпреки признанието за проблема, повечето платформи продължават да работят на грешни и вредни принципи за кликбейт и масово разпространение на злокачествено съдържание. \r\n   Целта не е да се спре технологичното развитие или да се сложи край на културата на свободен и отворен код. Но заплахите не бива да се игнорират, така както големите платформи \"проспаха\" кризата с фалшивите новини преди 1,5 години. \r\n", "date": "2018.02.13", "title": "Четири мрачни сценария за бъдещето на фалшивите новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378559-%D1%89%D0%BE%D0%BC-%D0%B4%D0%BE%D0%BC%D0%B0%D1%88%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D1%81%D0%B5-%D0%B4%D1%8A%D0%BB%D0%B6%D0%B8-%D0%BD%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%85%D0%B0%D1%82%D0%B0,-%D0%B7%D0%B0%D1%89%D0%BE-%D0%BF%D1%80%D0%B8-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8-%D0%B4%D0%B2%D0%BE%D0%B9%D0%BA%D0%B8-%D0%B5-%D0%BF%D0%BE-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%BE", "text": "Откакто започнаха споровете около Истанбулската конвенция, многократно беше изтъкнато от нейните защитници, че България има проблем с домашното насилие и той се дължи на патриархалните ценности и презрителното отношение на мъжете към жените.      Изследването на домашно насилие в ЕС на Европейската агенция за фундаментални права установява, че 23% от жените в България са жертва на домашно насилие. Средното за Европейския съюз е 22%.       Никой обаче не говори за това, че процентът на насилие в еднополовите връзки също е много висок, понякога даже по-висок отколкото в хетеросексуалните. Проучванията на насилието при хомосексуални двойки са оскъдни, но например едно проучване на Sigma Research във Великобритания показва, че 22% от лесбийките страдат от насилие от своя постоянна партньорка, както и 29% от гейовете.    Проучване на американския Център за контрол и превенция на болести, направено в САЩ показва още по-висок резултат – 44% от лесбийките стават жертва на насилие от постоянна партньорка. Дори Международната ЛГБТИ Асоциация отбелязва и привлича внимание върху този проблем.   С тези наблюдения не искам да кажа, че насилието в хетеросексуалните връзки е оправдано, защото го има и в хомосексуалните. Нищо такова. Задавам съвсем друг въпрос – след като патриархатът, неравенствата между мъже и жени и стереотипните полови роли са причината за домашното насилие,  в еднополовите връзки, при това в такива стряскащи размери?   Има само две хипотези, които обясняват статистиката. Или лесбийките и гейовете изповядват много силни патриархални ценности, или просто патриархатът няма нищо общо с насилието над жени.   Кога ще имаме истински разговор за домашното насилие, в който защитниците на Истанбулската конвенция да не са си предпоставили отговорите?   След като е очевидно, че половите стереотипи и неравенствата имат малко или нищо общо с насилието, защо не разговаряме за другите фактори, които може да оказват влияние и да усложняват отношенията между хората – семейните доходи, образованието, злоупотребата с алкохол и наркотици и др.?   Решаването на обществени и семейни проблеми не може да започне с конвенция -трябва да започне с откровен разговор.", "date": "2018.02.13", "title": "Щом домашното насилие се дължи на патриархата, защо при еднополови двойки е по-разпространено?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378551-%D1%84%D0%B0%D1%80%D0%B0%D0%B4%D0%B6-%D1%80%D0%B0%D0%B7%D0%BC%D0%B0%D1%85%D0%B0-%D0%BF%D1%80%D1%8A%D1%81%D1%82-%D0%BD%D0%B0-%D1%81%D0%BE%D1%80%D0%BE%D1%81", "text": "Във Великобритания бившият лидер на Партията за независимост Найджъл Фарадж заяви, че светът трябва да следи по-внимателно дейността на милиардера Джордж Сорос, който дари пари за нова кампания срещу излизането на страната от ЕС. Той също обвини Мишел Барние в тактика на тормоз. Найджъл Фарадж подчерта, че макар и да не смята, че Сорос е направил нещо незаконно, демокрациите по света трябва да са загрижени от милиардите, които пръска за левичарски каузи. Трябва да си даваме ясно сметка кой е Сорос, който е роден и израсъл в Унгария, после живял през нацисткия режим преди да отиде в Лондон, а след това прекарал последния половин век в Ню Йорк, изтъкна Фарадж. Освен това Найджъл Фарадж изложи план, как Великобритания да триумфира срещу тактиката на тормоз, както се изрази, от страна на главния европейски преговарящ Мишел Барние. Той смята, че британците просто трябва зад гърба на Европейската комисия да се договарят пряко с основните европейски компании и производители за бъдещи сделки, макари да смята, че вече може би е късно. Според Фарадж, именно искащите оставане в ЕС трябва да се ангажират повече с техните връзки с блока за постигане на най-добрата сделка, а не да работят срещу Обединеното кралство.", "date": "2018.02.13", "title": "Фарадж размаха пръст на Сорос"}
{"url": "http://www.classa.bg/%D1%81%D0%B2%D1%8F%D1%82/item/378552-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BB%D0%B5%D0%BA%D0%B0%D1%80-%D0%B2%D1%8A%D1%80%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D0%B7%D0%B0-%D0%BC%D0%B8%D1%85%D0%B0%D0%B5%D0%BB-%D1%88%D1%83%D0%BC%D0%B0%D1%85%D0%B5%D1%80", "text": "Професор Марк Оберман, директор на центъра по неврология в германската клиника “Асклепиос” вдъхна нови надежди за връщане на Михаел Шумахер към нормалния начин на живот, предава „Спортал”. Той обяви пред “Мундо Депортиво”, че между 30 и 40 процента от пациентите в кома се събуждат на четвъртата година от травмата.     Седемкратният световен шампион във Формула 1 е именно в този период на възстановяване след инцидента със ски във Франция в края на 2013-а.     “Не губете надежда. Пациентите в будна кома възприемат много повече, отколкото ние си мислим. Любовта е много важна. Да си докосват ръцете с близките е важно до излизането им от комата. Между 30 и 40% от пациентите се събуждат от комата и идват в съзнание на четвъртата година след получаването на мозъчната травма”, обяви д-р Оберман.     Такъв е случаят с Карола Тим, която се събудила от кома пет години по-късно и вече води почти нормален живот. “За мен през цялото време беше ясно, че лежа в кома. Възприемах всичко, което се случваше около мен”, казва самата тя.     Шумахер пострада при инцидент на ски в курорта Мерибел в края на 2013-а, при който получи тежка черепно-мозъчна травма. Оттогава той е в кома и още не е излязъл от нея.  ", "date": "2018.02.13", "title": "Германски лекар върна надеждите за Михаел Шумахер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378553-%D0%B5%D0%B2%D1%80%D0%BE%D0%BF%D0%B0-%D0%B8-%D1%81%D0%B0%D1%89-%D1%81%D0%B0-%D0%B2-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0-%D0%B8-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BD%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82", "text": "И когато кукловодите им достигнат до властта с Истанбулската конвенция и други подобни те устройват терор към всеки свободомислещ човек и най-вече към християните, защото исляма, конфуцианството и други източни религии се оказаха по-стабилни.   Християните и изобщо всички, които отричат “новия хомосексуален ред”, се приравняват към терористите, убийците от ИД и най-вредните фанатици.     Фондацията на Джордж Сорос и другите подобни организации са изключително загрижени за “пренаселеността” на планетата и затова здравите традиционни семейства трябва да се окажат извън закона. Тъй като Сорос ба прогонен от Китай, Русия, Израел и други страни най-лесни жертви се оказахме християните в Европа и САЩ.      и  т     На американска учителка забраниха в продължение на три години да работи в училище, защото нарече хомосексуалността и содомията грях на своята лична страница на Facebook. Джани Кнокс работи със студенти с увреждания 28 години. Когато в училището й официално е обявен за “Месец на хомосексуалността”, тя протестира, като сочи, че това обижда традиционните “мъже” и “жени”:   “Защо хора с неестествено и неморално поведение дефилираха пред останалата част от света- содомията е грях, който засяга душата като рак”,така Нокс разкритикува пропагандата на педерастията наложен отгоре на личната страница в социалната мрежа.   Тя характеризира самия феномен, без да се позовава на конкретен човек. Учителската колегия незабавно я дискриминира – първо спрели да й плащат заплата, а скоро била уволнена.   Британският съд в Бристол разглежда подобен случай. Учителка в академията в Бристол, госпожа Пауъл, казала на лесбийка в клас: “Бог те обича и теб”. Веднага учителката с безупречен 17-годишен опит е подгонена от “Комисията за борба с тероризма”. Тя била обвинена в “измиване на мозъци и проповед в класа”. Отново един вярващ е открито сравнен с терорист само за неговите възгледи, въпреки че в тази история жената не каза нищо за сексуалните малцинства!   Педагогическият съвет са обсъдени недопустимостта и опасността от нейните “християнски възгледи”,а служител по човешки ресурси и каза, че за такова “грубо нарушение” тя веднага ще бъде освободена от Академията “без право да обжалва това решение”.   Заразата е всеобхващаща. Франция вече изключи своя народ от състава на човечеството.   Парламентът им прие закон, според който, гражданин не може да бъде избиран, ако преди това е бил преследван заради поддържане на нормално семейно и традиционно общество-всеки човек, който не страда от сексуално-психически отклонения, правно е приравнен с убийците, крадците, изнасилвачите.   Тече усилена дискриминация на учители от САЩ, Великобритания и други страни заради християнските им възгледи. В испанската провинция Андалусия (традиционно католическа) социалистическото мнозинство (от ПЕС на Станишев) на местния парламент приема закон, според който идеологията на ЛГБТ става задължителна за училищата, медиите и лекарите. Природният факт за съществуването “само” на два биологични пола е обявен за “забранена информация за децата”, а тези, които го поддържат, ще трябва да плащат астрономически глоби.   Традиционното семейство е една от малкото сплотени сили, които могат да устоят на идеологически налаганата от НПО педерастия и затова срещу тях се развърза истинска война и преформатиране на съзнанието започваща в детството. В Андалусия Социалистическа мнозинство от андалуския парламент прие закон, който отсега нататък ЛГБТ идеология да стане задължително да се използва в училищата, медиите и лекарите. Съществуването на “само” два биологични пола е обявено “за забранена информация за деца”,и защитниците на морала са заплашени с астрономически глоби.    ", "date": "2018.02.13", "title": "Европа и САЩ са в хомосексуална диктатура и епидемия на толерантност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378554-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%BE%D1%82-%D0%BA%D0%B0%D0%BD%D0%B0%D0%B4%D0%B0-%D0%BE%D1%82%D0%BD%D0%BE%D1%81%D0%BD%D0%BE-%E2%80%9C%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%E2%80%9D", "text": "      Съвсем случайно чух за противоречивата “Истанбулска Конвенция”.   Живея в чужбина от 1990 година и чистосърдечно си признавам, че не съм много в час с политиката в България – въпреки, че я посещавам почти всяка година. В момента живея в Канада, но съм живял и в САЩ, както и в Латинска Америка.     Имам дълги години лични наблюдения над това, което се случва в почти всички западни държави (и в света по принцип) и съвсем отговорно заявявам, че     ГЛОБАЛИЗМЪТ, който де факто е една много по-перверзна и извратена версия на Марксизма и Ленинизма.   МУЛТИКУЛТУРАЛИЗМЪТ, който е главното оръжие на глобалистите (споменати по-горе).        И въпреки това, продажните западни лидери – марионетки, контролирани от глобалистите, продължават да налагат и натрапват мултикултурализма без съгласието на местното население, без допитване или референдуми. Така нареченият мултикултурализъм е де факто демографски геноцид над населението от европейски произход.     Прочетох Истанбулската конвенция в оригинал (на английски) и нямам абсолютно никакво съмнение че е “Троянски кон”, който ще си покаже копитата и ще се развилнее бясно в момента, в който бъде узаконен и подписан.     Ако искаме да запазим дори и минимален шанс да съхраним нашата хилядолетна култура, традиции и начин на живот, “Троянският кон” не трябва да бъде допускан в пределите на Родината ни.   Така се започна и в Канада.   Уж равноправие, уж против насилие и    Да, това е истински термин (съкращение на група термини), използван от “Федерацията на началните учители” в провинция Онтарио, което на английски означава:    Lesbian, Gay, Genderqueer, Bisexual, Demisexual, Transgender, Transsexual, Twospirit, Intersex, Queer, Questioning, Asexual, Allies, Pansexual and Polyamorous.   На български се превежда по следния начин:   И това е само върхът на айсберга. Тази брутална дегенеративна политика се налага в абсолютно всички сфери на обществото.     ПОЛИТИЧЕСКАТА КОРЕКТНОСТ, която де факто е официалната “религия” на Запада и болшинството от хората я следват фанатично, без дори да го осъзнават. Политическата коректност е “затвор на съзнанието”.    Религията на политическа коректност е главното оръжие използвано от леваците в така наречената    Ако някой посмее да изрази несъгласие – не става въпрос за критика, просто несъгласие, социално-икономическите последици са жестоки. Публично заклеймяване – расист, ксенофоб, хомофоб и любимото напоследък – нео-нацист. Почти сигурно е, че ще си загубите работата, приятелите, и дори роднините ви може да се обърнат срещу вас. ПОЛИТИКАТА НА ИДЕНТИЧНОСТ (Разделяй и владей. Всеки срещу всеки)   Промиване на мозъци от ранна детска възраст. Още от малки настройват децата едни срещу други. Момичета срещу момчета. Малцинства срещу “привилегированите”, ЛГБТИ срещу хетеросексуални и т.н.    Най-атакуваната група обаче, която няма право на глас, са белите хетеросексуални младежи и мъже. Те са заклеймени като враг номер едно на левашкия псевдо-либерализъм.    НАРКОМАНИЯТА, която в момента заема епидемични мащаби и последиците от нея са разрушителни. Това обаче е тема за напълно отделна дискусия.   ФЕМИНИЗМЪТ (и криворазбраната му интерпретация), водещ до разрухата на основната клетка на обществото – семейството.     В същото време момичетата от малки израстват с идеята, че са жертви на токсичните мъже. Тази шизофренна идеология има пагубен ефект върху обществото.   Екстремен МАТЕРИАЛИЗЪМ, заместващ духовността и всякакви морални ценности.   “ОБЩЕСТВЕНИЯТ МАРКСИЗЪМ” (Cultural Marxism), който тотално е завладял образователната система, като се започне от детските градини и се стигне до университетите. Едно време на това в България му казвахме “Комунизъм”   ЛИПСАТА НА ОБЕКТИВНИ МЕДИИ.    Да обобщим. Всичките тези регресивни политики са лансирани, натрапвани, и пропагандирани от ляво ориентираните, самозабравили се псевдо-либерали, които в действителност въобще не са “либерали”, а деспотични тоталитаристи, и са нетърпими спрямо идеологии които са различни от тяхната.   Тези типове се преструват на толерантни само когато им изнася и мненията на другите съвпадат с тяхната сбъркана идеология.    Това се прави с цел “назидание”, като се изпраща ясно послание какво ще се случи на всеки, който дръзне да се противопостави на техните малоумно утопични идеали.   от необратима дегенеративна и развратна политика, базирана на противоестествени и несъвместими с природата перверзни концепции.     Надявам се хората в България да осъзнаят какво се задава и на всяка цена то да бъде предотвратено. Моите пътувания между България и Канада са като пътешествия с машина на времето между настоящето и близкото бъдеще. Най-сериозно и отговорно заявявам, че “бъдещето” въобще не е светло.   Мотивацията да споделя тези мои тревоги е предизвикана само и единствено от любов към България.   Аз обичам и двете държави. Канада, както вече с болка споделих, е един грандиозен потъващ кораб, който (според мен) няма как да бъде спасен и в интерес на истината сърцето ми се къса като виждам какво се случва в тази до скоро прекрасна държава.     Накрая желая съвсем ясно да поясня, че аз съм най-обикновен човек. Не съм политически активист.   За първи път в живота си взимам отношение в политическа дискусия. Никога не съм се считал и за прекален патриот, дори напротив. По принцип съм с доста отворено и либерално мислене, но масовите социални аномалии, които заливат запада в момента, е невъзможно да бъдат игнорирани. Крайно време е и ние, обикновените хора, да изразим мнение и да признаем, че всичко това което се случва е пълна, абсолютна и тотална лудост, от която страдат абсолютно всички сфери на западното общество.      Искрено се надявам тази лудост, граничеща със шизофрения, да НЕ превземе и България, защото независимо от недостатъците и абсурдите, които за съжаление все още съществуват в държавата, ако България се опази от регресивните псевдо-либерални политики, все още има шанс не само да оцелее, но и да продължи да бъде едно нормално, а защо не и по-добро общество за живот.  ", "date": "2018.02.13", "title": "Отворено Писмо (От Канада) Относно “Истанбулската Конвенция”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378548-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%BE", "text": "Решението да се закриват паралелки в елитните училища за сметка на професионалното обучение предизвика напрежение и дори протести в Русе, Враца, Бургас, Сливен. Родители, учители и ученици се противопоставят на този план, но от друга страна държавата трябва да направи нещо за бизнеса, който изпитва големи затруднения при намирането на квалифицирани работници. \"Това беше основна тема, когато бях министър. Държах и виждам колко много хора и до ден днешен, с които работя по въпроса за професионалното образование, са включени все по-дейно в неговото еманципиране, да стане равно приветливо, приятно и привлекателно каквото е например висшето образование в България. Има възможности\", коментира проф. Тодор Танев – министър на образованието в периода 2014-2016 г.. \"Тази мярка, която в момента се взима от министерството, според мен е поради това, че министерството е поставено като изпълнител под един много силен натиск от страна и на работодатели, и на правителство да решат този въпрос. Затова се взимат тези крути мерки. Когато се взимат само мерки, това прилича на мярката - вода, която се полива върху огъня, за да не се разраства пожара. Това, което вместо мярка трябва да се прави, е по-дългосрочната стратегия, за да няма въобще пожар. Струва ми се, че това, което сега се прави, е малко пресилено и малко ненавременно. Може би обаче положителното в него ще бъде, че след като бъде въведено в някаква степен на някои места, поне след една година ще е много по-ясно кое работи от такова преструктуриране на системата и кое не работи. Предполагам, че екипът ще търси диалога на всяко място и не навсякъде ще се случи по този начин\". Проф. Танев подчерта, че Законът за професионалното образование и обучение е \"кърпен\" много пъти, а разпоредбите са изключително стари. Нещата не могат да се решават на парче, добави той. Затова и родителите ще са в правото си да продължат с исканията си. \"Училището не може да създава продукт, насочен за някакъв средностатистически случай, средностатистически ученик. Училището трябва да е много по-гъвкаво, особено професионалното. Това не е направено и не е въпросът само министерството да го направи. Дори ще кажа, че последно МОН трябва това да го прави. Говорим за професионално образование и обучение. Обучителната част – за това каква е професията, не е въпрос на образование, тя е въпрос, който трябва да бъде достатъчно много управляван и от Министерството на труда и социалната политика, Министерството на икономиката и ако щете и министерствата на туризма, културата и кой ли не още. Цялата държава и целият Министерски съвет е ангажиран с професионалното образование. Напълно погрешно е да се мисли, че професионалното образование и обучение е само образование и че е работа само на училището. Не – то се върши преди всичко след училището\", допълни той.", "date": "2018.02.13", "title": "Професионалното образование да бъде атрактивно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378549-%D1%80%D0%B5%D0%B4%D0%BE%D0%B2%D0%B5%D0%BD-%D1%82%D1%80%D1%83%D0%B4%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "Във връзка с последните сигнали в медиите за нередности при изпращане на български работници във Великобритания, Главната инспекция по труда (ГИТ) напомня отново, че при използване на фирми посредници и на предприятия, които осигуряват временна работа, трябва да се направи справка в специалните регистри дали същите имат регистрация. Това се посочва в съобщение на пресцентъра на ГИТ. Списъците с регистрираните фирми са публични и могат да бъдат открити на сайта на Агенцията по заетостта. При командироване под ръководството и контрола на работодател, с когото хората имат сключен трудов договор, трябва да се провери дали предприятието, което командирова, има същата дейност и в България. Ако то не развива такава и се сключва договор с лицето само за да бъде командировано в чужбина, това е сигнал за измама. В българското законодателство има категорични текстове, които задължават и посредниците, и командироващите дружества, в т.ч. и предприятията, осигуряващи временна работа, да договарят и осигуряват най-малко същите минимални условия на работа, каквито са установени за работниците и служителите, изпълняващи същата или сходна работа в приемащата държава. При осигуряване на работа чрез фирма посредник търсещите работа трябва да изискат договор за набиране на персонал между посредника и работодател в приемащата държава. Трябва да има сключен посреднически договор между фирмата и търсещия работа. Хората трябва да бъдат предварително запознати писмено с условията на работа в държавата, където ще бъдат изпратени, и с данните на работодателя . Трябва да се тръгне от България със сключен трудов договор с работодател в приемащата държава, преведен на български език. Най-често се изготвят двуезични договори, в които трябва да бъдат уговорени условията на заплащане, продължителността на работния ден, почивките и отпуските и др., включително и за чия сметка са разноските по пътуването, както и други разходи. На хората може да бъде осигурена заетост в чужбина и чрез изпращане от предприятия, които осигуряват временна работа, в предприятие ползвател в друга страна членка или чрез командироване от работодател, под негово ръководство и контрол, по договор за подизпълнение. Редът и условията за командироване и изпращане в тези случаи са регламентирани в Наредбата за условията и реда за командироване и изпращане на работници и служители в рамките на предоставяне на услуги. С нея се регламентират задължителните условия, които трябва да бъдат договорени с работника в допълнително споразумение - при командироване, или директно в трудовия договор - при изпращане от предприятието, осигуряващо временна работа . Според резултатите от контролната дейност на ГИТ в последните години работници се изпращат в чужбина основно чрез командироване. Сигналите са най-вече за неспазено изискване възнагражденията да бъдат равни поне на минималните в приемащата държава. Друго често нарушение е, че в трудовите договори с предприятия, които осигуряват временна работа, а при командироването - в допълнителните споразумения, не се уговарят всички условия, които се изискват според Наредбата за условията и реда за командироване и изпращане на работници и служители в рамките на предоставяне на услуги.", "date": "2018.02.13", "title": "Редовен трудов договор за работа в чужбина"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/378550-%D1%87%D0%B5%D0%B7-%D1%81%D0%BF%D1%80%D1%8F-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D1%81%D0%B8", "text": "CEZ отложи решението си за продажба на снабдителния, разпределителния и ВЕИ бизнеса си в България, опитвайки се да постигне по-висока цена за активите си, съобщи nasdaq.com. Стратегическият комитет, част от надзорния съвет на CEZ е възложил трета оценка на активите, което на практика е отлагане на решението за продажбата, са пояснили от компанията пред чешкия ежедневник Lidove Noviny. Говорител на фирмата, на който nasdaq.com се позовава, е посочил още, че към момента не е насрочена нова дата за заседание на надзорния съвет на компанията. Той е отказал да посочи българската Инерком България ЕАД, цитирана като предпочетен купувач от вестника. Досега CEZ успя да продаде от активите си само ТЕЦ „Варна\".", "date": "2018.02.13", "title": "ЧЕЗ спря продажбата на активите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378541-bg-%D0%BC%D0%B0%D0%BC%D0%B0-brother", "text": "Живеем в свят, побъркан на тема контрол. Оруел би се плеснал по челото от недоумение, ако види колко лесно се съгласяваме с разполагането на камери на всеки ъгъл, на работните си места, във въздуха (дронoве), че дори в домовете ни.   Вече не е нужно Големият брат да ни следи - ние сами се снимаме и после споделяме дори най-интимни мигове с познати и непознати. А това ни подсеща и за ужасяващите нива на воайорство, които се изразяват в гледането на риалити формати, показващи ежедневния живот, личните драми и интриги на истински хора.     На видеонаблюдението се гледа като на ултимативното средство за контрол. Последната идея в тази насока е у нас да се стигне до масово разполагане на камери в детските градини като превенция на случаите на насилие над деца.     Тук обаче се приема, че зад всеки шамар на „лелката\" стои съзнателно действие, а не невъздържана реакция, провокирана от преумора, неспособност за справяне с група от 30 невръстни деца, слаба професионална подготовка и/или професионално прегаряне.   Поставянето на камерите едва ли ще пребори проблемите с персонала на детските заведения, но със сигурност ще създаде още по-голямо напрежение за работещите там. Особено ако всички родители във всеки един момент имат достъп на живо до картина от случващото се в детската градина.   Оплаквания от типа на „защо обръщате повече вниманието на детето X, а не на моето?\", „защо позволихте на детето ми да си играе с тази опасна играчка\", „не искам да пускате детето ми при детето X\" и пр. няма да са рядко срещано явление.    Доверието в системата определено липсва - да поставяш СРС-та в плюшени мечета, за да наблюдаваш поведението на възпитателките, показва именно това. Съвременните родители са склонни да нарушат закона (и най-вече Конституцията), заснемайки без разрешение възрастни и деца, когато подозират, че някой е засегнал детето им. Но ако всеки родител има достъп до постоянното видеонаблюдение, дали това ще доведе до повече спокойствие, или до по-масова параноя?     По-сериозните изисквания към настоящия и бъдещ персонал, психологическите проверки, облекчаването на работата в обществените детски заведения и промяната в подхода към децата са само част от мерките, които могат да създадат една по-различна среда. Среда, в която вече няма да чуваме поредната история за бесни родители и възпитателка, ошамарила децата им.   Всички тези решения обаче отнемат време, ресурс и усилия, които са много по-големи от най-лесния, бърз и удобен вариант - да сложим камери, а възпитателките „сами ще се контролират\".   Камерите биха имали смисъл и не биха създали допълнителни проблеми само в случай, че достъп до тях получават само представители на образователните инспекторати по места (сегашните Регионални управления на образованието), както и органите на полицията. И то в случай, че е налице официално подаден сигнал от страна на родители, за да се установи имало ли насилие над дете или не.   Не трябва да пропускаме и възможното отражение на камерите върху психиката на самите деца, които в един или друг момент ще разберат, че са под постоянно наблюдение. Не само от страна на своите родители, но и на всеки, който по някакъв начин бе се сдобил с достъп до системата.     Нещо, което би трябвало да притесни всеки съвестен родител, преди да даде съгласие за разполагане на видеонаблюдение в учебните заведения. А за да има камери, е нужно единодушие - каквото липсва дори сега.", "date": "2018.02.13", "title": "BG Мама Brother"}
{"url": "http://www.classa.bg/%D1%81%D0%B2%D1%8F%D1%82/item/378542-%D1%81%D0%B0%D1%82%D0%B5%D0%BB%D0%B8%D1%82-%D0%BD%D0%B0-%D0%BD%D0%B0%D1%81%D0%B0-%D1%83%D0%BB%D0%B0%D0%B2%D1%8F-%D0%BD%D0%B5%D0%BE%D0%B1%D0%B8%D1%87%D0%B0%D0%B5%D0%BD-%D0%BF%D1%80%D0%BE%D1%86%D0%B5%D1%81-%D0%B2-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "NASA пусна в петък снимка на необичаен феномен, направена на 9 януари над Каспийско море и бреговете на Туркменистан, със спектрорадиометър със средна резолюция (MODIS), инсталиран на сателита Terra.   Снимката показва \"цветни водовъртежи, причинени от ветровете, които карат раздвижената морска вода да се размесва, като пренася от дъното утайки, които й придават цвета на мляко\". Това ясно може да се види на снимката.   Този необичаен процес може да се наблюдава на тази територия през цялата година, според космическата агенция на САЩ.", "date": "2018.02.13", "title": "Сателит на НАСА улавя необичаен процес в Каспийско море"}
{"url": "http://www.classa.bg/%D1%81%D0%B2%D1%8F%D1%82/item/378543-%D0%B8%D1%80%D0%B0%D0%BD-%D0%BF%D0%BE%D0%BA%D0%B0%D0%B7%D0%B2%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8-%D1%80%D0%B0%D0%BA%D0%B5%D1%82%D0%B8-%D0%B7%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0", "text": "Стотици хиляди иранци присъстваха на демонстрации, организирани от правителството в Техеран и други градове по повод годишнината от революцията през 1979 г. За да отбележат 39-ата годишнина от Ислямската революция от 1979 г., Иран изложи на централната улица в Техеран балистични ракети с обхват от 2000 километра, съобщава Ройтерс. Някои наблюдатели описват това като знак за отрицание на западния натиск да се спре програмата за балистични ракети. Техеран многократно обяви, че неговата програма за противоракетна отбрана е изключително отбранителна, не представлява заплаха за друга държава и не подлежи на преговори, както изискват Съединените щати. Само няколко седмици след антиправителствените протести в цялата страна, стотици хиляди иранци присъстваха на събития, организирани от правителството в Техеран и други градове на 11 февруари, крещейки лозунги срещу Америка и Израел и горящи знамената им, според местните медии.", "date": "2018.02.13", "title": "Иран показва балистични ракети за годишнината от революцията"}
{"url": "http://www.classa.bg/%D1%81%D0%B2%D1%8F%D1%82/item/378544-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B2%D1%81%D0%B8%D1%87%D0%BA%D0%BE,-%D0%B7%D0%B0-%D0%B4%D0%B0-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D1%82-%D0%BC%D0%B5%D1%87%D1%82%D0%B0%D1%82%D0%B0-%D1%81%D0%B8,-%D0%BD%D0%BE-%D0%B2%D1%81%D0%B8%D1%87%D0%BA%D0%BE-%D0%BF%D0%BE%D1%82%D1%8A%D0%BD%D0%B0-%D0%B7%D0%B0-20-%D0%BC%D0%B8%D0%BD%D1%83%D1%82%D0%B8", "text": "Танер Бродуел и Ники Уолш, двойка от Колорадо (САЩ), мечтаеха да се откажат от рутината на работата и да живеят на платноходка, на която да пътуват по целия свят. Но точно когато планът им трябваше да бъде изпълнен, те загубиха всичко \"за 20 минути\".   За да изпълнят своята мечта, младежите на възраст съответно 26 и 24 години, спестяваха две години и продадоха всичко, което имат, включително спортната си кола. През април те купиха платноходка на 49 години за 5000 долара и похарчиха същата сума за ремонта й.   Те нямаха опит в корабоплаването, но с помощта на бащата на Танър започнаха малко по малко да го придобиват. От май те живееха в яхтеното пристанище в Тарпън Спрингс (Флорида), като подготвяха платноходката за пътуването си. Накрая във вторник отплаваха за град Кий Уест.   Одисеята им обаче се оказа много по-къса от планираното, тъй като в сряда вечерта лодката удари нещо под водата, което изтръгна кила и потопи лодката за 20 минути. Двойката трябваше да скочи във водата.   Преди да напусне платноходката, Уолш успяла да грабне картите за социална сигурност, някакви пари, документи и телефона си, както и двегодишното им куче.   Сега те нямат работа, нямат спестявания и дори нямат къде да живеят. \"Продадохме всичко, което имахме за мечтата си и загубихме всичко в рамките на 20 минути\", се оплакват те, цитирани от Тампа Бей Таймс.   Двойката няма застраховка, така че лодката им няма да плава отново. Всъщност бреговата охрана ги информира, че трябва да извадят лодката от водата. Изтеглянето и съхраняването й може да им струва до $ 10 000, но двойката признава, че са останали само с 90. Въпреки всичко, мечтата им все още е жива. \"Сега няма да се предадем, ще постигнем нова лодка\", казват те. \"Ние просто не можем да се откажем от мечтите си\".", "date": "2018.02.13", "title": "Продадоха всичко, за да реализират мечтата си, но всичко потъна за 20 минути"}
{"url": "http://www.classa.bg/%D1%81%D0%B2%D1%8F%D1%82/item/378545-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B8", "text": "Член на германския парламент предупреди, че Военноморските сили на страната остават без боеспособни военни кораби, така че не може да използват такива кораби в чужбина. Освен това той добави, че няколко фрегати и помощни кораби вече са извън експлоатация поради тяхната възраст, информира Билд.   \"Флотът е без кораби за разгръщане\", заяви Ханс-Петер Бартелс, ръководител на Комитета по отбраната на германския парламент. Той обясни, че проблемът се е влошил с течение на времето, тъй като старите кораби са били изтеглени от служба, но заместващи плавателни съдове не са предоставени.   Според Бартелс, влиятелен депутат от Социалдемократическата партия на Германия (SPD), „6 от 15-те фрегати са вече извън експлоатация, а никоя от новите фрегати тип-125 не е в състояние да се присъедини към флота. \" Същата съдба имат спомагателните кораби. Два кораба за доставки на германския флот, в Берлин и Бон, са изпратени за основен ремонт за 1,5 години.   Положението на германския флот е сериозно, според него, поради бюрокрацията в агенциите за отбрана. Освен това проблеми възникват, защото военните предприемачи често забавят доставките на необходимите резервни части, добави той.   Недостигът на кораби в крайна сметка ще засегне способността на Германия за мисии в чужбина. \"Няма да има нови морски мисии за НАТО, ЕС или ООН\", заключи Бартелс.   Това не е първият случай, когато лошото състояние на германския флот става център на вниманието. Миналата година, местните медии съобщиха, че германската армия остава без цялата си подводна флота, след като всички подводници са били поставени на док поради спешна нужда от ремонт.", "date": "2018.02.13", "title": "Военноморските сили на Германия остават без военни кораби"}
{"url": "http://www.classa.bg/%D1%81%D0%B2%D1%8F%D1%82/item/378546-%D0%B5%D0%B4%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BA%D1%8A%D0%BC-%D0%B4%D0%B5%D0%BD%D1%83%D0%BA%D0%BB%D0%B5%D0%B0%D1%80%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%80%D0%B5%D0%B3%D0%B8%D0%BE%D0%BD%D0%B0", "text": "След като севернокорейският лидер Ким Чен-ун покани Южнокорейския президент Муун-Дае-ин, в Пхенян, за среща на високо равнище, въпросът сега е дали Южна Корея и САЩ ще могат да координират действията си и да се възползват от инициативата за насърчаване на преговорите за прекратяване на ядреното въоръжаване, пише The Korea Herald.   Според експерти, това няма да бъде лесна задача, защото Муун ще се изправи пред труден избор: дали да продължи кампанията на Тръмп за \"максимален натиск\" или да сътрудничи със Севера и да облекчи граничните напрежения след Олимпийските игри.   \"Това би било като продажба на лед на ескимосите\", казва Шин Беом-Чул, професор в Дипломатическата академия на Корея, тъй като е \"изключително трудно да се поддържа координация със САЩ за ядрено разоръжаване и изграждане на диалог за доверие със Северна Корея\".   Анализаторът смята, че САЩ трябва да бъдат убедени в \"необходимостта от преговори със Северна Корея и в същото време да кажем на Северна Корея, че връщането към преговорите за денуклеаризация ще им помогне с течение на времето\".   Междувременно американският вицепрезидент Майк Пенс, заяви в събота, че Вашингтон ще се противопостави на разговори между двете Кореи, докато КНДР не се съгласи да започне преговори за прекратяване на ядрената си програма.   Въпреки че Муун е поел ангажимент да подкрепи кампанията за \"максимален натиск\" на администрацията на Тръмп към Пхенян, той може да \"не е толкова ентусиазиран\", ако САЩ продължават да заплашват Северна Корея с военна атака, отбелязва южнокорейският вестник.   Освен това ситуацията на полуострова може да се влоши след като Южна Корея и САЩ възобновят съвместните си военни учения, които решиха да отложат до края на олимпийските игри. Въпреки че съюзниците още не са обявили конкретна дата, очаква се военните маневри да бъдат възобновени в началото на април.", "date": "2018.02.13", "title": "Една крачка към денуклеаризация на региона?"}
{"url": "http://www.classa.bg/%D1%81%D0%B2%D1%8F%D1%82/item/378547-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D1%81%D0%B0%D1%89-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Съединените щати са готови да участват в преговори със Северна Корея за ядрената й програма, заяви вицепрезидентът на САЩ Майк Пенс в интервю за The Washington Post.   По време на срещите в рамките на Зимните Олимпийски игри в Пьончан, Пенс и президентът на Южна Корея, Муун Дае-ин се споразумяха за стратегия за след Олимпийските игри, която вицепрезидентът на САЩ описа като \"максимален натиск и в същото време компромис. \"   \"Натискът няма да бъде намален, докато наистина не свършат нещо, което според алианса представлява значителна стъпка към денуклеаризацията\", каза Пенс.   По този начин \"кампанията за максимален натиск ще продължи и ще се засили\", според него. - Но ако искаш да говорим, ще говорим - добави Пенс.   Както бе посочено, коментарът на вицепрезидентът представляват отклонение от предишната позиция на Тръмп да не се ангажира с диалог със Северна Корея, освен ако Пхенян първо приеме целта за премахването на ядреното оръжие.   Пенс одобри този нов ангажимент след като Муун гарантира, че севернокорейците не ще получат икономически или дипломатически ползи само с разговори, а само предприемането на конкретни стъпки към ядрено разоръжаване.", "date": "2018.02.13", "title": "Майк Пенс: САЩ са готови за разговори със Северна Корея"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378536-%D0%BD%D0%B5%D0%B7%D0%B0%D0%BC%D0%B5%D0%BD%D0%B8%D0%BC%D0%B8%D1%82%D0%B5-%D1%81%D0%BF%D0%BE%D0%BC%D0%B5%D0%BD%D0%B8-%D0%BD%D0%B0-%D0%BC%D0%B0%D1%80%D0%B0-%D0%B1%D0%B5%D0%BB%D1%87%D0%B5%D0%B2%D0%B0", "text": "„Песните на Мара Белчева не подхождат твърде на нашето време. Има в тях нещо старинно, приказно – не само в изразните им средства, но и в музиката и съдържанието им.      Те ни подсещат за други, сякаш отдавна минали дни, когато хората са били по-цялостни и по-чисти, когато поезията е трябвало да разкрие копнежите на една личност и когато личността се е стремила да стане поезия\" - Георги Константинов през 1931 г., Белчева е още жива.   Днес такова нещо не може да се напише, по-практични сме. Отдавна миналите дни са българската Бел епок – българската гражданска война не е почнала – гореща и студена. Което не пречи да застрелят съпруга й на улицата. По погрешка, но това е друга боза.   Припомнят го двата тома на Белчева: „Поезия\" и „Проза и преводи\" (изд. „Кибеа\"). В тях е цялото й словесно наследство плюс снимки, отзиви, литературно-исторически опуси. Находка е, че не мъж, а Милена Кирова е написала биографичната студия. За да признаем: Белчева е по-интересна от творчеството си. Значителен е приносът на Красимира Деспотова, за да е изданието находка. Лекичко смаляване на сецесионовите винетки в текстовите страници не би разрушило впечатлението, но тя е художникът. Незаменими са спомените на Белчева за „Великата четворка\" от кръга „Мисъл\". Пенчо Славейков е получил писмо от шведския поет и член на Нобеловия институт Алфред Йенсен, „в което казваше, че Нобеловата премия ще се даде на Славейкова. Петко Тодоров вика: - Отстъпи я на мене бе, аз имам деца\".", "date": "2018.02.13", "title": "Незаменимите спомени на Мара Белчева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378537-%D0%B2%D1%8A%D0%BF%D1%80%D0%BE%D1%81%D0%B8,-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8", "text": "– Закрити 420 училища в последните 10 години, защо?  – На всеки един час 8 българи напускат родината. През последната една година, над 100 000 българи са емигрирали от България, защо?    – Раждаемостта е по – ниска от времето на Втората Световна война, защо?  – България е най – бедната страна в ЕС – 5.4 милиона българи живеят под прага за бедност и не могат да си позволят неща от първа необходимост, защо?  – България е най – корумпираната и най – обезлюдената страна в Европа, защо?  – България е на последно място по Свобода на Словото в ЕС, защо?  – България е на Първо място по смъртност в ЕС, защо?  – Само на 200 км от София, в посока Румъния и Сърбия, се намира най – бедният регион на Европа, в който ако не работиш общински чиновник, няма начин да получаваш повече от 350 лева заплата, защо?  – Само в България има над 1,5 милиона работещи бедни, защо?  – И само в България има над 2 милиона пенсионери, едва оцеляващи с пенсия от 200 лева-много под сумата нужна, за да преживява човек нормално на месец, която според данните необходимост., се е равнявала на 537 лева за месец, защо?  – Хората, които ни управляват така “успешно”, отплащаме ли им се подобаващо? Защо?   Как оцеляват хората в България е въпросът, който трябва да бъде поставен пред всички Европейски медии и защо в страна членка на ЕС се допуска постоянно да не се спазват Евродирективите и да се крадат пари от Еврофондовете.  Това е тъжната истина за страната, която пое европредседателството за шест месеца.  ", "date": "2018.02.13", "title": "Въпроси, които трябва да бъдат поставени!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378538-%D0%BF%D0%BE%D1%8F%D0%B2%D0%B8-%D1%81%D0%B5-%D0%BF%D1%8A%D1%80%D0%B2%D0%BE-%E2%80%9C%D0%BC%D0%B5%D0%BD%D1%82%D0%B5%E2%80%9D-%D0%BD%D0%B0-%D0%BB%D0%B5%D0%B2%D0%BA%D0%BE%D0%B9%D0%BD%D0%B0-%D1%89%D0%B5-%D0%B3%D0%BE-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D0%BE-$800-%D0%B7%D0%B0-1000-%D0%B1%D1%80%D0%BE%D0%B9%D0%BA%D0%B8%E2%80%A6", "text": "Сайт, различен от този на създателите, обяви собствен проект на име “Левкойн”, който ще е комбинация между електронен магазин и крипто-валута.   В частта с “валутата” е обявен “койн” със същото име, но с по-голям тираж от оригинала. Ментето ще има 18,5 милиона единици, докато оригиналът е с 9 милиона.         Най-сериозната разлика обаче е, че при ментето никъде не са обявени възможности за “копаене”. Вместо това ще има “разпродажба” на койна на 2 тура, първия от които е на 3 март.   Обявената цена също е впечатляваща. Иска се 1 единица от утвърдената вече валута “Етер” и в замяна ще се получат 1000 от новите койни.   Това прави цена от над $800 за 1000 койна, като на втория тур на разпродажбата цената ще скочи на 1 Етер за 750 койна. Т.е. по повече от 1 долар за “койн”.   Третият тур ще са борсите, на които каквото пазарът покаже.  – така основателят на   Добри Божилов коментира ситуацията.   – добави той.   Ако менте-левкойнът успее да се разпродаде по цена 800 долара за 1000 бройки, създателите му ще приберат близо 15 милиона долара.    – попита Божилов. Интересно е, че основателят на оригиналния койн не беше ядосан от това, че е изкопирано името.    – попита реторично Божилов.    – обясни Божилов, в очевиден съвет към хората да не влагат парите си в желаещи бързо осребряване проекти.   Със създателите на втория койн няма никаква връзка. Нито едно име, мейл или контакт на сайта. Самият домейн е регистриран на името на лице с българско име в САЩ. / Г.Н.                                    ", "date": "2018.02.13", "title": "Появи се първо “менте” на ЛевКойна. Ще го продават по $800 за 1000 бройки…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378539-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%B1%D1%81%D0%BF-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "    По време на срещата членът на ИБ на БСП Атанас Зафиров запозна представителите на НПО сектора с инициативите на левицата за защита на жертвите от домашно насилие, като желанието й да бъде променен Наказателният кодекс и умишленото причиняване на средна телесна повреда да отиде при престъпленията от общ характер, както и да има кризисни центрове във всеки областен град.   В хода на срещата бяха обсъдени и въпроси, касаещи отношенията на БСП с неправителствения сектор, по теми като- развитие на гражданското общество, борба с корупцията, борба с монополите и запазване обществения характер на българското здравеопазване.  ", "date": "2018.02.13", "title": "Обществени организации подкрепиха БСП за референдума за Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378540-%D0%B8-%D0%B7%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0-%D0%BD%D0%B0-%D0%B4%D1%8F%D0%B2%D0%BE%D0%BB%D0%B0-%D1%89%D0%B5-%D1%81%D0%B5-%D1%85%D0%B2%D0%B0%D0%BD%D0%B0,-%D0%B0%D0%BA%D0%BE-%D1%82%D1%80%D1%8F%D0%B1%D0%B2%D0%B0,-%D0%BD%D0%BE-%D1%89%D0%B5-%D0%B8%D0%B7%D1%82%D0%B5%D0%B3%D0%BB%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Когато говорим за силни български държавници, едно име неизменно излиза на преден план - Стефан Стамболов. Обичан и мразен, но винаги уважаван, Стамболов изиграва решаваща роля за изграждането на модерната българска държава.   И ако Петко Каравелов, с когото са съвременници и сериозни политически опоненти, е този с визионерската мисъл за самия строеж на държавата и на обществото, Стамболов е държавникът с енергия, размах и целеустременост, който няма да се спре пред нищо, за да постигне целите на отечеството си.         Подобно нещо като бивш революционер няма. Още от борбите за национално освобождение, подготовката на Старозагорското и на Априлското въстание, той запазва този бунтовен плам и в политическата си кариера като един основните дейци на Либералната партия, а впоследствие водач на Народолибералната партия и министър-председател.   Стамболов е човек на действието и не се свени да мине дори през закона (камо ли през опозиционните елементи) в името на това как той сам вижда доброто на България.     \"За тая личност аз искам да кажа няколко думи, тъй като в устата на всички българи е днес това име, едни го въздигат в небесата, а други го обсипват с хули, укори и ругания, всякой наспоред разположението си към него...\", пише писателят Петко Р. Славейков, който също е сред водачите на Либералната партия.   За някои той е бележитият държавник, който изправя България на крака и я прави сила на Балканите, която малко повече от десетилетие след това ще има достатъчната увереност да обяви независимост от Високата порта. Наричат го \"Българският Бисмарк\". Той е смел, той е действен и прави всичко това, което вярва, че ще донесе дивиденти за България.   За други обаче той е авторитарен, почти диктатор, който взима всичко, което поиска, със сила и без скрупули. И не на последно място - за мнозина той убиец. Именно Стамболов е в основата на контрапреврата, който връща княз Александър I на власт (макар и за съвсем кратко, преди той отново да се откаже от престола, този път доброволно) и той разпорежда смъртните присъди на герои от Сръбско-българската война като Олимпи Панов и Атанас Узунов.     Отношението му към Русия е пословично - много от русофилите в страната емигрират заради страх от преследване. Самият Стамболов не пести критиките към Петербург като към държава, която многократно е предавала България в ключови моменти за тези кратки десетина години свобода. И с това отново постига разделение - хвалебствия от едни и омразата на други.   Стамболов е арогантен и безпардонен, но с това постига целите си. Той е носител на прагматичната политика, която е ориентирана към целите и към доброто на България на всяка цена. Дори тази цена да е репресии.   А историята, за разлика от съвремието, помни победителите - тези, които са блестели и са постигали неща. Съвремието, от своя страна помни и таи злоба, която в крайна сметка ще коства живота на Стефан Стамболов.   Княз Фердинанд става достатъчно силен, за да си позволи да се изтръгне от желязната хватка на министър-председателя и приема оставката му, хвърлена (както няколко предишни пъти) като хватка за утвърждаване на собствената му сила. Князът обаче я приема и го изолира от властта.   Година по-късно той е посрещнат и от отмъщението на противниците си - нападнат от борци за освобождаването на Македония като отмъщение за смъртната присъда на Коста Паница и съсечен в центъра на София. Три дни по-късно умира от раните си.       - \"И за опашката на дявола ще се хвана, ако трябва, но ще изтегля България!\"   - \"Не трябва да се освобождава никой народ. Народите трябва да се освободят сами, или да загинат!\"   - \"България не се нуждае от такъво Руско приятелство! Отивам и по-надалеч: Подобно \"приятелство\" на официална Русия е вредително за нас\"   - \"Не е ли по-добре за наший народ, не е ли по-разумно за нашата политика, не е ли по-достойно за Княза, правителството и народа, да си гледаме работата без да се унижаваме през когото и да е, без да признаваме, че един български въпрос съществува, без да чакаме помощ за нашите народни стремления от там, гдето помощта си много скъпо продават?\"   - \"От официална гледна точка на руското правителство, ний бяхме длъжни да изплатим освобождението си с независимостта си.\"   - \"Малките свои честолюбия и разлики на мнения да оставиме настрана и да пожертваме пред олтара на Отечеството си!\"   - \"И тоя Димитровден бехме живи и честити да посрещниме и прекараме честито. Добре е такива светли народни празници да ги минуваш в Отечеството си, а особено под бащината си керемида. Весело ти е и е приятно. Димитров ден. Ще ли го срещнем и догодина в бащината си земя. О, Боже, ако България ще пропадне завинаги, ако московецът дойде да я пороби и поруси, земни ми живота, а не ма оставяй да доживея да видя с очите си позора и смъртта на моето мило и драго Отечество...\"     - \"Аз бих искал в моето отечество да се ражда на 100 години по един Стамболов.\" - Английският дипломат Джордж Бюканън   - \"Стамболов е природен държавен гений, комуто липсва финесът на салонната изисканост за сметка на вродена и бързо развита дарба за държавническо мислене.\" - в. \"Таймс\".   - \"Той се възхвалява като патриот, държавен мъж и вещ политик от тия, на които всичкий патриотизъм е как да се докопат до топло място и как да го спазят с всякакви подлости... Тези, които го хулят, хулят го и корят, защото им отнел мястото, изтикал ги е от позициите им и не им дава надежда да могат скоро да се възвърнат на местата им.\" - Петко Р. Славейков.   - \"Стамболов поддържаше през всичкото време на своето диктаторско управление, че целта му била да извади страната от безкняжието, в което хвърли я детронирането на Батенберга, и с това да възвърне реда и спокойствието в нея.\"   - \"И когато Стамболовото тело беше вече отдавна в черната земя, злобата на неприятелите му не беше още отслабнала. През следващата зима те унищожиха с динамит оградата на гроба му.\"", "date": "2018.02.13", "title": "\"И за опашката на дявола ще се хвана, ако трябва, но ще изтегля България!\""}
{"url": "http://www.classa.bg/%D1%81%D0%B2%D1%8F%D1%82/item/378531-%D0%BC%D0%BE%D1%81%D0%BA%D0%BE%D0%B2%D0%B8%D1%81%D0%B8-%D1%81-%D0%B1%D0%B0%D0%BD%D0%BA%D0%BE%D0%B2%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%BE", "text": "    “С банковата тайна в Европа е свършено.  Ако някой има сметка в Швейцария, става  автоматичен обмен на информация, тоест, ние ще знаем за нея  веднага.” – каза комисарят по France2 канал.     Той също така припомни, че договореностите за обмен на информация са подписани, освен с Швейцария,  и с  Лихтенщайн, Сан Марино, Андора и Монако.     Съветът на министрите на икономиката и финансите на ЕС (Екофин), преди това  одобри решение за разширяване на списъка на доходите на данъкоплатците в ЕС, по който данъчните органи на страните от Съюза  ще започнат автоматично да обменят информация  не по-късно от втората половина на 2017.     В  автоматичния обмен на информация от данъчните служби попадат лихви, дивиденти, приходи от продажба на финансови активи, както и информация за салда по сметки.  ", "date": "2018.02.13", "title": "Московиси: С банковата тайна в Европа е приключено!"}
{"url": "http://www.classa.bg/%D1%81%D0%B2%D1%8F%D1%82/item/378532-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B5-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B5%D0%B4%D0%B8%D0%BD%D0%BD%D0%BE%D1%82%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%BE%D1%82-%D0%BB%D0%B8%D1%81%D0%B0%D0%B1%D0%BE%D0%BD-%D0%B4%D0%BE-%D0%B2%D0%BB%D0%B0%D0%B4%D0%B8%D0%B2%D0%BE%D1%81%D1%82%D0%BE%D0%BA", "text": "В текста на коалиционния договор на голяма коалиция в немския Бундестаг ХДС,ХСС и СДПГ записаха: “Ние се придържаме към мирогледната концепция на единното икономическо пространство от Лисабон до Владивосток“.  „Германия е силно заинтересована от добри отношения и тясно сътрудничество с Русия с цел запазване на мира и решаването на важни международни проблеми“.  За първи път в официален програмен документ и то в най-мощната държава на ЕС се случва подобен прецедент.  Незабавно последваха истерични реакции в контролираните медии и в Германия и англо-американския свят.   Проект от Лисабон до Владивосток бе обявен Владимир Путин в авторска статия през ноември 2010 год. в германския вестник “Зюддойче цайтунг”.    Планът, изложен от Путин, е стара континентална геополитика насочена към обединяването на пространството на Европа и Русия-Евразия в единна икономическа, стратегическа и ресурсна зона винаги е била под ударите на англосаксонското недоволство, а през последните стотина години на американското противодействие.  Факт е, че до скоро във Великобритания вървяха разговори за извеждане на окупационните английски войски от Германия, но внезапно преди дни обявиха, че корпусът им остава на германска земя.  Американците могат да бъдат изгонени от Германия само с шутове.   Интеграцията между Европа и Русия представлява проект за създаването на реален многополюсен модел противостоящ на абсолютно превъзходство на Китай, на американо-англосаксонския свят-САЩ, Великобритания, Канада, Австралия, Нова Зеландия предизвикателства, като Индия, сили от ислямския свят и др.  Дали “колониална” Германия ще успее за единното икономическо пространство от Лисабон до Владивосток и за Европейска армия без САЩ и НАТО и без Великобритания, ще зависи до голяма степен от Франция, Италия, Австрия и Вишеградската четворка.   В края на ХVІІІ и началото на ХІХ век, подобна европолитика се опитва да провежда Наполеон, противопоставяйки континентална Европа на островната Англия.  През ХХ век към същото се стремят редица европейски политици (някои от които лансират идеята за „континентален блок” Берлин-Москва-Токио). През осемдесетте, аналогични идеи прокарваха белгиецът Жан Тириар за Империя от Владивосток.   Всички тези проекти, появили се в периода ХVІІІ – ХХІ век, се основават на идеята за обединението на индустриалния, стопанския и военно-стратегическия потенциал на цялата северна зона на Евразийския материк, от Атлантическия до Тихия океан.  В предишните исторически епохи, като основен опонент на този проект се изявява Великобритания и нейната морска империя, днес, през ХХІ век, тази роля отдавна вече е поета от САЩ, а напоследък и от Китай и поне две сили от ислямския свят.   Превратът в Украйна, разполагането на НАТО до границите на Русия се случи в един времеви интервал с опитите за преврат в Турция и войната в Сирия.  В Китай, интересите на Ротшилд и на международното банкерство са добре представени. Китай обаче играе основна роля в отстраняването на американския долар като международна резервна валута.  Точно Китай, а не полско-прибалтийските неврастеници, изнервените атлантици и Близкия изток може да бъде точка на раздора между САЩ на Тръмп и Русия на Путин.  Европа трябва да мисли. Не е готова за раздори, трябват и нови приятели различни от атлантическите. Путин бе предложил преди повече от 7 години пет конкретни точки на „евроруска континентална програма” и последва истерично разширение на окупационното НАТО, арабски пролети, Майдан в Украйна и опити в много държави:  1. Създаване на хармонична икономическа общност от Лисабон до Владивосток и многостепенна икономическа интеграция и създаване на нов икономически съюз: този път не само между държавите от Европа, а в рамките на огромното социално-политическо и икономическо пространство, включващо както самата Русия и Евразия.  2. Обща индустриална политика между Европейския съюз и Русия със съвместно развитие на високите технологии за създаването на евразийска иновационна икономика.  3. Необходимост от създаването на общ европейски енергиен комплекс.  4. Необходимост от координирано развитие на науката, образованието и научно-техническите иновационни центрове в пространството на Европа и Русия и Евразия.  5. Територията на Европа и Русия да стане напълно отворена и безвизова, за да може социалната интеграция да съдейства за интеграцията в икономическата, енергийната и академичната сфери.   В Германия подобни идеи се поддържат живи. Мюнхенският институт за икономически изследвания през февруари 2017 поиска общо икономическо пространство от Лисабон до Владивосток.  В проучване, проведено от авторитетните експерти на Мюнхенския институт за икономически изследвания ,се предлага Европа да се върне към старата идея за общо икономическо пространство от Лисабон до Владивосток, писа тогава Die Presse.  Идеята за “Голяма Европа” бе лансирана по-рано и от канцлера на Германия Ангела Меркел и от Владимир Путин и бе забравена след организирания от неоконите, Майдан в Киев и последвалите санкции и контрасанкции, които успешно обърнаха ЕС само към Атлантика, САЩ и НАТО.  Според автора на изследването професор Габриел Фелбермайер, в тази идея има две безспорни предимства.”На първо място, според нашите изчисления, такова споразумение ще бъде от полза на всички”, каза експерта в разговор с репортер. Факт е, че руската икономика, както и други бивши съветски републики, са силно зависима от износа на суровини, а европейците са износители автомобили, електроуреди и храна. Казано по-просто, “в някои енергия, а в други – ноу-хау.”  На второ място, обяснява професорът, такова споразумение ще улесни трудните отношения с Москва, “тъй като митата и тарифите между Русия и ЕС,все още са високи, има много работа”, се казва в статията.  ", "date": "2018.02.13", "title": "Германия прие официално единното икономическо пространство от Лисабон до Владивосток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378533-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%B0%D1%80%D1%82%D0%B8%D0%BD%D0%B8%D0%B0%D0%BD", "text": "    В Палестина, близо до град Кесария , има една планина, която се нарича \"Ковчежното място\". Много пустинници се подвизавали на нея и сред тях - преизпълненият с Божествена благодат, блажен и достохвален монах свети Мартиниан. От дете той обикнал Бога и заживял монашески живот. Прекрасният юноша на осемнадесет години оставил града и роднините си, отрекъл се от светската суета и предпочел безмълвното пустинно житие. Той живеел подобно на безтелесните ангели и прекарал на планината двадесет и пет години. Заради добродетелите си се удостоил от Бога с дар на изцеления и по неговите свети молитви мнозина се изцелявали от различни болести, обзетите от зли духове идвали при него и се освобождавали от козните на лукавия. И много други чудеса вършел Бог по молитвите на Своя угодник.     От ден на ден Мартиниан все повече преуспявал в подвизите си, славата за добродетелния му живот се ширела далеч извън пределите на страната и всички, които чували за него, го посещавали за душевна полза. Но врагът на човешкия род - дяволът, не могъл да изтърпи добродетелта на младия подвижник, преукрасен с духовни подвизи. Отначало той започнал всячески да изкушава блажения и се опитвал по различни начини да го уплаши. После древният завистник употребил оръжието, с което някога прогонил Адам от рая, защото желаел да прогони и този подвижник от безмълвната пустиня и да го лиши от вечно блаженство.      Веднъж неколцина жители па Кесария разговаряли за добродетелното житие на Мартиниан и много се учудвали на неговото мъжество и търпение. Една блудница случайно чула беседата им, по дяволско внушение пристъпила към тях и казала:   - Защо толкова се удивлявате от живота на този подвижник? Нима той е толкова твърд в добродетелта? Ако поискам, мога да го поклатя, както вятърът поклаща лист от дървото. И какво толкова достойно за похвала намирате в него? Това ли, че подобно на див звяр живее в пустинята, защото не е в състояние да се бори с похотта на плътта и светските съблазни в града? Какво чудно има, че остава безстрастен, като не вижда жена? Вие сами знаете, че без огън сеното няма да изгори. Чудно би било, ако сеното не се запали, когато го сложат до огън. Така трябва да се разсъждава и за този човек. Но ако отида при него и той остане все така безстрастен и не се съблазни от красотата ми, тогава ще бъде велик не само пред хората, но и пред Бога и Неговите ангели.   После тя се обзаложила с тях за пари и се завърнала в дома си. Тук свалила богатите си одежди, облякла стари и скъсани дрехи, покрила главата си с вретище и се препасала с въже. А скъпите си дрехи, пръстени и обеци, златни гривни и мъниста - всичко, което прелъстява ума и очите на юношите, сложила в една торба и взела със себе си. Вечерта тръгнала от Кесария и през нощта дошла в пустинната планина, където живеел преподобният. Нощта била дъждовна и бурна. Тя се приближила до килията на Мартиниан и притворно простенала:   - Помилуй ме, рабе Божий! Не оставяй да бъда изядена от зверовете. Изгубих се в пустинята и не зная накъде да вървя. Бъди милосърден, съжали ме в бедата и не се погнусявай от мене, грешната, защото и аз съм Божие създание. Моля те, свети отче, не ме оставяй без помощ.   Това и много друго нареждала тя с плач и вопли. Блаженият Мартиниан отворил прозорчето си, погледнал я и като видял, че облечената във вехти дрехи жена стои под проливния дъжд, си помислил:   - Горко на мене, окаяния грешник. Днес ми предстои изкушение: или трябва да изпълня Божията заповед, която ни призовава към милосърдие, или трябва да наруша монашеския си обет. Ако не приема в килията си изпадналата в беда жена, ще я изядат зверовете или пък ще умре от студ. Тогава ще оскверня душата си и ще стана убиец. Но ако я пусна в килията си, се боя да не ме постигне изкушение. Тогава ще оскверня и тялото, и душата си и ще бъда нечист блудник пред моя Господ.    Той се помолил, отворил вратата и въвел жената в килията си. После наклал огън, предложил й да се сгрее, донесъл финикови плодове, които откъснал от дървото, растящо недалеч от килията му, и казал:   - Жено, хапни и се сгрей край огъня, а на сутринта си иди с мир.   После я оставил във външната половина на килията, отишъл във вътрешната и затворил вратата. В третия час на нощта, както обикновено, започнал да пее псалми и молитви, а след това легнал на земята и заспал. Но през онази нощ сатаната го смутил с плътска похот. В полунощ жената станала, извадила всичките си украшения и ги сложила, за да прелъсти светия. Тя прибрала дрипите си в торбата и чакала Мартиниан да дойде при нея. На сутринта светият излязъл от своята половина на килията, за да я изпрати. Като я видял в богати дрехи и украсена, той не я познал. Ужасен, той спрял на прага, дълго мълчал и накрая й казал:   - Коя си и откъде си дошла? Какви са тези бесовски одеяния?    - Аз съм от Кесария Палестинска, много съм слушала за теб и за твоята красота и сърцето ми се разгоря от любов към тебе. Заради теб изминах дълъг път. За какво е твоето въздържание, защо трябва да умъртвяваш тялото си с толкова строг пост? В кои книги открихте заповедта да не ядете, да не пиете и да не се жените? Нима апостол Павел не е казал:  . Кой от пророците се е лишил от Царството Небесно заради това, че е имал жена? Нима великият и дивен Енох не е бил женен? А той е бил грабнат на небето и не е видял смърт дори до днес и     . Праотецът Авраам имал три жени и бил наречен дори приятел Божий, нещо повече - сподобил се да приеме в шатрата си Самия Бог в три Лица (Бит. 18). Бил женен и Исаак, този първообраз на Христа (Бит. 24:67). Иаков имал две жени и две наложници, а той се борел с ангел и се удостоил да види Божията слава (Бит. 22). Нима не бил женен Мойсей, върховният пророк и Божий служител (Изх. 2)? А той беседвал с Бога, освободил еврейския народ от тежкото робство на другоплеменници и се сподобил с Царството Небесно. Също и Давид и други пророци и свети мъже имали законни жени и чеда и всички се въдворили в Царството Небесно.   Слушайки думите на тази жена, или по-добре да се каже - на дявола, защото древният човекоубиец говорел чрез нейните уста, Мартиниан започнал да се колебае и да се скланя към грях. Накрая той й казал:   - Почакай малко, защото обикновено при мене идват хора за благословение. Ще погледна дали не е дошъл някой, за да не ни видят. От Бога не можем да скрием нашия грях, нека поне го скрием от хората, за да не ни хулят и осъждат.   Той излязъл от килията, застанал на камъка, който се намирал пред нея и започнал внимателно да оглежда пътя. Но Човеколюбецът Бог не иска погибелта на никого. Той не презрял и трудовете на свети Мартиниан, започнати от младини, спомнил си неговите молитви, подал му Своята помощ и променил злия му помисъл на добър. Блаженият слязъл от камъка, намерил една изсъхнала съчка и я занесъл в килията си. Сложил я сред нея и я запалил. Когато огънят се разгорял силно, светият свалил сандалите си, стъпил в пламъка и стоял така дотогава, докато не започнало да изгаря цялото му тяло. После излязъл от пламъка и казал, сякаш укорявайки самия себе си:   - Мартиниане, приятен ли е този временен огън? Приятно ли е това мъчение? Ако можеш да го изтърпиш, тогава пристъпи към тази жена.    Така говорел на себе си. Щом болката му започнала да утихва, той отново стъпил в огъня и стоял там толкова, дълго, колкото било възможно.    А жената се удивявала как заради спасението си светият сам влязъл в огъня. Тогава сама си спомнила за съгрешенията си и духът й се пробудил като от сън. Тя раздрала одеждите си, скъсала всичките си украшения и ги хвърлила в огъня, отново се облякла в старото вретище, паднала в нозете на свети Мартиниан и със сълзи започнала да му говори:   - Рабе Божий, прости окаяната грешница! На тебе ти е известно колко силни и многообразни са козните на дявола. Той ми внуши мисълта да те изкуша. Помоли се за мене, свети отче, та по твоите молитви и аз, голямата грешница, да получа спасение. Знай, отче, че вече няма да се върна в града, няма да вляза в дома си, няма да видя роднините и познатите си. Не, твърдо реших да оставя скверните си дела и да се погрижа за спасението на окаяната си душа.    Тя се поклонила на светия и си тръгнала, а той се завърнал в килията си, където започнал със сълзи да се моли на Господа. А жената вървяла и с плач се молела на Бога да я настави по пътя на спасението. Чак късно вечерта на другия ден тя стигнала във Витлеем. Отишла в манастира ма блажената Павла, поклонила й се и разказала за всичко, което се случило. Като чула нейния разказ, блажената прославила човеколюбеца Бог, с радост я приела в манастира си и всеки ден я поучавала и наставяла по пътя на спасението. А жената започнала толкова ревностно да се подвизава и да пости, че много пъти блажената й казвала:   - Чедо, щади плътта си, за да не изнемогне, старай се да можеш до край да се подвизаваш в постничество.   Но тя не отслабвала подвизите си. Малко преди кончината си блажената Зоя - така се наричала жената - молела Господ да й открие дали е прието покаянието й. За да извести своята милост, човеколюбивият Бог й дал дара да изцелява.      Преподобният Мартиниан оздравял от изгарянията си едва след седем месеца. После започнал да размишлява така:   - Ако не си отида оттук, лукавият враг няма да ме остави и няма да ми даде покой. Трябва да заживея на такова място, което е недостъпно за жени.   Той се осенил с кръстно знамение, излязъл от килията си и тръгнал към морето.  Когато стигнал до пристана, той намерил един богобоязлив собственик на кораб и му казал:   - Брате! Не знаеш ли в морето някой малък и необитаем остров?   Човекът отвърнал:   - Защо питаш? Защо ти е нужно това?   - Желая да оставя суетния свят и да поема подвига на безмълвието - казал Мартиниан, - но не познавам място, което да е подходящо за това.   Морякът отговорил:   - Има едно такова място, но то е страшно: насред морето се издига висока скала, а земя не се вижда.   - То е подходящо за мене - отвърнал блаженият - и там искам да се заселя, защото е недостъпно за жена.   Човекът разбрал, че пред него стои свят мъж и обещал да изпълни всичко, за което го моли. Те се качили на кораба и отплавали към пустинното място. При благоприятен попътен вятър привечер стигнали скалата. Като я видял, блаженият се възрадвал духом и възхвалил Бога.    Блаженият останал да живее под открито небе, търпеливо понасяйки жегата през деня и студа през нощта. Два или три пъти в годината морякът му донасял хляб и вода. А блаженият Мартиниан живеел на скалата и се радвал духом, че се е избавил от светската суета. Той денем и нощем възхвалявал Бога и непрестанно се поучавал в Богомислие.   Той пребивавал на тази скала шест години, претърпявайки заради спасението си дъжд, студ и пек. Но дяволът не прекратил козните си. Той въвел светия в друго, още по-тежко изкушение.       Веднъж дяволът видял, че по морето плава кораб, на който имало мъже и жени. Той вдигнал буря и силен вятър, хвърлил кораба към една скала и го разбил. Всички пътници потънали и само една девица успяла да се хване за някаква отломка и доплавала до скалата, където живеел Мартиниан.    После подал ръка на девойката и я извел на скалата. Като видял, че тя е много красива, свети Мартиниан казал :   - Наистина, не може на едно място да останат огън и сено, невъзможно е ти и аз да живеем тук заедно. Остани и не се бой от нищо. Тук има хляб и вода, които доставя един моряк, и той ще дойде след два месеца. Разкажи му за всичко, което се случи, а той ще те вземе на кораба и ще те остави на брега.   С тези думи се хвърлил в морето и заплувал. По Божия промисъл два делфина го вдигнали на гърбовете си и го понесли през вълните и го изнесли на сушата.    Блаженият тръгнал от едно място на друго, от град на град. Така, в постоянно странстване, той прекарвал живота си. Не носел със себе си нито жезъл и торба, нито хляб, дрехи или пари - с една дума нищо, което е необходимо за нашия живот. Когато влизал в някой град или село, той питал кой от жителите му се отличава с благочестие, отсядал при него и приемал храна от него. Нощувал там, където го застигане нощта: в пустинята или в полето, и при това лягал да отдъхне за съвсем кратко. За две години той посетил сто шестдесет и четири града и накрая дошъл в Атина.    Там свети Мартиниан завършил с чест земното си поприще, опазил вярата и се удостоил да получи венеца, приготвен за него в Царството Небесно.   Кой не ще се удиви на този подвижник, кой не ще прослави паметта му! До края на дните си той се подвизавал, за да спаси душата си, и дори доброволно се подложил на мъчения. Тогава още нямало гонения против християните, но светият сам поел мъченичеството. Той победил дявола и разрушил козните му, станал сам гонител на себе си и доброволно се подложил на страдания. Наистина той трябва да бъде наречен мъченик и добър страдалец, защото с временния огън преодолял вечния. ", "date": "2018.02.13", "title": "Св. преподобни Мартиниан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378534-13-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1633 г. - Галилео Галилей пристига в Рим за своя процес пред Инквизицията.     1689 г. - Уилям III е провъзгласен за крал на Англия.     1777 г. - Арестуван е маркиз дьо Сад.   1920 г. - Лигата на нациите потвърждава постоянният неутралитет на Швейцария.   1925 г. - Комунистическа терористична група убива народния представител Никола Милев.   1931 г. - Ню Делхи става столица на Индия.   1934 г. - Съветският параход Челюскин потъва в Северния ледовит океан.   1939 г. - Започва първата конференция на българските православни църкви в Северна Америка.   1943 г. - Комунистическа терористична група ликвидира генерал Христо Николов Луков.   1945 г. - Втора световна война: Обединените нации започват стратегически Бомбардировки над Дрезден (Германия), в които загиват хиляди цивилни граждани; Червената армия превзема Будапеща.   1948 г. - Авиокомпания Дирекция въздушни съобщения открива първата българска редовна международна въздушна линия по маршрута София - Белград - Будапеща - Прага със самолет Ли-2п.   1960 г. - Франция тества в Сахара първата си атомна бомба.   1974 г. - Александър Солженицин, лауреат на Нобелова награда за литература през 1970, е изгонен от Съветския съюз.   1975 г. - Създадена е Севернокипърска турска република.   1984 г. - Константин Черненко сменя Юрий Андропов на поста генерален секретар на Комунистическата партия на Съветския съюз.   1988 г. - В Калгари (Канада) са открити XV зимни олимпийски игри.   1996 г. - Британската вокална група Take That обявява, че се разпада.   2001 г. - При земетресение в Салвадор загиват около 400 души   2010 г. - Отриват се Зимни олимпийски игри 2010 във Ванкувър.  ", "date": "2018.02.13", "title": "13 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378535-%D0%B7%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B0-%D0%B8%D0%BB%D0%B8-%D0%BF%D1%80%D0%B5%D0%B4-%D1%87%D0%B8%D1%8F-%D0%B1%D0%B0%D0%BD%D1%8F-%D0%B2%D0%B8%D1%81%D0%B8-%D0%BA%D0%B0%D0%BC%D0%B5%D0%BD%D0%B0%D1%80%D0%BE%D0%B2", "text": "Константин Каменаров: “БНТ няма да допусне да бъде провокирана или употребявана в какъвто и да е политически или частен икономически интерес.”  Надявам се БНТ да не допусне, защото БНТ не е Константин Каменаров.  Но какво за Каменаров са политически и икономически интереси?   Защото:   - осигури няколко часа безплатна реклама на платения спортен канал на един мобилен оператор. Оператор, за който работеше като лъскащ имиджа му доскоро.  Двубоят на Гришо не беше безплатен (осигурен лично от Каменаров, по неговите думи), а безплатна реклама по обществен оператор (обществен ресурс), когато се очаква висок рейтинг. Най-скъпа за обществения интерес е безплатната реклама.   Употреба в частен икономически интерес? Прозрачност: нулева;   - финализира договора със “Спортал” за обща платформа за световното по футбол. Платформа, която ще излъчва на живо всички двубои и ще даде изключително търговско предимство на медийната група на един олигарх (не е Пеевски) пред конкурентите. И то с обществени пари.   Употреба в частен икономически интерес? Прозрачност: нулева;   - назначи за директор на Дирекция “Информация” прочулата се като “Митко, нали ти казах да не задаваш тоя въпрос!”. Бившата шефка и продуцентка на публицистично предаване, която цензурира в полза на силните на деня. И тогава, и сега, силните са едни и същи.   Употреба в политически интерес? Прозрачност: нулева;   - предложи Управителен съвет от хора, свързани с настоящ депутат и собственик на частни фирми.   Употреба в политически и частен икономически интерес? Прозрачност: нулева;   - предложи за член на Управителния съвет човек, който закри един ден изведнъж вестник и списание, на които беше съсобственик, остави десетки журналисти без изплатени заплати, а трудът им беше откраднат от сайта на пантофената мадама и известна баничарка.   Употреба в политически и частен икономически интерес? Прозрачност: нулева;   - предложи друг член на Управителния съвет, който е свързан със стотиците милиони покрай цифровизацията.   Употреба в политически и частен икономически интерес? Прозрачност: нулева;   - предложи за програмен директор на основния си канал бивш политик: човек, който е бил депутат, основател на партия, председател на политическа партия, започнал телевизионните си изяви като водещ на предаване (”Таралеж”), чиято цел беше да бъде пропагандна трибуна на политическата партия на водещия, за да я вкара в парламента (неуспешно), който е бил продуцент на предаването, дало старта на политическа партия (”България без цензура”), който е бил шеф на телевизионна машина за пропаганда (ТВ7)…   Употреба в политически и частен икономически интерес? Прозрачност: нулева;   - предложи за програмен директор на основния си канал бивш политик, който е бил програмен директор на партийна телевизия (”Алфа”) или казано директно - телевизия за партийна пропаганда.   Употреба в политически интерес? Прозрачност: нулева;   - предложи за програмен директор на основния си канал бивш политик, който в едно от своите предавания създаде рубрика, чийто кръстник е настоящият и тогавашен министър-председател Бойко Борисов - “Пред банята”.   Употреба в политически и икономически интерес? Прозрачност: нулева.   Не баня, а…", "date": "2018.02.13", "title": "За интереса или пред чия баня виси Каменаров?"}
{"url": "http://www.classa.bg/%D1%81%D0%B2%D1%8F%D1%82/item/378528-%D1%80%D1%83%D1%81%D0%B8%D1%8F-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D1%8A%D1%82-%D0%BD%D0%B0%D0%B4%D0%B2%D0%B8%D0%B2%D0%B0-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA%D0%B0-%D0%B7%D0%B0%D1%81%D0%B5%D0%B3%D0%B0", "text": "            Да строиш въздушни кули не струва нищо. Но поддържането им може да излезе доста скъпо. Президентът Путин обещава след предстоящото си преизбиране повече пари за образование и здравеопазване, по-високи заплати, икономически ръст, последователна борба срещу корупцията, правна сигурност, по-добра инфраструктура. Накратко: той повтаря обещанията си от последните избори. Обещания, които за съжаление така и не изпълни. Сега той отново се зарича да извърши чудеса. Дали обаче действително нещо ще се промени след неговото преизбиране?     Едва ли. Залъгването ще продължи. А това струва много пари на руската държава. Защото докато реформите си остават блян, ресъветизацията продължава. Три четвърти от руския БВП се реализират от фирми, които се намират под държавен контрол. Последиците: неефективност, свръхбюрокрация, липса на конкуренция. Това развитие се наблюдава най-отчетливо в банковия сектор. Междувременно Централната банка има думата в много от финансовите институции. Когато закъсат, те просто се обръщат към Централната банка. И тя продължава да ги финансира - за сметка на данъкоплатците.   И още един пример: в секторите, които държавата е категоризирала като особено важни за националната сигурност, няма място за чужденци. Затова и никой вече не се учудва, че все повече чуждестранни фирми обръщат гръб на руския пазар. Факт, който лобистките организации и външнотърговските камари се опитват да прикрият.   Вече години наред Русия отбелязва слаб ръст. На практика руската икономика стагнира от 2013 година насам. Нов тласък може да се очаква само ако държавата допусне повече конкуренция и поведе борба срещу корупцията и свръхбюрокрацията. От огромно значение е и това: да се неутрализира натискът, оказван върху съдилищата. Но и това е блян. Защото всичко изброено дотук би застрашило властта на Путин. И как да е иначе, след като много от неговите политически съратници, приятели и поддръжници разглеждат държавата като плячка.     Популярността на Алексей Навални най-вече сред младите руснаци се дължи именно на ясните му думи по адрес на корумпираната политическа класа. Но в интерес на истината трябва да кажем, че със своя нарцисизъм Навални е всичко друго, но не и алтернатива на сегашната власт. Още повече, че няма ясна икономическа програма.     И така на 18 март руснаците отново ще изберат Путин. Въпреки че от години реалните им доходи намаляват. Въпреки че цените на хранителните продукти растат. Въпреки че засега няма никакви изгледи за подобрение. Защо тогава ще гласуват отново за Путин? Ами защото държавно контролираните медии внушават на хората, че на предстоящия президентски вот са изправени пред следния избор: или Путин, или хаос. И в същото време подклаждат страха, че може да стане още по-лошо - толкова лошо, колкото през 1990-те години. Така телевизорът в хола надвива все по-празния хладилник в кухнята. Все някога обаче хладилникът ще отвърне на удара.", "date": "2018.02.13", "title": "Русия: телевизорът надвива хладилника. Засега."}
{"url": "http://www.classa.bg/%D1%81%D0%B2%D1%8F%D1%82/item/378529-%D0%BF%D0%BE%D0%B4-4-%D0%BC%D0%B8%D0%BB%D0%B8%D0%BE%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%B5%D0%B7-2100-%D0%B3%D0%BE%D0%B4%D0%B8%D0%BD%D0%B0", "text": "            Предварителните данни за 2017 сочат, че с 8,7 раждания на 1 000 души България заема 212-то място в света. Много по-тревожна е позицията на страната по показателя за обща смъртност, където с 14,5 смъртни случая на 1 000 души от населението тя се нарежда на трето място.      Непосредствено преди нея са малката африканска държава Лесото, която е силно засегната от СПИН-пандемията, и Литва, където населението застарява особено бързо заради високата емиграция на млади хора. И още: отрицателното миграционно салдо на България я поставя на 114-то място в света - далеч назад в сравнение със страни, които привличат особено много имигранти, като Люксембург, Сингапур, Обединените арабски емирства, Испания, Белгия, Швеция, Швейцария, Австрия. През миналата година броят на българите най-вероятно се е стопил с още 70 хиляди души, което се равнява на 1,1%. Така по скорост на обезлюдяване страната вече заема 9-то място сред 234 държави и територии - непосредствено след Латвия, Литва и Молдова. Ревизираната през 2017 дългосрочна прогноза на ООН за населението на България сочи, че през 2050 година то ще наброява около 5,4 милиона души, а към 2100 година - около 3,8 милиона.     БАН осъществява проект за изработване на мерки за смекчаване на последиците от демографската криза. В рамките на този проект в края на миналата година се проведоха обществени дискусии в най-силно засегнатите региони на страната. Особено песимистични бяха мненията в най-бързо обезлюдяващите се райони. Според протокола от дискусията, един представител на администрацията във Видин е казал следното: „Във Видинска област годишно се раждат около 500 деца и дори по-малко. Представете си цяла област с 400-500 деца, половината от които са от малцинствата. От тези 500 деца колко биха останали? И стигаме до едно поколение за цялата област от 100 души! До момента говорихме за качествената характеристика на хората - не са мотивирани, не желаят, не искат. Но още по-големият проблем, с който ще се сблъскаме в бъдеще, е количеството. Говорим за 100 човека. То само ръководните длъжности в администрацията са 100. Няма да има и администрация. Всяка година населението на областта намалява с 3 000 души и ще става все по-зле\".   Икономиката на България от години изпитва остър недостиг на кадри, което също е следствие от задълбочаващата се демографска криза. Страната не само не съумява да привлече кадри от чужбина, но и твърде много млади хора от провинцията бягат зад граница или към София. Паралелно с това центровете на растеж се броят едва ли не на пръстите на едната ръка. И още: в редица региони на страната около 70% от младите хора до 30 години са с незавършено средно или дори с никакво образование.    Те са и основната част от бенефициентите на програмите за субсидирана заетост, в които основните работодатели са общините и МВР. Както бе констатирано на проведените в края на миналата година дискусии, образованието очевидно не е ценност за повечето млади хора, останали в обезлюдяващите се райони, особено сред полуграмотните и неграмотните представители на малцинствата. „В Нова Загора, където са настанени бежанци, нямаме този проблем, защото при бежанците образованието е ценност и за децата, и за родителите\", бе изтъкнато по време на обсъждане, проведено в Сливен.   Повечето местни работодатели сякаш също не се опитват да задържат чрез стимули малкото останали в провинцията млади работници и специалисти. Повсеместна е констатацията, че интересът е да се „усвоят\" отпуснатите средства по програмите за безработни младежи, след което наетите биват веднага освобождавани.   Професор Пенка Найденова е работила дълги години като представител на Фонда за населението на ООН в много страни по света. Според нея влошаването на демографската ситуация в България се дължи на нарушения баланс между броя на живородените и на починалите. Освен това броят на емигрантите е доста по-висок от броя на имигрантите, а в резултат осезаемо нараства делът на хората на 65 и повече години. В момента те са 22% от цялото население, но към 2050 година ще бъдат поне 33%. „Остаряването на населението не е кризисно явление - то е резултат от развитието на демографската система. Населението на България ще намалява, както във всички развити страни - редом с нарастването на средната продължителност на живота и със спада в раждаемостта. Не очаквам обаче това да доведе до изчезване на българската нация\", казва проф. Найденова.   Експертката смята, че за разлика от българите и турците, които са преминали през всички фази на първия демографски преход, ромите в България ще увеличават числеността си, тъй като не са преминали дори през втората му фаза, свързана с намаляване на смъртността при запазена висока раждаемост. Единствено осезаемото нарастване на темповете на икономически растеж и на стандарта на живот е в състояние да промени неблагоприятното миграционно салдо, посочва проф. Найденова. И напомня, че за десетилетието след икономическата криза през 2008-2009 страната са напуснали над 300 хиляди българи на възраст до 30 години. Намаляването на трудовите ресурси поставя страната пред предизвикателството да компенсира изтичането на работна сила с осезаемо увеличаване на производителността на труда. Необходима е коренна промяна в образователната система и в политиките за регулиране на пазара на труда, заключава проф. Найденова.", "date": "2018.02.13", "title": "Под 4 милиона българи през 2100 година?"}
{"url": "http://www.classa.bg/%D1%81%D0%B2%D1%8F%D1%82/item/378530-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B8%D0%B7%D0%BF%D1%80%D0%B0%D0%B2%D1%8F-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D1%80%D0%B5%D1%89%D1%83-%D0%BC%D0%BE%D1%81%D0%BA%D0%B2%D0%B0", "text": "Стремежът на САЩ да увеличат износа на енергия в чужбина не само е движен от икономически мотиви, но и се вписва в геополитическото противопоставяне с Русия.   През юли миналата година президентът на САЩ Доналд Тръмп застана във Варшава до полския си колега Анджей Дуда и обеща да помогне за премахване на зависимостта на страната му от вноса на енергоизточници от Русия. Той предложи американско гориво като алтернатива, “така че да не може никога да бъдете държани за заложници от един-единствен доставчик”.       Тръмп засегна темата за отдавнашните безпокойства в Европа за способността на Русия да спира доставките на природен газ - нещо, което тя е правила при спорове за цените в миналото. Американски конгресмени казват, че руското влияние заради енергията се е оказвало ефикасно за заглушаване на критиките заради нейните нарушения на човешките права, анексирането на Крим и нахлуването в Източна Украйна, за което Кремъл отрича.   Шест месеца след посещението на Тръмп Полша сключи договори за внос на американски втечнен природен газ, суров петрол и въглища и съобщи, че няма да продължи сделка за доставка на газ с руската държавна компания Газпром, когато тя изтече през 2022 година, слагайки край на едни специални и трудни отношения, датиращи от 1944 година.   Този епизод е пример за една ключова цел на дневния ред на Тръмп за “енергийна доминация” - използване на нарастващия износ на енергоизточници за засилване на геополитическото влияние на Вашингтон.   Тази политика има също за цел да подпомогне вътрешното производство чрез смекчаване на екологичните регулации и разширяване на проучванията във федерални територии, но тези усилия засега нямат кой знае какъв ефект.   Тръмп въпреки всичко наследи един преживяващ бум петролен и газов сектор, който осигури на неговата администрация по-голямо влияние на международните енергийни пазари, отколкото онова, на което Белият дом се радваше през последните десетилетия. Добивът на петрол в САЩ се увеличи до над 10 милиона барела дневно за първи път от 1970 г. благодарение на подобрените технологии. Производството на природен газ също нарасна чувствително и САЩ се превърнаха в най-големия производител на “синьо гориво” в света.   Междувременно премахването през 2015 г. на 40-годишната забрана за износ на суров петрол - закон, одобрен от контролирания от републиканците Конгрес и подписан от тогавашния президент Барак Обама - направи стратегическите доставки в чужбина възможни. Разрешаването на износа на американски втечнен природен газ също даде тласък на сектора.   Остава да видим колко успешно ще изиграе администрацията на Тръмп силната си ръка. Сред препятствията са екологичната опозиция срещу нови петролопроводи и други енергийни проекти у дома, конкуренцията на други големи износители в чужбина и потенциални търговски спорове.   Първите сигнали са обещаващи. Литва, Украйна, Китай, Япония, Южна Корея и Виетнам са сред над 30-те страни, които сключиха през последните две години със САЩ сделки за доставки, много от които за първи път.   Джон Маккарик, заместник помощник-държавният секретар за енергийните ресурси, каза, че неговите служители са помогнали за прокарването на пътя за някои споразумения за доставка на енергоизточници, като са се срещнали с представители на компании и правителства в Европа и Азия, за да представят стратегическата стойност на американската енергия.   “Ние се опитваме да изравним правилата”, като осигурим на съюзниците ни възможност да диверсифицират доставките си на енергия, обясни той.   Това, според него, може да намали влиянието на “фактори, които изкривяват пазара”, включително Русия и ОПЕК. Администрацията на Тръмп също се надява да използва износа на енергоизточници, за да намали зейналия търговски дефицит с партньори, по-конкретно с Китай, който миналата година е имал излишък от 347 милиарда долара в стокообмена със САЩ.   Китай се превърна в основен потребител на втечнен природен газ и втори купувач след Канада на суров петрол от САЩ. Китайската държавна петролна компания подписа през ноември предварително споразумение за инвестиране на 43 милиарда долара в съоръжение за износ на втечнен природен газ от Аляска, което може да се конкурира с руския експортен терминал Ямал в Арктика.   “Да има сътрудничество, а не хващане за гушите - това наистина е положително”, заяви Даниъл Йерджин, енергиен историк и вицепрезидент на IHS Markit.   Износът на американски въглища за Азия също се увеличи през последните месеци, в момент, когато изпитващите затруднения миннодобивни компании от САЩ търсят алтернативи на слабия вътрешен пазар.   Докато американският износ нараства стремително, вносът се свива - нещо, което намалява икономическата и политическата зависимост от страни производители в Близкия изток и на други места.   От 2005 г. нетният внос на петрол в САЩ се е понижил рязко до 4 милиона барела дневно от 12,5 милиона, като делът на вноса от ОПЕК е паднал до около една трета от повече от половината.   Забраната върху износа на американски петрол, която бе отменена, бе наложена през период, когато е имало опасения от недостиг на гориво, след като арабските членове на ОПЕК наложиха ембарго на САЩ като ответна мярка за тяхната подкрепа за израелската армия.   В Стратегия за национална сигурност на Тръмп, представена през декември, се посочва, че една от целите на политиката на “енергийна доминация” е да “помогне на нашите съюзници и партньори да станат по-устойчиви срещу онези, които използват енергията за принуда”.   Бившата съветска република Литва получи първата си доставка на американски втечнен природен газ през август - събитие, което литовският министър на външните работи нарече “решаващо важно за целия регион”.   Администрацията на Тръмп също така помогна за договарянето през юли между Украйна и американската миннодобивна компания Xcoal Energy на продажбата на около 700 000 тона въглища и осигури стотици милиони долари под формата на финансиране и застраховане за газови проекти и вятърни турбини там.   Украйна понасяше през годините главния удар от почти пълния монопол на Русия върху снабдяването на Европа с газ. Руската държавна енергийна компания Газпром прекъсна доставките за Украйна, и оттам за Западна Европа, по време на спорове за цените посред зима и наложи забрана на своите клиенти да препродават газ на други страни.   Кремъл и Газпром твърдят, че тези спорове са движени от търговски, а не от политически мотиви. Вицепрезидентът на Газпром Александър Медведев омаловажи влиянието на американските енергийни доставки в региона.   “Бих сравнил износа от Газпром на газ за Европа с чаша чай, а американския - с няколко капки коняк или уиски, добавени в тази чаша”, каза той пред инвеститори в Лондон в четвъртък. “Усеща се малко аромат, но вкусът не се променя особено.”   Русия се стреми да укрепи бизнес връзките си в Западна Европа с предложен газопровод под Балтийско море до Германия - “Северен поток 2″. Държавният секретар на САЩ Рекс Тилърсън каза във Варшава на 27 януари, че Вашингтон гледа на този проект като на заплаха за енергийната сигурност на Европа.   Русия може да разполага с достатъчно свободен капацитет, за да заплаши американските добивни компании с ценова война, ако политиката на САЩ я разтревожи твърде много, коментират анализатори.   “Русия може да покаже на света колко енергия може да произвежда просто във вреда … на конкурентните американски производители на петрол и газ”, заяви Ейми Майърс Джафи, старши сътрудник в Съвета за външни отношения.   Ценови войни в миналото със страните от ОПЕК предизвикаха фалити в САЩ, включително през 2014 година, когато Саудитска Арабия “развъртя кранчето”. ОПЕК обаче в крайна сметка се смили, на фона на срива на цените на петрола, като намали добива и постла пътя за възстановяване в САЩ.   Дори ако САЩ имат проблеми със завоюването на пазарен дял в конкуренция с по-евтиния, доставян по тръбопроводи руски газ, наличието на алтернатива ще неутрализира влиянието на евентуално ново спиране на доставките от Русия и съответно ще намали възможностите й да налага дългосрочни ограничителни договори на нейните клиенти, обясняват анализатори.   “Най-големият принос на Америка ще бъде промяната на начина, по който се прави газовият бизнес, а не спечелването на специален пазарен дял”, каза Агня Григат от мозъчния тръст Атлантически съвет.   Джон Маккарик от Държавния департамент не се съгласи с мнението на някои анализатори, че усилията на САЩ да увеличат износа си в чужбина може да разгневят Русия.   “Руснаците трябва да разберат, че те се конкурират на пазар”, заяви той. “Наистина това е просто конкуренция, а не геополитическа заплаха.”", "date": "2018.02.13", "title": "Политиката на Тръмп на \"енергийна доминация\" изправя Вашингтон срещу Москва"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378521-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B4%D0%BD%D0%B5%D1%81-%D0%B1%D1%80%D1%83%D0%BA-%D0%BE%D1%82-%D0%B4%D1%8A%D1%80%D0%B7%D0%BE%D1%81%D1%82-%D0%B8-%D0%BA%D1%80%D0%B0%D1%81%D0%BE%D1%82%D0%B0", "text": "Тя се казва Катрин Кели Ланг и от 1987 г. насам е неразделна част от екипа на американската телевизионна продукция \"Дързост и красота\", влизайки в образа на Брук Лоугън. Въпреки че е на 56 години, калифорнийката изглежда зашеметяващо.     Перфектния си външен вид дължи не само на добрите гени, които наследява от родителите си, но и на редовния спорт. Катрин е пристрастена към колоезденето, като се качва да колелото във всеки свободен момент, в който не е на снимачната площадка на популярния сериал.      Макар и \"Дързост и красота\" да спря да се излъчва в българския ефир, поредицата продължава да се снима с пълна сила. В последните епизоди тя сключва брак отново с Рич Форестър. Актрисата споделя с над 150-те си хиляди последователи в Инстаграм кадри от случващото се зад кулисите.      Русокосата Брук, която е разбила десетки сърца на телевизионния екран, всъщност има само два брака зад гърба си. Радва се на три деца.  ", "date": "2018.02.13", "title": "Как изглежда днес Брук от \"Дързост и красота\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378522-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще се в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате. Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата ви. Правилно разпределяйте личното си време, така че прекомерната свобода, да не доведе до финансови загуби и загуба на репутация. Денят е добър за учение и решаване на проблеми свързани с недвижими имоти. Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията ви. Удачно ще се развиват, преговорите с бизнес партньори. Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си. Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките. Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение. От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да кажете истината на избраника си. Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите.   Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми. Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата. Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка. Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно.", "date": "2018.02.13", "title": "Дневен хороскоп 13 февруари"}
{"url": "http://www.classa.bg/%D1%81%D0%B2%D1%8F%D1%82/item/378523-%D0%BD%D0%B0%D0%BB%D0%B8-%D0%B8%D0%BC%D0%B0%D1%88%D0%B5-%D1%85%D0%B0%D0%BE%D1%81-%D0%BD%D0%B0-%D0%B1%D0%BE%D1%80%D1%81%D0%B8%D1%82%D0%B5", "text": "            Големите колебания на финансовите пазари продължиха да края на миналата седмица. Анализаторите окачествяват това като начало на прехвърляне на капитала от акции към държавни облигации - поне в САЩ. Добрите конюнктурни показатели бяха така да се каже капката, която преля чашата. Защото на инвеститорите им стана пределно ясно колко добре се развива американската икономика. Толкова добре, че Американската емисионна банка би могла да затегне още по-здраво юздите.     \"Инвеститорите се опасяваха, че лихвите ще се повишат по-бързо от очакванато\", твърди борсовият специалист Щефан Шарфетер. \"Тогава в сила влиза един автоматизъм, при който инвеститорите се сбогуват с пазара на акциите и предпочитат пенсионните пазари. Защото там получават отново разумни лихви\", казва той. Дългогодишният борсов анализатор твърди, че в момента се осъществява един вид преструктуриране на капитала и това са първите му предвестници. В момента на пазарите има повече продавачи, отколкото купувачи. Към това се прибавят и автоматичните компютърни системи, които излъчват сигнали за продажби, когато бъдат надхвърлени определени граници. А това засилва тенденцията на спад.     \"Очевидно инвеститорите са били доволни от развитието на пазара на акциите\", смята икономистът Щефан Шойрер от фондовото дружество Allianz Global Investors. Той твърди, че склонността към колебания е била \"изключително ниска\" и рисковете са били минимални. Затова той определя реакцията на пазарите по-скоро като здравословна.   Седмици наред пазарите на акциите - особено в САЩ - бяха като отвързани. Особено след като на всички стана ясно, че данъчната реформа все пак ще бъде осъществена. Инвеститорите я чакаха отдавна, но междувременно бяха разочаровани. \"Сега пък курсовете на акциите в САЩ са оценявани твърде високо\", казва Щефан Шойрер от Allianz Global Investors и добавя, че сега ще бъде извършена корекция. Експертът смята развитието в Европа за нормално.   Брокерите казват, че европейските пазари са изнервени, защото американските инвеститори се освобождават от европейските и германските си акции. Към това се прибавя и известна доза борсова психология. \"Когато инвестирорите са несигурни и не могат разпознаят ясно тенденциите, стават нервни и се подсигуряват с други опции срещу неочаквани развития\", обяснява Мартин Хюбнер от фирмата за проучване на пазарите Sentix. Несигурността в Европа беше предизвикана от изненадващо острите реакции на американските борси в началото на седмицата.   Манфред Хюбнер смята, че нервността на германския пазар на акции се дължи и на протакането при съставянето на правителство и плановете на вероятната нова широка коалиция. Засиленото регулиране на пазара отслабва икономиката в дългосрочен план.    Щефан Шойрер твърди, че европейските пазари са в добро състояние. Защото рисковите премии в сектора на фирмените облигации не бележат големи колебения, а реалните лихви все още са ниски и поддържат конюнктурата. И за разлика от САЩ, паричната политика в Европа е по-хлабава, а конюнктурната обстановка все още е добра. Курсовете на някои германски акционерни дружества отбелязаха спад през последната седмица, но германската борса се радва на подобно развитие. Тя печели от силните колебания, защото те засилват търговията с акции. И това се вижда ясно от германския борсов барометър.", "date": "2018.02.13", "title": "Нали имаше хаос на борсите?"}
{"url": "http://www.classa.bg/%D1%81%D0%B2%D1%8F%D1%82/item/378524-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%BE%D1%81%D0%BF%D0%BE%D1%80%D0%B2%D0%B0%D0%BD%D0%B8-%D0%B8%D0%B4%D0%B5%D0%B8-%D1%81%D1%80%D0%B5%D1%89%D1%83-%D1%80%D0%BE%D0%BC%D1%81%D0%BA%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82", "text": "            Словашкият министър на вътрешните работи Роберт Калинак е твърдо решен да поведе борба срещу \"затормозяващата ромска престъпност\". Той внесе за разглеждане в парламента пакет проектозакони, с които иска да промени коренно условията в ромските квартали в Словакия, които приличат на гета. Голяма част от словаците одобряват намеренията на вътрешния министър. Други обаче силно го критикуват. Те смятат, че проектозаконите са дискриминиращи, тъй като се отнасят само до ромското малцинство и всъщност намирисват на расизъм.     Ивета Ружинова, която е кметица на малкото градче Кромпачи в източната част на Словакия, не разбира целия шум около проектозаконите на Роберт Калинак. \"Предотвратяването на престъпления или на нарушаване на обществения ред е правилна стъпка, според мен. Дори трябваше още по-рано да въведем съответните превантивни мерки\", казва тя. Правителственият пълномощник по ромските въпроси Абел Равач гледа на нещата другояче. \"Не можем да делим обществото на групи по етнически произход, след това да обявяваме една група за престъпници и да създаваме закони срещу тази група\", казва той. Вътрешният министър обаче е непреклонен и твърди, че държавата е длъжна да предпазва гражданите си от ежедневните кражби и нарушения на обществения ред, извършвани от роми.   Роберт Калинак има предвид случващото се в голяма част от бедните ромски квартали в покрайнините на градовете. Особено в източната част на Словакия има стотици подобни ромски гета. Там безработицата е 100 процента. Единствените доходи на ромите са от социални помощи и детски надбавки. В словашките ромски квартали цари бедност и безперспективност. Ромските деца не ходят на училище, а младежите нямат никакъв шанс за професионално обучение. И вътрешният министър Роберт Калинак иска да промени това положение.   Кметицата на Кромпачи Ивета Ружинова настоява родителите на ромските деца да получават социални помощи само ако изпращат децата си на училище и се грижат за здравето им. \"Родителите първо трябва да изпълняват своите задължения, преди изобщо да мислят за социални помощи\", твърди и вътрешният министър. Той възнамерява да създаде специални полицейски участъци в проблемните ромски квартали и да разшири правомощията на полицията. Роберт Калинак иска да намали и възрастта за наказателна отговорност на 14 години. Неговата програма съдържа и някои социални компоненти. \"Ние искаме да изградим мрежа от социални центрове, които да спомогнат за подобряване на положението на ромските деца и да поемат тяхното възпитание\", казва той.   Според някои, в проектозаконите е предвидена твърде малко превантивна дейност. Председателят на съвета на неправителствените ромски организации Ладислав Рихтер пък признава, че отсега се чувства дискриминиран. \"От друга страна обаче трябва открито да кажем, че в ромските квартали наистина има много нарушения на обществения ред и престъпления. Там престъпността е висока и расте постоянно\", казва той. Правителственият пълномощник по ромските въпроси Абел Равач споделя това мнение, но допълва, че властите трябва да са наясно в кои общини има нужда от повечи полицаи.   \"Ние обаче не бива да категоризираме престъпленията според цвета на кожата и етноса. Нямам нищо против борбата срещу нарушенията на обеществения ред и престъпленията. Но ние нямаме нужда от такива изрази като \"циганска престъпност\". Нямаме нужда от създаване на напрежения\", казва той. Това изявление всъщност е деликатна препратка към нещо, което вътрешният министър премълчава. След две години в Словакия се провеждат парламентарни избори. И Роберт Калинак може да подлее вода на десните екстремисти, прeдставяйки се като борец срещу \"затормозяващата ромска престъпност\".", "date": "2018.02.13", "title": "Словакия: оспорвани идеи срещу \"ромската престъпност\""}
{"url": "http://www.classa.bg/%D1%81%D0%B2%D1%8F%D1%82/item/378525-%D1%82%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "              Масуд Сутанзадех е от Афганистан. От известно време 24-годишният мъж работи в един биомагазин в околностите на Мюнхен. Там той подрежда зеленчуци и плодове по рафтовете и усъвършенства немския си в разговорите с клиентите. \"Целта ми е много обикновена. Искам да живея като нормален човек, да работя и да живея в сигурност\", споделя той. В Афганистан той е работил като електротехник за американската армия и е станал мишена на талибаните. През 2015 година решава да избяга. Преминава през Иран, Турция и балканските страни и се установява в Германия. Още в самото начало се записва на курс по немски.    Година по-късно започва да търси работа. Бързо му става ясно, че е трудно да стъпи на германския трудов пазар. \"От време на време пристигаха откази, а други дори не отговаряха\", спомня си той. Фактът, че е намерил работа се дължи на редица щастливи стечения на обстоятелствата и неуморната подкрепа на мюнхенската фирма Soсial Bee. \"Те ми дадоха шанс\", казва Масуд, визирайки с благодарност основателите на фирмата Максимилиан Фелзнер и Зара Брун. Двамата не искат да се примирят с факта, че толкова много бежанци не могат да си намерят работа и стигат до идеята за създаването на \"социална фирма за временна заетост\" като мост към трудовия пазар.     Принципът на Soсial Bee е елементарен, споделя Максимилиан Фелзнер. \"Ние назначаваме при нас бежанци, за да ги предоставим по-късно на партньорски фирми\", казва той. Фирмата предлага допълнително социално-педагогически услуги, езикови курсове и квалификация на назначените. Освен това бежанците получават и редовна заплата, която финансират различни фондации. Максимилиан Фелзнер казва, че целта е след 18 месеца неговите служители да бъдат подготвени за назначение в партньорски фирми. Голямото предимство на начинаещия социален стартъп се състои в това, че тя поема и всички бюрократични дейности.     \"Много от партньорските фирми се страхуват от бюрократичните спънки и в повечето случаи не знаят как могат да назначат бежанци за сътрудници\", казва Максимилиан Фелзнер.   Много германски фирми вече са се доверили на Soсial Bee. Сред клиентите на стартъпа са известни фирми като \"Ауди\" и \"Вюрт\", \"Цепелин\" но и много средноголеми и малки предприятия в околностите на Мюнхен. \"Много често фирмите си мислят, че бежанците, които пристигат при тях, трябва да са безкрайно благодарни и да дават максималното от себе си, за да се включат бързо в трудовия цикъл. А това не е толкова лесно и може да доведе до междуличностни конфликти. Ние сме нещо като буфер и подготвяме сътрудниците бежанци за новата ситуация като същевременно помагаме на другата страна да разбира правилно своите сътрудници\", казва Фелзнер.     \"Мога да работя в екип\"   Soсial Bee e дружество с идеална цел и печалбите се връщат обратно във фирмите за насърчаване и грижи за бежанците. Досега дружеството е назначило 50 души. Десетина от тях вече са получили постоянни трудови договори във фирми партньори. \"До края на годината искаме да назначим още 100 бежанци\", казва Максимилиан Фелзнер.   Ако всичко върви добре, през следващите три години фирмата ще подкрепи общо 1 000 бежанци. Досега концепцията е успешна. \"Над 90 процента от сътрудниците, които са работили при нас, вече имат постоянни трудови договори или са започнали курсове за повишаване на квалификацията. Някои пък започнаха да следват\", казва Фелзнер.   Създателите на Sосial Bee стартират специална рекламна кампания, която трябва да убеди фирмите да приемат на работа хора като Масуд Сутанзадех. Посланието ѝ гласи: \"Който е успял да преживее опасностите на бягството, ще успее да навлезе и в трудовия процес. При това с лекота!\".   \"Аз оцелях заедно с 85 души в една надуваема лодка\", казва Церай Г. от Еритрея. На плакат са изписани неговите думи: \"Аз мога да работя в екип!\". Тази рекламна кампания обявява война на предразсъдъците, разпространени в много от отделите за набиране на персонал в германските фирми, и същевременно отправя ясен сигнал. \"Бежанците, които са натрупали опит по време на бягството си, не са по-лоши кандидати за трудовия пазар. Това, което са преживели, може да се превърне в тяхна сила\", казва Максимилиан Фелзнер.   Масуд Сутанзадех от биомагазина е пример за това. Той вече е преодолял много препятствия в трудовото ежедневие и в обществото. Афганистанецът обаче е изправен пред ново изпитание от юридическо същество: неговата молба за предоставяне на убежище е отхвърлена и вероятно той ще бъде върнат обратно в родината си. \"Преди да срещна хората от Soсial Bee животът ми беше много по-тежък\", разказва той. Работата в биомагазина му дава сили. Независимо, че бъдещето му е неясно, Масуд споделя: \"Идването в Германия си струваше.\"", "date": "2018.02.13", "title": "Те намират работа на бежанците"}
{"url": "http://www.classa.bg/%D1%81%D0%B2%D1%8F%D1%82/item/378526-%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D1%82%D0%B5-%D0%B4%D1%8A%D1%89%D0%B5%D1%80%D0%B8-%D0%BD%D0%B0-%D0%B8%D0%BD%D0%B4%D0%B8%D1%8F", "text": "          Много индийци дават мило и драго да им се роди момче. Според представите им, синът е ценност: той носи гордост, слава, пари. Дъщерите обаче често са нежелани. Према от Ню Делхи може да го потвърди. Когато родила първата си дъщеря, роднините ѝ били щастливи. При втората ѝ бременност обаче всички непрестанно ѝ повтаряли: \"Сега вече ще е момче\". Само че отново се родило момиче. \"Мъжът ми направо откачи. Прокълна ме, биеше ме и крещеше: \"Искам син, син. Защо ми раждаш дъщеря? Другите жени как успяват да родят синове?!\"     Мъжът на Према просто не си намирал място от гняв. Един ден грабнал една летва и заудрял с нея малката си дъщеря по главата. От раните рукнала кръв, детето било откарано в болница. Мъжът заплашил, че ще убие и двете си дъщери. И така тя избягала при родителите си. Само че никой в семейството ѝ не я защитил. Всички я смятали за виновна, че не е родила син. Братята ѝ я заставили да се върне при мъжа си. Казвали: Дори да те бие, ти си длъжна да останеш при мъжа си.\"   Према отново забременяла. Често повръщала - точно както при предишните две бременности. Мъжът и родителите му решили, че това е сигурен знак, че детето пак ще е момиче. Свекървата искала мъжът да изгони Према и да се разведе. \"Оставиха ме сама. Нямах достатъчно пари даже да нахраня децата си.\"     Историята на Према звучи невероятно, но в Индия тя не е изключение. Дори правителството неотдавна беше принудено да признае, че в страната живеят около 21 милиона нежелани момичета. Според него, годишно държавата се лишава от по два милиона момичета: поради аборти и убийство на децата директно след раждането, или пък защото те умират, след като са били изоставени на произвола на съдбата.     Сейхо Синкх е ръководител на една организация в Делхи, която подкрепя раждането на момичета. \"В Южна Азия предпочитат момчетата\", обяснява той. \"За момичетата семействата трябва да плащат зестра, когато ги женят. Тоест те струват пари на семейството, докато при синът е обратното - той носи пари на рода\", казва Синкх. Той разказва още, че в Индия изследванията с ултразвук са много евтини, а според него така се стига направо до геноцид. \"Според нашите оценки, прегледът на бременни с ултразвук води до премахването на 9000 момичета дневно: или чрез аборт, или чрез убийство директно след раждането им.\"     В Индия при това е забранено при изследване с ултразвук да се казва на родителите какъв ще е полът на детето. Само че точно богатите индийци са вманиачени на тема \"син\", те могат да си позволят да дадат подкуп на лекаря, за да им каже дали детето ще е момче или момиче.     Според преброяването в Индия през 2011 година, броят на момичетата е значително намалял в сравнение с данните от преди 30 години. Най-вече в Северна Индия, където отношенията в обществото са особено консервативни, се раждат повече момчета, отколкото момичета.     Према, която била прогонена от свекървата си, е родена в бедно семейство. След като мъжът ѝ я изхвърля - бременна и с две дъщери на ръце, тя се хваща да работи като чистачка на различни места, за да изкара дребни пари. Изхранвала се само с хляб и сол, разказва тя. Лекарите ѝ кавали, че е твърде слаба за нормално раждане, смятали, че тя или детето ѝ ще умрат. \"Само че аз все пак родих нормално. И беше момче. Четири килограма\", разказва Перма.   Веднага след раждането мъжът ѝ я потърсил. Поискал прошка. \"Наложи се да му простя. Само че сега не ми разрешава да даваме пари за образованието на дъщерите ни. Но поне вече не бие момичетата ни.\"   По-малката ѝ дъщеря е на 11 и мечтае да стане учителка, а по-голямата иска да следва медицина. Према е твърдо решена заради децата да се пребори с мъжа си. Междувременно родила второ момче. А мъжът ѝ иска и още синове. Према обаче с усмивка разказва, че се е подложила на стерилизация без знанието на съпруга си.", "date": "2018.02.13", "title": "Нежеланите дъщери на Индия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378527-%D1%82%D0%BE%D0%B2%D0%B0-%D0%BB%D0%B8-%D1%81%D0%B0-%D0%BD%D0%BE%D1%80%D0%BC%D0%B0%D0%BB%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8", "text": "              Кои и какви са „нормалните българи\"? Така зададен, въпросът е безсмислен и даже глуповат, защото допуска, че съществува някаква абсолютна и общовалидна нормалност. Виж, ако се разбие на по-конкретни въпроси в социологическа анкета, това питане вероятно би могло да послужи за „изчисляване\" на някакъв съвкупен образ на българина в проценти. Съмнявам се обаче, че този образ ще е реалистичен. Давам пример. Ако попитате дали е нормално да се уважават възрастните хора и да им се прави място в трамвая, 100% от анкетираните ще отговорят положително. Което обаче няма да попречи на някого да влачи по земята някоя бабичка, ако с нещо не му е харесала. Нито ще попречи на десетина процента от населението да изберат същия този човек за народен представител.     Тъй че никога не бих си позволил да задам този въпрос, но се виждам принуден да го направя заради изявата на един български политик и евродепутат, който, без изобщо да се притеснява, си позволява да говори за и от името на „нормалните българи\" и да обяснява какво харесват и какво не харесват те. Въпросният депутат е известен с това, че влезе в Европейския парламент като част от отдавна несъществуващата коалиция „България без цензура\", финансирана обилно, по думите на прокуратурата, от източвана и впоследствие фалирана банка. Сега на тукашна почва вече е част от друга (патриотична) коалиция, която пък е част от управляващото мнозинство и от правителството. Освен това депутатът е известен с гневните си изказвания по „циганските\" въпроси и с радикалните си предложения за тяхното решаване. А напоследък - и с подкрепата си за даване на повече простор за ски спорта в Пирин, изразена неотдавна с личното му присъствие в първата редица на съответното (контра)шествие в София.     Повод за въпросната му изява стана посещението на германска евродепутатка, която подкрепя запазването на повече простор за дивата природа. Тази евродепутатка се прочу напоследък с това, че при изслушването на българския премиер в парламента в Страсбург го попита какво мисли за протестите в защита на природата в Пирин. После в София се включи в поредния такъв протест и изрази позицията си пред участниците в него. Което, впрочем, е не само нейно право като свободен гражданин в една (както се твърди) свободна страна от ЕС, но и част от служебните ѝ задължения - доколкото защитата на Пирин е проблем и на европейското право, чието спазване Европейският парламент (и всеки негов член, при това на цялата територия на Съюза) е призван да следи.   Така евродепутатката си навлече гнева на българския си колега, чиято писмена позиция по въпроса започва така: „Отново изразявам подкрепата си за министър Нено Димов - министър на околната среда и водите. Включването на крайно леви зелени екстремисти, подкрепящи ислямското нашествие в Европа, срещу него го прави по-симпатичен на нормалните българи\". Тук няма да обсъждам качествата на министъра, нито ще се впускам в правните и екологически аспекти на темата за Пирин. Само ще отбележа, без да споделям винаги и за всичко аргументите на зелените, че често защитата на околната среда явно е последна грижа на министъра на околната среда. Но сега темата ни е друга.   Логиката на цитираното изречение недвусмислено сочи, че щом си позволява да говори от тяхно име, евродепутатът причислява и себе си (освен министъра) към „нормалните българи\". А щом той е „нормален българин\", от стила, езика и съдържанието на писмото му могат да се направят изводи за каква „нормалност\" става дума.   Първо, когато спориш за нещо, очевидно е „нормално\" най-напред да разбъркаш съществото на спора с други теми и неусетно да го подмениш - примерно заместваш Пирин с бежанците, нелегалните имигранти и т.нар. „ислямско нашествие\". После елиминираш аргументите на опонента си и се опитваш да го унижиш и компрометираш, като го атакуваш на лична основа и му пришиваш някой и друг гръмко звучащ етикет. В случая: „крайнолеви зелени екстремисти\", „крайнолява групировка\", „десоциализирани анархисти\", „революционери без кауза\". Освен това „нормалният българин\" задължително трябва да повтаря (от доказателства няма нужда, а могат и да се измислят!), че несъгласните с него са „платени\" („протестиращи на грантова издръжка\" с „нечистоплътна мотивация\"). За разлика от него самия, който е напълно чистоплътно мотивиран (но очевидно е забравил с чии пари е влязъл в парламента, както и че заплатата му се плаща и от „ненормалните българи\").   Второ, когато става дума за непознати, чужди и различни от тях (включително за „ненормалните българи\"), „нормалните\" забравят какво е човещина и състрадание, стоварват колективно върху тях вината за всички злини и се втурват да ги мразят. За целта си измислят някаква конспиративна страхотия, като например т.нар. „ислямско нашествие\". Някои „нормални\" политици си изкарват хляба изцяло с това занимание.   Трето, „нормалният българин\" очевидно послъгва без да му мигне окото. Колкото по-невероятна, безсрамна и извратена е лъжата, толкова по-добре. Например: казваш за зелен евродепутат от Германия, че „не е известно да е бранил немската природа така пламенно\" (както българската), надявайки се, че никой няма да провери. Това твърдение обаче е като детска игра в сравнение със следващото: „Не е известно тази крайнолява групировка да е отрекла ислямисткия тероризъм. Напротив, наблюдава се странна симбиоза между „екологични\" екстремисти от жълтопаветен тип и ислямски фундаменталисти\". От което вероятно трябва да се подразбира, че протестиращите в защита на природата подкрепят тероризма, следователно са виновни за неговите жертви, следователно и те са терористи...     Ако тръгнем да обобщаваме конкретните параметри на „нормалността\", идентифицирани в написаното от евродепутата, трябва да кажем, че „нормалният българин\" очевидно е доста скаран с фактите, логическото мислене, истината, доброто възпитание, морала, културата.   Да, положително има българи, които в една или друга степен отговарят на тази характеристика. Но е спорно какъв е делът им. Едно обаче е сигурно: ако те определят бъдещето, България не я чака нищо добро.   Накрая - някои вероятно ще попитат защо не казвам нищо за една позиция по същия повод, разпространена от другата патриотична партия в управляващата коалиция (и подписана от вицепремиер в правителството), в която посетилата България евродепутатка не само е наречена „зелена джихадистка\", но и се призовава за нейното „експулсиране с камионетка до Капъкуле\". Не казвам нищо за това „произведение\" по две причини. Първо, всичко написано по-горе важи с пълна сила и за тази позиция. И второ, в сравнение с нея писмото на евродепутата изглежда едва ли не като джентълменска закачка - толкова отвратително е написаното, че не е удобно да се цитира. Наложи се дори правителството официално да се разграничи. Което е малко странно - как да се разграничиш от себе си?", "date": "2018.02.13", "title": "Това ли са \"нормалните българи\"?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378520-%D1%81%D0%B5%D0%BA%D1%81%D0%B8-%D0%BD%D0%B0-%D1%85%D0%BB%D0%B0%D0%BF%D0%B0%D1%87%D0%BA%D0%B0%D1%82%D0%B0-%D0%BA%D0%B5%D0%B9%D1%82-%D0%BC%D0%BE%D1%81", "text": "Топ моделът Кейт Мос призна, че след като загубила девствеността си на 14-годишна възраст, се почувствала готина. Това станало малко преди моден агент да я открие и да й предложи работа, пише „Мирър\". Тогава Кейт била още ученичка и се връщала вкъщи след семеен празник.      На летището в Ню Йорк срещнала брата на създателката на Storm Models Сара Дукас. \"Бях на 14 години и наскоро бях загубила девствеността си. Мислех се за готино момиче. Качих се в самолета, а след това братът на Сара дойде при мен и ми каза: „Мислила ли си някога да станеш модел\", споделя Мос.      Кейт признава, че когато чула предложението, останала зашеметена. Но връщайки се назад, смята, че е била прекалено млада, за да започне работа в модния бизнес. Именно по тази причина няма да позволи на дъщеря си, която в момента е на 15 години, да направи същото.      „Никога, никога, никога! Не бях много висока, имах криви крака и криви зъби и никой не можеше да каже, че съм най-красивото момиче в училището. Бях много слаба, което беше недостатък\", казва още световноизвестната моделка.  ", "date": "2018.02.13", "title": "Секси  на хлапачката Кейт Мос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378518-%D1%81-%D0%B5%D0%B4%D0%BD%D0%B8-%D0%B3%D0%BE%D0%BB%D0%B5%D0%BC%D0%B8-%D0%B3%D1%8A%D1%80%D0%B4%D0%B8-%D0%BD%D0%B0%D0%BF%D1%80%D0%B5%D0%B4", "text": "Немската прелест Фий откри новата седмица с необходимите данни за една малко по-приятна работна седмица с щастливи мигове и шансове за нещо по-натурално от обикновеното.                  Дамата със сигурност може да се бори за световен мир, хранене на бедните и още много други, все пак виждаме данните.", "date": "2018.02.13", "title": "С едни големи гърди напред"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378519-%D0%B4%D0%B6%D0%B8%D0%B4%D0%B6%D0%B8-%D1%81%D0%B5-%D0%BE%D0%B6%D0%B0%D0%BB%D0%B8", "text": "Джиджи Хадид стана жертва на хейтъри в мрежата, които критикуваха жестоко слабите ѝ форми. Супермоделът качи кадър от едно от дефилетата си на Седмицата на модата в НюЙорк, на което има \"извънземна визия\", постигната с розова перука, прилепнал розов топ и сребриста пола.      На кадъра 22-годишната звезда изглежда доста слаба, което породи и редица негативни коментари, сред които дори имаше спекулации, че тя се друса, за да изглежда толкова слаба. \"Не искам да съдя никого, но наркотиците не са моето нещо, така че спрете да ме поставяте в кутия, само защото не разбирате как е съзряло тялото ми\", написа хубавицата в Туитър.      \"Може да съм прекалено слаба, честно казано не искам да съм толкова слаба, но се чувствам здрава\", добави звездата. Тялото на Джиджи претърпя някои промени, след като тя бе диагностицирана с хашимото.      В резултат на заболяването Хадид задържа течности, заради което приема лекарства. \"През последните няколко години взимам лекарства за да потисна симптомите, сред които извънредна умора, метаболитни проблеми и способността на тялото ми да задържа топлина. Винаги съм се хранила по един и същи начин, тялото ми просто абсорбира храната различно сега, когато здравето ми се подобрява\", коментира звездата.      Моделът призова последователите си да не съдят хората и ги помоли да проявяват по-голямо съчувствие. \"Използвайте енергията си за да подкрепите тези, на които се възхищавате, вместо да бъдете жестоки към тези, които не харесвате\", написа в мрежата Хадид.", "date": "2018.02.13", "title": "Джиджи се ожали"}
