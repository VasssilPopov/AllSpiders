{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388892-%D0%BD%D0%B0%D0%B5%D0%BC%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B1%D0%B0%D0%B3%D0%B4%D0%B0%D0%B4-%D0%B2%D0%BE%D0%B8%D0%BD%D0%B8-%D0%BD%D0%B0-%D0%BC%D0%B8%D0%BB%D0%BE%D1%81%D1%8A%D1%80%D0%B4%D0%B8%D0%B5%D1%82%D0%BE", "text": "В \"Наемниците на Багдад: воини на милосърдието\" младият български документалист Михаил NO-MAD Кунчев разказва историята на двама ветерани от Британските специални сили, които се срещат очи в очи със смъртта в Ирак. Таз и Там са взривени почти по едно и също време, когато бронираните им коли детонират самоделни взривни устройства по време на мисия. Телата им оцеляват, но спомените, с които се завръщат при семействата си, продължават да ги дърпат към бездната и двамата са на прага на самоубийството. Посттравматичният им стрес се оказва мистерия за медицината и те, както и хиляди други ветерани, посягат към алкохола, наркотиците и алиенацията, за да се справят с демоните си.  Една вечер, буквално часове преди да сложи край на живота си, Там получава прозрение. Изведнъж той е убеден, че ако си купи кон, ще оцелее. Прави го още на следващия ден и приятелството, което получава, действително спасява душата му. Тогава двамата ветерани решават да вложат всичките си спестявания, време и отдаденост в създаването на фема за коне, където да лекуват братята си по оръжие от ужасите на войната. След живот в разруха, те най-после намират покой в това да помагат на другите.   Филмът е заснет във \"Воинското ранчо\" в Шотландия и включва уникални лични кадри на двамата воини от Ирак и Афганистан, включително моменти, в които техни другари са улучени от вражески куршуми, оказване на първа помощ на ранени, детониране на самоделни бомби из пустинята... Това е вторият филм на Михаил, свързан с пътя на воина, след като \"Контрактор: брат за брата\", разказващ историята на български снайперист в Близкия изток, обиколи шест световни фестивала и събра над половин милион гледания в мрежите за видеосподеляне. Световната премиера на \"Наемниците на Багдад: воини на милосърдието\" предстои в края на ноември, а той вече е в официалните селекции на шест фестивала, като междувременно е и единственият български документален филм от последните години, който официално покри критериите за качество и съдържание на най-престижния фестивал за независимо кино в света \"Сънденс\" ", "date": "2018.10.27", "title": "\"Наемниците на Багдад: воини на милосърдието\""}
{"url": "http://www.classa.bg/%D1%81%D0%B2%D1%8F%D1%82/item/388886-%D0%B1%D0%BB%D0%B8%D0%B7%D0%BA%D0%B8%D1%8F%D1%82-%D0%B8%D0%B7%D1%82%D0%BE%D0%BA-%D0%B5-%D0%BD%D0%BE%D0%B2%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B0", "text": "Престолонаследникът на Саудитска Арабия, Мохамед бин Салман, заяви, че Близкият изток е \"новата Европа\", добавяйки, че той би искал да види икономическата трансформация на региона реализирана в действителността, по време на реч пред форума Бъдещи инвестиционни инициативи, в Рияд (Саудитска Арабия).   - Мисля, че новата Европа е Близкият Изток - каза принцът. \"Кралство Саудитска Арабия ще бъде съвсем различно през следващите пет години, както и Катар\", каза той, добавяйки, че въпреки \"различията\" между двете страни, съседната страна има \"силна\" икономика.   Салман промотира Саудитския план Vision 2030, който включва икономически и социални реформи, като прогнозира, че икономиката ще нарасне с 2,5% през тази година и че растежът ще се подобри през 2019 г. В допълнение, принцът каза, че страната вече е предприела \"много големи стъпки\", за да развие собствената си икономика.   - Цифрите говорят сами за себе си - каза Салман. \"Ако успеем през следващите пет години, другите страни ще се присъединят към нас\", добави той.   Годишният форум за бъдещи инвестиционни инициативи бе основан от Салман през 2017 г., за да привлече чуждестранен капитал и да създаде работни места в Саудитска Арабия. Тазгодишната среща обаче беше пренебрегната от много ключови фигури от американския бизнес и Европа, които отказват да пътува до Рияд заради случая със саудитския дисидент журналист Джамал Хашоги, който бе убит в генералното консулство на Саудитска Арабия в Истанбул.", "date": "2018.10.27", "title": "\"Близкият изток е новата Европа\""}
{"url": "http://www.classa.bg/%D1%81%D0%B2%D1%8F%D1%82/item/388887-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-google-%D0%BF%D0%BE%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D1%83%D0%B2%D0%BE%D0%BB%D0%BD%D0%B8%D0%BB-48-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7", "text": "Главният изпълнителен директор на Google Сундар Пичай съобщи, че през последните две години компанията е уволнила 48 служители за сексуален тормоз, съобщава Ройтерс.   Според агенцията Пичай е изпратил имейл до служителите на Google в отговор на история, публикувана в The New York Times. Вестникът съобщи, че интернет гигантът е защитил свои трима висши ръководители от доклади за сексуално поведение, като предложил плащания в размер на няколко милиона долара, за да мълчат.   Най-релевантният случай, разкрит от вестника, е този на така наречения \"баща на Android\". Според статията, колега обвинил Анди Рубин в сексуална злоупотреба през 2014 г. и когато се установява, че твърдението е достоверно, компанията му изплаща 90 милиона за да напусне тихо и да инвестира милиони в своята следваща компания. Плащането било одобрено на най-високото ниво на администрацията на Google, съобщи вестникът.   Имейлът от своя страна споменава 48 уволнени служители, признавайки, че 13 от тях са старши мениджъри или имат дори по-високи длъжности в компанията. Пичай обаче казва, че никой от тези служители не е получил пакет за напускане.   Освен това съобщението показва, че служителите на компанията могат да използват вътрешни инструменти, за да съобщават анонимно за случаи на неподходящо поведение.   Google също така актуализира своята политика да се изиска всички вицепрезиденти и старши вицепрезиденти да разкриват каквато и да е връзка с колега, независимо от наличието на жалби или конфликт.", "date": "2018.10.27", "title": "Изпълнителният директор на Google потвърди, че е уволнил 48 служители за сексуален тормоз"}
{"url": "http://www.classa.bg/%D1%81%D0%B2%D1%8F%D1%82/item/388888-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%80%D0%B0%D0%BA%D0%B5%D1%82%D0%B8-%D0%BE%D1%82-%D0%BC%D0%BE%D0%B4%D0%B5%D1%80%D0%B5%D0%BD-%D1%80%D1%83%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%83%D0%BD%D0%B8%D1%89%D0%BE%D0%B6%D0%B8%D1%85%D0%B0-%D1%86%D0%B5%D0%BB%D0%B8-%D0%B2-%D0%B1%D0%B0%D1%80%D0%B5%D0%BD%D1%86%D0%BE%D0%B2%D0%BE-%D0%BC%D0%BE%D1%80%D0%B5", "text": "Руското министерство на отбраната пусна снимки от изстрелване на зенитни ракети от фрегата Адмирал Горшков в Баренцово море, Северния ледовит океан.   Изстрелите са извършени в рамките на маневри, при които е тествана модерната система за противовъздушна отбрана с вертикален старт Полимент-Редут, с която е оборудвана с фрегатата. Зенитните ракети са прихванати всички ракети изстреляни от кораб на Северния флот на ВМФ на Русия.   Фрегатата Адмирал Горшков е влезла в експлоатация през юли миналата година, а през септември се присъедини към Северния флот. Системата Полимент-Редут използва зенитни ракети 9M96, способни да поразят цели, които са на разстояние до 150 км и на максимална височина от 35 км. Комплексът разполага и с радар, който може да открива цели в рамките на 200 км и да следва 16 цели едновременно.", "date": "2018.10.27", "title": "Противовъздушни ракети от модерен руски кораб унищожиха цели в Баренцово море"}
{"url": "http://www.classa.bg/%D1%81%D0%B2%D1%8F%D1%82/item/388889-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D1%83%D0%B2%D0%B5%D1%80%D1%8F%D0%B2%D0%B0,-%D1%87%D0%B5-%D0%B0%D1%81%D0%B0%D0%BD%D0%B6-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD,-%D0%B0%D0%BA%D0%BE-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D0%BA%D0%B2%D0%B0%D0%B4%D0%BE%D1%80-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Главният прокурор на Еквадор, Салвадор Иньиго, обяви, че органите на Обединеното кралство твърдят, че основателят на WikiLeaks, Джулиан Асанж няма да бъде екстрадиран, ако напусне еквадорското посолство в Лондон, където той е намерил убежище от 2012 година. Според прокурора, през август британското правителство изпратило документ към Кито, че не са получени искания за екстрадиране и че срокът на лишаване от свобода, който заплашва Асандж във Великобритания няма да надвишава шест месеца, само за нарушаване на условията на освобождаването под гаранция. Австралийският активист намери убежище в Еквадорското посолство, след като британски съд нареди екстрадирането му в Швеция, където е обвинен в предполагаемо сексуално насилие. Иньиго Салвадор заяви, че властите на южноамериканската държава са предали на адвокатите на австралийския журналист \"гаранциите\", дадени от Обединеното кралство, като се отбелязва, че ако основателят на WikiLeaks остане в посолството, ще бъде подложен на нови условия за престоя си. Това става след като адвокатите на Асанж заведоха дело срещу Кито за нарушаване на \"неговите права и основни свободи\" чрез ограничаване до миниум условията за престой. \"Г-н Асанж има възможността да се предаде на британските власти с тези уверения или да продължи да пребивава в посолството на Еквадор, но тъй като предоставянето на убежище е продължило шест години и няма знак, че ще се реши, за целта ще се създаде набор от правила\" каза генералният прокурор.", "date": "2018.10.27", "title": "Обединеното кралство уверява, че Асанж няма да бъде екстрадиран, ако напусне посолството на Еквадор в Лондон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388890-%D0%BA%D0%B0%D0%BA-%D0%B4%D0%B0-%D0%B8%D0%BC%D0%B0%D1%88-%D0%B7%D1%8A%D0%B1-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0,-%D0%BA%D0%B0%D1%82%D0%BE-750-000-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D1%8F%D0%BC%D0%B0%D1%82-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D0%B7%D1%8A%D0%B1", "text": "750 000 души у нас нямат нито един зъб   750 000 души у нас нямат нито един зъб и това, което им се дава като възможност от страна на Здравната каса, е ”една троха от това, което те трябва да получат”.   Обявата е на проф. Христо Кисов, председател на Българската академия по естетична стоматология. Един от основните проблеми на пациентите с увреждания в областта на лицето, според Кисов, е липсата на осигурено лицево-челюстно протезиране на хората, придобили увреждания в областта на лицето.     „Има една огромна категория от пациенти в България, те са 750 000 приблизително, това са пациентите с пълно обеззъбяване, нямат нито един зъб и техните проблеми не са решени задоволително. Това, което е дадено от Здравната каса, от бюджета, е една троха от това, което те би трябвало да получават, защото годишно държавата по старите изчисления от пакета за стоматологична и дентална помощ, държавата годишно по старите разценки икономисва всяка година 42 млн. лева“, обясни проф. Кисов, цитиран от “Дарик”.   „Не намирам за справедливо, въпреки че като президент на Българската академия по естетична стоматология преди доста години ние изпратихме писма до всички парламентарни групи и депутати за решаването на този проблем, та не намирам за справедливо да бъдат лекувани пациенти във възрастта от 65 до 70 години. Не намирам за справедливо също ако пациентът има само една цяла протеза, но не е ходил на зъболекар, той да бъде лишен от правото да му бъде направена такава протеза. Считам, че в областта на здравеопазването изтичат средства в много други специалности за неизпълнени, неизвървени клинични пътеки“, посочи още той. По думите му в “нормалните държави, а ние имаме претенциите да сме в една от тях, човек, който няма зъби във видимата област, се възприема като човек, който е излязъл гол на улицата“.", "date": "2018.10.27", "title": "Как да имаш зъб на властта, като 750 000 българи нямат нито един зъб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388891-%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BE%D0%B1%D0%B5%D0%B7%D0%BB%D1%8E%D0%B4%D1%8F%D0%B2%D0%B0%D0%BD%D0%B5%D1%82%D0%BE-%D0%B2%D0%BE%D0%B4%D0%B8-%D0%B2%D1%81%D0%B5%D0%BA%D0%B8-%D0%BC%D0%B5%D1%81%D0%B5%D1%86-%D0%B4%D0%B0-%D0%B8%D0%B7%D1%87%D0%B5%D0%B7%D0%B2%D0%B0-%D0%BF%D0%BE-%D0%B5%D0%B4%D0%BD%D0%BE-%D1%81%D0%B5%D0%BB%D0%BE-%D0%BA%D0%BE%D0%B3%D0%BE-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82", "text": "В следващите десетилетия между 800 и 1000 селища в страната ще престанат да съществуват. Всеки месец изчезва по едно село, а най-бързо обезлюдяващият се район е Смолянско. До 2030 година 42 процента от населението на страната ще живее в 6 града – Бургас, Варна, Пловдив, Русе, София и Стара Загора, предаде БНР. 23 процента от хората обмислят да търсят работа в чужбина.   Данните и прогнозите бяха огласени на конференцията „Демографската криза в България – реалности, проблеми и решения“, където фондациите „Солидарно общество“ и „Фридрих Еберт“ представиха съвместно изследване на двете организации.     Сред мерките за социална сигурност и стимулирането на отговорно родителство се предлагат въвеждането на семейното подоходно облагане, диференцирани ставки на ДДС за детски храни и стоки, учебници и учебни помагала, стимулиране на осигурените родители при раждане на второ и трето дете с еднократна помощ в размер на 10 минимални работни заплати. Предлагат се още стимулиране на майките студентки с еднократна помощ в размер едногодишната минимална работна заплата, както и обезщетение за отглеждане на дете от 1 до 2 години на осигурените майки не по-малко от размера на минималната работна заплата. Други мерки предвиждат стриктно прилагане на действащото законодателство при ранните раждания от малолетни майки и отпускане на социални помощи за раждащите преди 16-годишна възраст само в натура, както и насърчителни мерки за младите семейства за придобиване на жилище. Експертите смятат за важно и въвеждането на „осигурителна почивка” за работодатели, осигуряващи заетост на родители с малки деца. Ако държавата иска да насърчи наемането на родители с малки деца, то нека тогава заплати осигурителните вноски за сметка на работодателя за всяка майка, която отглежда дете до постъпването му в първи клас, апелират те. Идеята е възвръщаемостта от подобна мярка да надвиши разходите от нейното въвеждане, защото ще се повишат нивата на заетост на лица в трудоспособна възраст, ще намалеят разходите за социални плащания и ще се намали детската бедност. Подкрепа за съвместяването на професионалните и семейните роли с функциите и отговорностите в домашна среда. Насърчаване на гъвкавите условия на труд – непълно и гъвкаво работно време, надомна и дистанционна работа. Намалено (гъвкаво) работно време за майките с деца от 1 до 3 години. Залага се още на актуализиране на семейните помощи в унисон с издръжката на семействата с деца. Според предложенията са необходими нови критерии за по-ефективно и по-справедливо разпределение на детските добавки и семейните помощи като инструменти за подпомагане на семействата с деца в България.  ", "date": "2018.10.27", "title": "Лоша новина за политиците: обезлюдяването води всеки месец да изчезва по едно село. Кого ще управляват?"}
{"url": "http://www.classa.bg/%D1%81%D0%B2%D1%8F%D1%82/item/388885-%D1%8F%D0%BF%D0%BE%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D1%81%D0%BB%D0%B5%D0%B4-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BF%D0%BB%D0%B5%D0%BD-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "Японският журналист Джумпей Ясуда възвърна свободата си в Сирия след повече от три години плен, съобщава Асошиейтед прес. Отвлечен през 2015 г. от фронт Ал Нусра, клетка на Ал Кайда, Ясуда бе задържан в продължение на 40 месеца в западната сирийска провинция Идлиб.   Неговите похитители го заведоха до границата с Турция и го предадоха на турските власти. Според Ройтерс, представители на японските власти са пътували до Турция, за да потвърдят, че освободеният е всъщност изчезналият журналист.   Ясуда каза пред NHK, че е \"много щастлив да бъде свободен\", след като е живял дълго време в плен. Журналистът смята, че светът се е променил и \"се тревожи какво трябва да направи сега\".   Той сравнява 40-те си месеца плен с физически и психически \"ад\". Терористите са го държали в клетка и измъчвали и в продължение на 8 месеца, като дори не му било позволено да се къпе. Ясуда живеел с \"безкраен страх\", че никога няма да може да си възвърне свободата или дори ще бъде убит, тъй като похитителите му многократно са нарушавали обещанията си да го освободят.", "date": "2018.10.27", "title": "Японски журналист на свобода след три години плен на терористите в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388883-%D0%BD%D0%B3%D0%BE%D1%80%D0%B5,-%D0%BD%D0%B0%D0%B3%D0%BE%D1%80%D0%B5-%D0%BF%D0%BE-%D1%81%D1%82%D1%8A%D0%BB%D0%B1%D0%B0%D1%82%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0,-%D0%BA%D0%BE%D1%8F%D1%82%D0%BE-%D0%B2%D0%BE%D0%B4%D0%B8-%D0%B2%D1%81%D0%B5-%D0%BF%D0%BE-%D0%BD%D0%B0%D0%B4%D0%BE%D0%BB%D1%83", "text": " сме на две дати от новата ни 140-годишна история, едната от които упорито ни натрапва заглавието на този текст, а другата е жалък опит да “измием срама от лицето”, когато в тази история държавата и Отечеството ни България са я управлявали не наследниците на духа на Левски , Ботев и Бенковски, на Вазов и Захария( будителите, бунтарите на духа), а на хаджи Иванчо Хаджипенчович, на разните Тъпчилещови и Кириякстефчовци, които слугуваха на османлиите, трупаха парици, грабейки сънародниците си рая-овчици, следващи безкрайно тъпата и уникална в европейската история пословица “Преклонена главица остра сабя не я сече!”     И тези наследници с особена енергия се активизираха през последните вече 29 години, когато както за техните “началници” от англосаксонския Запад и от неоосманисткия Югоизток, така и за тях като верни и старателни васали главното кредо на живота стана “правенето на пари”, но тъй като те не могат да грабят “началниците си”, а само да ги прегръщат и чат-пат целуват, демонстрирайки кучешката си вярност, те грабят народа си, при това не със своите произведени неща, защото не могат да произведат нищо , заради продажтостта си и некадърщината си, а чрез политиката на държавата.      Именно държавата им стана инструмента за “демократичвото си избиране във властта и законово грабене на народа си”. Така за тези вече три десетилетия какви ли не екзотични типове ни водеха все нагоре по стълбата на демокрацията, за да се превърне България от средно развита индустриална и аграрна страна ( 16-а в Европа в 1988 г.) в последната най-бедна колония на Запада в ЕС, с най-висока смъртност, корупция и миграция, най-бедната и с най-нисък демографски ръст...В Това отношение особено се отличи партията на пожарникаря, който от пъдаря на царя, поради тъпоумието и алчността на ”родните” му ментори, въпреки досиетата на тъмното му минало от ЦРУ, беше въздигнат до премиер, самият той въздигайки какви ли не недоразумения като онзи “прецедент” за президент и физкултурника от помощното училище за главен идеолог на републиката и партстроител на личната му партия. Но това, че една просташка продажна банда е овладяла властта( това е ставало и друг път и в други общества, не е цялата беда на народа ни все още български, а бедата е, че огромната част от т.нар. интелектуалци, хора на духа са се свили като охлюви в черупките си и вместо да бият камбаните на духа треперят от страх от тази просташка банда, а други направо са се простнали лакейски и ближат по медиите тези новоизпечени господари, надявайки се на тяхната милост. И ако не можем да имаме илюзии, че в простака и бандита може да има просветление, то не е ли време хората на духа да прогледнат и да поемат ролята си на апостоли?Няма кой друг!!!", "date": "2018.10.27", "title": "Нгоре, нагоре по стълбата на властта, която води все по-надолу"}
{"url": "http://www.classa.bg/%D1%81%D0%B2%D1%8F%D1%82/item/388884-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B5%D0%B3%D0%B8%D0%BF%D0%B5%D1%82-%D1%86%D0%B5%D1%80%D0%B5%D0%BC%D0%BE%D0%BD%D0%B8%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BB%D0%B0-%D0%BD%D0%B0-%D1%84%D0%B0%D1%80%D0%B0%D0%BE%D0%BD-%D1%80%D0%B0%D0%BC%D0%B7%D0%B5%D1%81-ii", "text": "Археолози от университета \"Айн Шамс\" в Кайро, Египет, откриха основите на церемониалната зала на фараона Рамзес II, в развалините на арабския квартал Матариа. По време на управлението на Рамзес II , зоната е съответствала на град Хелиополис, една от столиците на старата държава.   Констатацията е направена по време на сондажи, извършени през март 2018 г., се казва в изявление, публикувано от Върховния съвет за антики в Египет. Оттогава там са открити серия от врати, стени и съоръжения, които включват и обкръжаващото ги заграждение.   Изследователят, отговарящ за експедицията, професор Мамуд ал Дамати, заяви, че е впечатлен от уникалността на царската зала, която няма подобна от историческия период на Новото царство на Египет. Според Ал Дамати, камерата е била използвана за провеждане на тържества, вероятно не само по време на управлението на Рамзес II, но и на няколко от неговите наследници.   Археолозите открили в заграждението вещ на цар Рамзес III (когото делят от Рамзес ІІ приблизително три десетилетия или шест царства). Това са династиите от XIX и XX, които управляваха Египет през вековете XIII-XII.   Други важни находки включват голям керамичен контейнер в първоначалното му местоположение. Според експертите този съд може да е служил за доставка на пшеница за близкия храм на Ра, след приключване на епохата на Рамзес.", "date": "2018.10.27", "title": "Откриха в Египет церемониалната зала на фараон Рамзес II"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/388881-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D1%81-1,4-%D1%81%D0%BF%D1%80%D1%8F%D0%BC%D0%BE-%D0%B1%D0%B2%D0%BF-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82", "text": "      Брутният външен дълг  на България (частен и държавен) в края на август расте с 1,4% (475 млн. евро) на годишна база като част от брутния вътрешен продукт (БВП). Към 31 август той възлиза на 33,805 млрд. евро и така представлява 64% от БВП на страната, показват предварителните данни на Българска народна банка (БНБ). За сравнение, преди година съотношението беше 64,5% от БВП, а преди малко повече от две години – над 75%.     При съпоставяне с края на миналата година външните задължения на страната ни към 31 август се увеличават с  1,2% (407,7 млн. евро), когато достигнаха 33,397 млрд. евро и бяха 64,6% от БВП. За сравнение, преди година съотношението беше 66,4% от БВП, а преди малко повече от две години – над 75%. При съпоставяне с края на миналата година външните задължения на страната ни са с 0,8% (250,6 млн. евро) повече от края на 2017 г., когато възлизаха на 33,397 млрд. евро и бяха 66,2% от БВП. Според прогнозата на централната банка през тази година БВП ще е 53,639 млрд. евро, като по данни на Националния статистически институт през 2017 г. той беше  50,429 млрд. евро. В края на август  дългосрочните задължения  достигат 25,699 млрд. евро, като за една година намаляват с 0,5% (134,8 млн. евро). Краткосрочният външен дълг  към 31 август 8,105 млрд. евро и за една година нараства с 8,1% (609.8 млн. евро).     Дългът на централната и местната власт Брутният външен дълг на сектор  Държавно управление  в края на август е 5,653 млрд. евро (10,7% от БВП).  За една година външните задължения на сектора се понижават с 6,6% (402,5 млн. евро). Задълженията на банките Външните задължения на  сектор Банки  в края на август са 4,627 млрд. евро и в сравнение със същия период на миналата година растат с 8,8% (373,9 млн. евро). Външните задължения на  Други сектори  са 10,792 млрд. евро и за една година се увеличават с 2,3% (238,5 млн. евро). Задълженията на търговските фирми и домакинствата В края на август  вътрешнофирменото кредитиране  достигна 12,732 млрд. евро, което е с 2,1% (265,2 млн. евро) ръст на годишна база, изчислиха в централната банка. От януари до август полученото  външно финансиране  от нерезиденти е в размер на 3,495 млрд. евро, като за сравнение, за същия период на миналата година то беше 3,294 млрд. евро. От тях 226,9 млн. евро (6,5% от общия размер) са за сектор Държавно управление, 795,9 млн. евро (22,8% от общия размер) за сектор Банки, 1,390 млрд. евро (39,8%) за Други сектори, а 1,082 млрд. евро (31%) са вътрешнофирмено кредитиране. През януари – август 2018 г. извършените  плащания по обслужването на брутния външен дълг  са в размер на 3,311 млрд. евро, като за същия период на миналата година те бяха 4,052 млрд. евро. Нетният външен дълг  в края на август е отрицателен в размер на 3,022 млрд. евро. Той намалява с 1,437 млрд. евро (90,6%) спрямо август 2017 г. (отрицателна стойност от 1,585 млрд. евро).  припомня, че премиерът  Бойко Борисов  обяви, че до края на мандата на правителството външният дълг ще падне до 20% от БВП. По думите му, по данни на Евростат нашата страна е на трето място след Естония и Люксембург по най-нисък външен дълг, който е намалял от 29% на около 23%. Председателят на бюджетната комисия Менда Стоянова също очаква през следващите години дългът да продължи да пада, като през тази година ще бъде 23% от БВП, а догодина  – 21,3%.", "date": "2018.10.27", "title": "Външният дълг на България се увеличи с 1,4% спрямо БВП през август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388882-%D1%83%D1%81%D0%BF%D0%B5%D1%88%D0%BD%D0%B0-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%E2%80%93-%D0%BD%D0%B5-%D0%BF%D0%B0%D1%80%D0%B8,-%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8", "text": "        демографска политика се прави не само с пари, а със създаване на ценности в обществото. Това беше основна теза в анализа на проф. Михаил Мирчев, социолог и преподавател в УНСС, на конференция „Демографската криза в България – реалности, проблеми и решения“, организирана от Фондация „Фридрих Еберт“ и Фондация „Солидарно общество“.     К ъм 2060 година българите ще намалеят до около 4,5-5 милиона  души  при 7 милиона сега по официална статистика.  Това ще се случи, ако  не успеем в следващите 40 години да овладеем дъното  на демографската криза  и да се върнем към бавно възстановяване,  посочи той. И допълни, че българската част ще бъде поне с 20-30% по-малко от общото число. По думите му това не е „умиране, а стопяване на нацията“.  И маме ниска раждаемост, но проблемът, който се избягва от статистиката, е че тези числа са още по-лоши, ако разгледаме не количеството на родените, а качеството и структурата от гледна точка на специфични общности, образователната ст р уктура и т.н. Или ако от 64 хиляди деца, които сега се раждат всяка година, отделим тези, които са в добра семейна и общностна среда с мотивация за личностно изграждане, тогава  т ова число би се редуцирало доста,  каза професорът. И уточни, че ключов проблем в демографската ни картина е така нареченият к ачествен разлом – прослойки, които дърпат назад  нацията  в посока на примитивизация. Българите са и най-рисково депопуляризиращите се нации в Европа, каза още той в анализа си на настоящата демографска картина у нас. По думите му истинските данни за показател естествен прираст са не – 6 промила, което означава депопулация, а около 12 промила, тоест два пъти повече от даденото от официалната статистика, която не включва емигриралите.   Друго заблуждаващо число според проф. Мирчев е по отношение на коефициента на възпроизводство в България – малцинствените цигани имат раждаемост като коефициент на възпроизводство на населението над 3,4, турската общност у нас – около 2,1, а българите, които са ядро на нацията, имат около 1, като образованата, социализирана и европейски модерната кохорта, носещата част на икономиката – 0,7. Според проф. Мирчев това са истинските числа, всичко друго е самозаблуда. Той обърна внимание и на териториалната поляризация – столицата не е просто голям град, имаме свръхконцентрация на населението. В момента в София е 30% от цялото население на страната при около 10 на сто в края на социализма, посочи експертът. Ако продължи този деструктивен правителствен механизъм да се примитивизира провинцията, вървим към над 50% население в София до 20 години, каза той. И посочи, че дори градове като Бургас – живи и модерни, съхранили ресурси, започват да стават кухи, което трябва да се спре, а не само политики за по-отдалечените райони. Демографската криза в България вече се е разраснала до демографска катастрофа, обобщи проф. Мирчев. И предложи няколко „бързи смели стъпки“ за обръщане на негативната тенденция и провеждането на нова демографска политика. По думите му трябва да има единна държавна и обществена политика, но диференцирана в сроковете, в прогнозите, паричните потоци, ценностите, профилирано законодателство и пр. На първо място Мирчев посочи въвеждането на семейно подоходно облагане, но гъвкаво направено, като ключова форма на диференцирана демографска политика. По-ниска ставка на ДДС за детски храни, учебници и помагала и стоки за децата, десет минимални работни заплати за второ и трето дете на работещи и осигурени родители, по-голяма еднократна помощ за майките студентки, отпускът по майчинство да се зачита като трудов стаж, мерки за защита на майчинството, допълнителна здравна профилактика. Целта на новата и успешна демографска политика следва да бъде възпиране на разрастването на катастрофата, стабилизиране при наличната структура и качество и мотивиране за позитивни граждански форми. Само с пари демографска политика не се прави, нужни са ценности в обществото, каза професорът. Необходим е ясен и последователен ценностен ориентир, което е отговорност на лидерите на нацията, заяви проф. Мирчев. Борбата с демографската криза изисква национален консенсус,  м ерките и политиките не търпят отлагане. Съобщаването на катастрофални данни не лекува, а само засилва чувството за безпомощност и инерция, заяви вицепрезидентът Илияна Йотова  по време на конференцията. Необходимо е образованието да е координирано с развитието на националните политики. Дуалното обучение има бъдеще, но България не използва потенциала му. Не дадоха резултат европейските програми за насърчаване на бизнеса да наема млади хора. А младите хора искат да знаят защо учат – за да имат качествена работа с достойно заплащане, която не ги слага в графата „работещи бедни,  каза  вицепрезидентът. По думите на Илияна Йотова най-големият проблем на българските граждани е достъпът до здравни услуги. След като има места в радиус от 50 километра, лишени от възможността за медицинска помощ, трудно можем да задържим, когото и да било там, изтъкна вицепрезидентът. Прогнозата е, че до 2030 г. 42% от населението на страната ще живее в 6 града – София, Пловдив, Варна, Бургас, Русе и Стара Загора. Същевременно всеки месец изчезва по едно село. По думите на Йотова д ържавата трябва да влезе във функциите си,  защото  само конкуренцията и свободният пазар няма да свършат работа. Държавата има механизми, с които да стимулира бизнеса в по-слабо развитите региони като им предлага различни облекчения,  каза тя. Въпрос, пряко свързан с демографските предизвикателства, е тенденцията за недостиг на работна ръка,  каза още тя.  Според вицепрезидента опитите за компенсиране на този недостиг с привличане на българи от историческите диаспори са кризисни мерки. Повечето от хората, които получават българско гражданство, не остават в България. Ако има строго изискване за добро владеене на български език, част от тях могат да намерят трайни работни места в страната. Голяма част от младите хора от историческите ни диаспори, които идват да учат в България, впоследствие намират своята реализация в друга европейска държава, която им предлага по-високо признание и заплащане. В сферата на социалните мерки като финансови стимули за раждаемост, данъчни облекчения, жилищни политики можем да почерпим опит от редица европейски страни, но съобразявайки националните специфики, подчерта вицепрезидентът.", "date": "2018.10.27", "title": "Успешна демографска политика – не пари, а ценности"}
{"url": "http://www.classa.bg/%D1%81%D0%B2%D1%8F%D1%82/item/388873-%D0%BA%D0%BE%D0%B9-%D0%BE%D1%82-%D1%80%D0%BE%D0%BC%D0%B0%D0%BD%D0%BE%D0%B2%D0%B8-%D0%B4%D1%8A%D1%80%D0%B6%D0%B8-%D0%BF%D1%80%D0%B0%D0%B2%D0%B0%D1%82%D0%B0-%D0%B2%D1%8A%D1%80%D1%85%D1%83-%D1%80%D1%83%D1%81%D0%BA%D0%B8%D1%8F-%D1%82%D1%80%D0%BE%D0%BD-%D0%B4%D0%BD%D0%B5%D1%81", "text": "Велик княз с червена панделка Кирил е внук на Александър II. На 31 август 1924 г. той се самопровъзгласява за император Кирил I и така разгневява останалите Романови, които смятат, че той няма това право. Те не одобряват това решение и отбелязват, че Кирил е участвал във Февруарската революция през 1917 г. , нарушавайки клетвата за вярност на Николай II. Като командир на корпус от Царските гвардейци на 1 март 1917 г. Кирил влиза в сградата на Държавната дума с пагони, украсени с императорския монограм и червена панделка на дрехите си и дава клетва за вярност на народа на Русия и Думата. Но това не е основното възражение.     Кирил нарушава руския закон за престолонаследничеството – жени се за братовчедка си принцеса Виктория Мелита Сакскобургготска. Николай II не одобрява този брак и жената на Кирил не приема православието. Николай лишава Кирил от правата му като член на Романови. Решението на императора е класифицирано, за да не се разгневи обществото. След като Виктория най-накрая приема православието, Кирил получава обратно правата си като член на фамилията, но правото му да наследи престола не е възстановено ясно. Все пак в момента на брака им съюзът им не е одобрен от императора. След смъртта на Кирил синът му Владимир (1917-1992) става най-големият наследник на несъществуващия трон. Той никога не се нарича “император”, но баща му му дава титлата “велик княз и царевич”, а Владимир поема отговорностите на председател на Дома на Романови.       Имат ли наследниците на Кирил право върху престола? “Именуването на Владимир като “велик княз” е нарушение на руския имперски закон”, твърди руският историк Евгений Пчелов, който е международно признат специалист по генеалогията на Романови. “Велики князе могат да бъдат само хора, които са най-малко внуци на даден император. А Владимир Кирилович е правнук на Александър II. Така че той не може да носи титлата “велик княз и царевич”, която му дава баща му”. През 1948 г. в Лозана Владимир се жени за грузинската принцеса Леонида Георгиевна Багратион-Мухранская. През 1969 г. Владимир обявява единственото си дете – 16-годишната Мария, за наследник на трона. Останалите наследници на Романови и най-вече княз Александър Александрович (правнук на Николай I) изразяват недоволството си: Леонида Багратион не е “равнородна” съпруга на Владимир. През 1946 г. Владимир дава на фамилията Багратион царски статут, тъй като те принадлежат на династията грузински царе Багратион. Евгений Пчелов обяснява, че това не е истина: “Династията Багратион, грузински князе, имат няколко клона, а грузинските царе принадлежат към клон Имерети. Освен това, според руския имперски закон, руският император държи титлата “Цар на Грузия” от 1801 г., когато Грузия става част от Руската империя. Така че нито една грузинска империя не може да се смята за “равна” с Романови. Решението на Владимир от 1946 г. прави ситуацията абсурдна”, твърди Пчелов.     Празен трон “Само членове на Руския императорски дом на Романови могат да предявяват права върху трона”, допълва Пчелов. “Тези хора трябва първо да са родени в равнороден брак – между наследници на царски династии. Последният Романов, отговарящ на това изискване, е принцеса Екатерина Ивановна (1915-2007), която прекарва последните години на живота си в Уругвай. В момента няма Романови, родени в равнородни бракове, така че според руския имперски закон никой не може да предявява права върху трона”, заключава Пчелов.     В миналото един от възможните начини за разрешаването на подобни кризи е да се свика среща на Земския събор (руския парламент от XVI-XVII век). Например, Михаил Романов – първият цар от династията – е избран на Земския събор през 1613 година. Точният механизъм обаче е неясен, тъй като руският имперски закон не уточнява процедурата за свикване на събрание на Земския събор. Някои учени твърдят, че Руската империя не е официално обявена за недействителна и технически все още съществува. Това обаче не е истина, тъй като на 5 януари 1918 г. на първата си и единствена среща Руското конституционно събрание обявява страната за република. И накрая, защо дори говорим за руския имперски закон – та нали той престава да съществува с края на Руската империя? Но едно е сигурно – няма Романови, които да държат безспорното право върху несъществуващия императорски трон.  ", "date": "2018.10.27", "title": "Кой от Романови държи правата върху руския трон днес?"}
{"url": "http://www.classa.bg/%D1%81%D0%B2%D1%8F%D1%82/item/388874-%D0%B1%D0%BE%D0%BC%D0%B1%D0%B8-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Докато страхът от пратките с бомби се разраства, риториката за национално единство бързо отстъпи място на нападките. Президентът Доналд Тръмп обвини медиите, че провокират гняв в обществото, а кандидати за Конгреса от цялата страна си размениха нападки. По-малко от две седмици преди междинните избори откриването на пощенски пратки с бомби в тръби, адресирани до известни представители на Демократическата партия (което може би щеше да накара цялата страна да се замисли в някоя друга епоха), почти не се отрази на кампанията. Нападателните изявления продължиха да бъдат излъчвани по телевизията, а нападателните реплики останаха в предизборните речи. Президентът не направи изказване от Белия дом и не се обърна към предшественика си, който бе един от обектите на заплахата. Вместо това той отправи поредните си критики към медиите.     „Голяма част от Гнева, който наблюдаваме днес в обществото си, има за причина преднамерено фалшивите и неточни новини, предавани от Традиционните медии, които аз наричам медии за Фалшиви Новини. Поведението им стана неописуемо лошо и изпълнено с омраза. Традиционните медии трябва да коригират поведението си и то БЪРЗО“, написа Тръмп вчера в Туитър. Тази реакция бе поредното доказателство за новата политика през епохата на Тръмп, когато единството бива надценявано, информационните потоци текат бързо и изглежда, че нито една от двете партии не желае да демонстрира етично поведение. Вместо това моментът, който можеше да сплоти дълбоко разделената страна, подтикна за пореден път демократите и републиканците да си отправят взаимни обвинения за проблемите на САЩ. Помощниците в националните предизборни щабове на демократите и републиканците в Конгреса заявиха, че не виждат признаци някои кандидати да са променили изказванията и програмите си заради бомбените заплахи. Мнозина обаче са започнали да отправят заключителните си послания от кампанията, които обикновено са по-позитивни. Кандидатът за конгресмен от Индиана Майк Браун разпространи нова реклама, в която сравнява сенатора от демократите Джо Донъли с надуваема танцуваща фигурка, използвана за привличане на вниманието в автокъщите, и го нарича „сенатор, който казва всичко, но не прави нищо“. Други кандидати като кандидатката за Сенат на републиканците от Уисконсин Лий Вукмир и сенаторката от демократите Тами Болдуин, за чието място се бори Вукмир, също не останаха по-назад. Вукмир направи връзка между Болдуин и Хилари Клинтън сред виковете „Вкарайте я в затвора!“ на вечерна проява с Тръмп. Болдуин планира да участва на събитие в Милуоки в петък заедно с бившия президент Барак Обама. Някои от критиците на Тръмп го обвиниха за резкия тон и заради това, че не е поел отговорност за своя принос към отровната политическа атмосфера. „Никой не причинява такова разделение и такъв гняв като Доналд Тръмп и да се твърди нещо друго би било напълно погрешно“, заяви бившият министър на жилищното строителство и градоустройството Джулиън Кастро, който обмисля да се включи в надпреварата за определяне на кандидат от Демократическата партия за президентските избори през 2020 г. „Дори не би ни се налагало да водим подобен разговор с друг президент, бил той републиканец или демократ, защото той би бил на достатъчно високо ниво, че да не използва подобна изпълнена с омраза и подтикваща към гняв риторика“, добави той. Тръмп трябваше вчера да се обади на Обама или Клинтън във връзка с адресираните до тях пакети, но разговаря с губернатора на Ню Йорк от демократите Андрю Куомо, в чийто щат бяха доставени голяма част от пратките. Тръмп заяви, че привържениците на десницата също са ставали обект на тормоз, изтъквайки някои известни инциденти, в които хора с консервативни убеждения са били обиждани в ресторанти и на публични места от политическите си противници. Част от съюзниците на Тръмп, сред които най-големият му син Доналд Тръмп-младши и консервативният анализатор Лу Добс разпространиха в социалните мрежи идеята, че случаят с бомбите може да е изфабрикуван от демократите. Сенаторът републиканец от Южна Каролина Линдзи Греъм защити Тръмп в Туитър: „Аз не обвиних Бърни Сандърс, когато негов симпатизант простреля конгресмена Стив Скалийз. Няма да обвиня и президента Доналд Тръмп за тези действия на безумци“. Греъм има предвид стрелбата през 2017 г., при която бяха тежко ранени Скалийз и други хора. Стрелецът Джеймс Ходжкинсън бе публикувал в социалните мрежи съобщения, намекващи, че негова мишена са републиканците. Говорителката на Белия дом Сара Сандърс заяви, че е „позорно“ да се твърди, че президентът носи някаква отговорност за изпратените до опонентите му пакети. Тя каза вчера пред журналисти, че има голяма разлика между „направени изказвания и предприети действия“ и също припомни случая със Скалийз. На въпроса дали президентът възнамерява да смекчи риториката си и да намали личните нападки, Сандърс отговори, че Тръмп ще „продължи да обяснява случая с различията между демократите и републиканците“ с оглед междинните избори за Конгрес следващия месец.   БТА", "date": "2018.10.27", "title": "Бомби за демократите"}
{"url": "http://www.classa.bg/%D1%81%D0%B2%D1%8F%D1%82/item/388875-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Какво би накарало водеща политическа партия да се чувства толкова разочарована от себе си, че да предпочита да се лекува вместо да управлява? Германските социалдемократи са изпаднали в някакъв вид депресия. Може да я наречем властофобия. Партията управлява страната като по-малък партньор на десноцентристките християндемократи, оглавявани от канцлерката Ангела Меркел, но много членове се страхуват, че продължаването на участието в тази коалиция може да ги унищожи.     Партията изглежда е в състояние на свободно падане. На последните избори в провинция Бавария социалдемократите, известни с акронима си ГСДП, отбелязаха своя най-лош резултат, като се сринаха от 20,6 на 9,7 процента. В неделя в провинция Хесен има други избори, на които социологическите проучвания прогнозират подобен резултат. Ако социалдемократите понесат още едно поражение в Хесен, в партията ще се засилят исканията за излизане от управляващата коалиция. Това може да доведе до нови избори и нова коалиция от партии, която би могла да бъде оглавявана от ГСДП. Но мнозина в партията, особено младите членове, смятат, че най-старата политическа партия в Германия има нужда от творчески отпуск – прекъсване, в което да размишлява какво се е объркало и как да се направи рестартиране. Проблемът на партията отчасти е, че консерваторите на Меркел заимстват много от идеите на левоцентристите – от въвеждането на минимална заплата до узаконяването на еднополови бракове, а по този начин едновременно прегърнаха и задушиха социалдемократите. Но за болестта на ГСДП има и друга причина, предизвикана от самата партия. През последните две десетилетия социалдемократите се изместват надясно в икономически план, но (вероятно като компенсация) наляво в културно отношение. Това може да не притеснява градските по-горни класи в страната, но поражда объркване сред повечето германски избиратели за това кого иска да привлече партията. В същото време ГСДП пренебрегва тема, която една левоцентристка партия, родена от работническото движение, би трябвало да иска да прегърне. Германия – четвъртата по големина икономика в света и най-богатата страна в Европа, е процъфтяващо място, но е разкъсвана от неравенство и социална несправедливост. Трябва внимателно да се погледнат традиционните данни, за да се види мащабът на проблема. Безработицата е намаляла наполовина през последните 20 години – от около 11 на около 5 процента; частното богатство се е увеличило почти двойно и днес възлиза на 11,7 трилиона. Заплатите също са се повишили. Но намаляването на безработицата в Германия имаше цена: появата на нова по-ниска класа, т.нар. прекариат – работещото бедно население – или както може да бъдат наречени, хората, които работят, за да съществуват – такива, за които се оказва почти невъзможно да натрупат богатство. Един милион души в Германия работят в икономиката на временната заетост – хора, наричани на немски „лайарбейтер“, които вършат само временна работа без защита срещу уволнение. Други над три милиона германци имат само временни трудови договори с незначителни защити. Същевременно според проучване на свързаната с профсъюзите фондация „Ханс Бьоклер“ най-богатите 10 процента от домакинствата в Германия притежават почти 60 процента от цялото чисто богатство на домакинствата – доста над средното ниво за развитите страни. Това е ахилесовата пета на Меркел. Защо ГСДП не я е атакувала? Отговорът е, че за да направят това, социалдемократите ще трябва да се изправят срещу собствените си недостатъци, довели до провали, засягащи сърцевината на поддържания от самите тях ляв образ. През последните две десетилетия финансираната от държавата бедност е изместена от финансирана от частния сектор бедност, а това става главно под покровителството на социалдемократите – било като управляваща партия или като по-малък партньор във властта, контролиращ министерствата, свързани с вътрешните въпроси. Започвайки от първото десетилетие на 21 век при управлението на канцлера Герхард Шрьодер, именно ГСДП въведе по законодателен път много от реформите, които създадоха днешните неравновесия. Партията не само въведе значителни съкращения на социалните помощи, а и постави началото на данъчна реформа, която понижи най-горната ставка от 53 на 42 процента. Максималната ставка се достига сравнително рано при годишен доход около 55 000 евро. Но колко е справедливо от гледна точка на левите възгледи, че същата данъчна ставка важи за някой, който печели 200 000 евро? ГДСП също така, изглежда, не си даваше сметка, че главният изпълнителен директор на „Дойче пост“ печели 239 пъти повече от заплатата на средния си работник. После дойде бежанската криза, която удари във време, когато вярата в солидарността сред самите германци беше отслабнала. Социалдемократите, изглежда, изведнъж преоткриха своето съчувствие към непривилегированите, след като те бяха дошли от чужбина. Партията показа поразителна незаинтересованост, поне на думи, към социалните разходи, наложени от пристигането на над един милион бежанци. По-рано тази година хранителна банка в Есен, западна Германия, реши временно да изключи чуждестранните граждани, защото за тях отиваха всичките й доставки и тя трябваше да остави отдавнашни клиенти с празни ръце. Водещи социалдемократи обвиниха доброволците на хранителната банка в ксенофобия. Все пак моралното възмущение на ГСДП почти не помага да се отговори на един сложен въпрос, пред който е изправен целият континент: как да бъдат справедливо разпределяни оскъдни ресурси в рамка, надхвърляща националните граници? Организирането на глобализацията по по-справедлив начин, при който системата най-малкото наподобява механизмите за балансиране при старата национална държава, е едновременно трудна и крайно належаща задача за социалдемокрацията днес. Това е нещо, с което левоцентристите би трябвало да са готови да се заемат. Вместо това социалдемократите се вглъбяват в себе си, неспособни да отговорят на най-спешните въпроси за страната във време, когато Германия има нужда от тях.   БТА  ", "date": "2018.10.27", "title": "Проблемът на социалдемократите в Германия"}
{"url": "http://www.classa.bg/%D1%81%D0%B2%D1%8F%D1%82/item/388876-%D0%B1%D0%BE%D0%BB%D1%82%D1%8A%D0%BD-%D0%B8%D0%B7%D0%BA%D0%BB%D1%8E%D1%87%D0%B8-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "В момента САЩ не планират да въвеждат допълнителни санкции срещу Русия, заяви съветникът на президента на САЩ по националната сигурност Джон Болтън. Наскоро той проведе среща с президента на Русия Владимир Путин, а днес се състояха преговорите на Болтън с президдента на Азербайджан Илхан Салиев. „САЩ не разглеждат в момента въвеждане на санкции срещу Русия“ - цитира „Интерфакс“ думите на Болтън на пресконференцията в Баку. По неговите думи срокът за санкции не е настъпил: последните санкции срещу Русия САЩ въведоха преди четири месеца по „делото Скрипал“.     Болтън уточни, че практически САЩ въвеждат допълнителни санкции след изтичането на шест месеца. „Санкции се въвеждат или свалят в зависимост от действията на страната. Към дадения момент ние не разглеждаме възможността за допълнителни санкции по отношение на Русия“ - каза той. Заявлението на Болтън по вресията на „Интерфакс“ е поровокирало закрепване на рублата за кратко. При липсата на други фактори курсът на долара към 15.00 часа, московско време падна до 65 рубли за долар от ниво 65,6 рубли, а след това се повиши до 65,4 рубли. По версията на Bloomberg, Болтън е имал предвид, че САЩ възможно още не са въвели всички санкции във връзка с химическата атака в Солсбъри, „Ние продължаваме да разглежаме мерките, които могат да съответстват на нашите задължения във връзка с химическите атаки... Процесът на вземане на решения не е завършен. Не се наемам да предсказвам, ще стане ли това преди изборите [промеждутъчните за конгрес] или след“ - цитира Болтън Bloomberg. Неотдавна специалният ппредставител на САЩ за Украйна Курт Уолкър заяви, че администрацията на САЩ усилва натиска върху Русия заради ситуацията в Украйна и планира да въведе нови санкции „всеки месец - два“. „Администрацията на Тръмп върви по този път и продължава да върви: новите санкции ще се появяват всеки месец или два, както вече се е случвало“ - каза Уолкър на 18 октомври на конференцията в Атлантическия съвет във Вашингтон. В навечерието на срещата на Болтън с Путин е била достигната договореност за лична среща на президентите на Русия и САЩ на 11 ноември в Париж.   Превод: М.Желязкова", "date": "2018.10.27", "title": "Болтън изключи нови санкции  срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388877-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%B0%D0%BF%D0%B8%D1%82%D0%BE%D0%BB%D0%B8%D0%BD%D0%B0-%D0%B8-%D0%B5%D1%80%D0%BE%D1%82%D0%B8%D0%B8%D0%B4%D0%B0", "text": "    Тези светици живели при император Диоклетиан  и при управителя на Кападокия (източната част на Мала Азия, бел.ред.)  Зеликинтий. Света Капетолина, която произлизала от богат и знатен род*, раздала цялото си имущество на бедните, а робите пуснала на свобода. Като християнка тя била задържана и затворена в тъмница, а след това, като не се съгласила да принесе жертва на идолите, била посечена с меч.     Слугинята й Еротиида била подложена на мъчение с тояги за това, че, застъпвайки се за господарката си, хвърлила камък по управителя. Като останала невредима след побоя, тя също била посечена с меч. * При разпитите за рода й света Капетолина заявила, че е от един род с Фирмилиан, архиепископ Кападокийски (живял през първата половина на III век). Според други източници тя се считала само за негова духовна дъщеря. Блажената й кончина се отнася към 304 година. Бел.ред.", "date": "2018.10.27", "title": "Св. мъченици Капитолина и Еротиида"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388878-27-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "97 г. - Римският император Марк Кокцей Нерва осиновява Траян (на бюста), обявявайки го за свой приемник, с което започва периодът на осиновените императори на Рим.     312 г. - Римският император Константин I получава според преданието известното си Видение на кръста.     710 г. - Арабско нашествие в Сардиния.     1275 г. - Основан е холандския град Амстердам.     1787 г. - Наполеон е назначен за командващ на армия, създадена за нападения във Великобритания.     1806 г. - След разгрома на пруската армия Наполеон Бонапарт влиза триумфално в Берлин.     1904 г. - Открита е първата секция на Нюйоркското метро, която свързва общината на Ню Йорк и Харлем.     1912 г. - По време на Балканската война гръцката армия завзема Солун, където достига и Седма Рилска дивизия.     1914 г. - Британците загубват първия си боен кораб в Първата световна война: супердредноутът HMS Audacious (23 400 тона) (на снимката) е потопен при о. Тори, северозападно от Ирландия, от минно поле, заложено от германския въоръжен търговски крайцер Berlin. Загубата се пази в официална тайна в Британия до 14 ноември 1918 г. (3 дни след края на войната). Потапянето е наблюдвано и фотографирано от пътници на Олимпик, кораб-близнак на Титаник.     1920 г. - Патентовани са Водните ски.     1920 г. - Седалището на Лигата на нациите се премества от Лондон в Женева, където през 1929 г. започва да се строи Палатът на нациите.     1924 г. - Основана е Узбекска ССР в рамките на СССР.     1961 г. - НАСА изстрелва ракетата Сатурн I, която е първият космически апарат на САЩ предназначен за извеждане на товари в околоземна орбита.     1971 г. - Демократична република Конго се преименува на Заир.     1979 г. - Държавата Сейнт Винсент и Гренадини получава независимост от Великобритания.     1991 г. - Туркменистан обявява национална независимост.     1991 г. - В Полша са проведени първите свободни демократични избори за Парламент (Сейм) след 1936 г.     2005 г. - След загиване на двама младежи от арабски произход в трафопост в Париж, в цяла Франция избухват триседмични бунтове на мюсюлмански имигранти.     2009 г. - Във Париж са обявени присъдите на първа инстанция по аферата Анголагейт.  ", "date": "2018.10.27", "title": "27 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388879-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B5-%D0%B2%D1%8F%D1%80%D0%B2%D0%B0%D1%82-%D0%BD%D0%B0-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D1%8F,-%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%B5%D0%B2%D0%B8", "text": "Без да усетим, цяла седмица мина в протести на майките на деца с увреждания с искане за оставката на вицепремиера Валери Симеонов.  , успяха за отрицателно време да катализират недоволство в социалните мрежи и да дадат нови сили на  .     Някак не е особена новина, че вицепремиерът Симеонов говори без цедка на езика си. Не му се случва за пръв път, а нещо подсказва, че няма и да е за последен. Но май за първи път го виждаме да реагира на #Извинисебе.  Чухме   в стил \"Извинявайте, ама съм прав за всичко, което казах\". Важното е, че даде ясно да се разбере - оставка няма да подава, а премиерът Бойко Борисов няма да посмее да му я поиска. Ако този номер го беше направил някой министър от квотата на ГЕРБ, сега вече щяхме да слушаме за първия скандал на неговия наследник на поста. Но това е предимството на по-малкия коалиционен партньор, който знае, че без него каручката няма да се движи.  да се обяви за оставка на колегата си в Обединените патриоти. Голяма е любовта между двамата партийни лидери и със силата си успява да засенчи дори повечето (ако не и всички) глупости, които в Реформаторския блок успяха да свършат за скромните си 3 години съществуване. На Борисов сигурно ми липсват... Поне правителството му си седи цяло, а скандалите, които само произвежда, оставят без работа дори ленива опозиция като БСП.  Впрочем, някой разбра ли за поредния   (трети за една година)? Това с вота на недоверие за социалистите сякаш стана нещо като досаден навик. Не че има особен смисъл, но те продължават упорито да пробват. Малко напомня на онзи лаф на Айнщайн за това какво е лудостта - да правиш едно и също нещо, и да очакваш различен резултат. Далеч повече внимание успя да спечели  . Оказва се, че в по-голямата си част участвалите в допитването предпочитат да остане лятното часово време, а зимното да го забравим. За сметка на това, социологическите изследвания показваха обратното. Дали е крива социологията, или просто по-голямата част от обществото не е имала търпението и нервите да се занимава с мудната системата за участие в допитването, трудно би било да се каже... Факт е, че денят ще продължи да си е 24 часа, откъдето и да го погледнеш. Големият въпрос е дали през лятото искаме да е светло до по-късно, или през зимата предпочитаме да не ставаме за работа в тъмна доба. Всеки тук е с лично мнение - а това вече причини редица бурни караници в социалните мрежи. Така де, хората отстояват мнението си. Не като  , чиито показания изведнъж се промениха, скоро след новината, че нея ще я пускат под домашен арест. Не искаме да се бъркаме на правораздаването, ама такива неща малко съмнително изглеждат и напомнят леко на епизод от \"Семейство Сопрано\". В показанията по време на досъдебното производство се говори едно, сега пред съда се променят рязко в доста по-оневиняваща посока... Но дето се казва, стават и грешки. Междувременно поредните, които изтеглиха късата клечка   са семейство Баневи. Май ще се окаже, че Панамските досиета не прощават никому. Баневи преди време обясняваха, че Ветко и Маринела Арабаджиеви са ги приучили да ползват офшорки. Сега отново по примера на Арабаджиеви, Николай Банев и жена му Евгения посрещнаха новината за започналото срещу тях разследване на Лазурния бряг във Франция. Разликата е, че докато Арабаджиеви   (ама друг път), никой не попита Баневи дали биха били така любезни. Дали прокуратурата във Франция ще ги екстрадира по бързата процедура или ще ги признае за обект на закрила като икономически бежанци (вече и Майбах не им остана) - може да вадите пуканките, защото това ще е темата на сутрешните блокове през следващата седмица. Освен ако дотогава Валери Симеонов не реши да се изкаже компетентно по друга наболяла тема...", "date": "2018.10.27", "title": "Майките не вярват на извинения, а прокуратурата - на Баневи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388880-%D0%B7%D0%B0%D1%89%D0%BE-%D0%B8%D0%B2%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0", "text": "«Защо Иво Прокопиев е на свобода?  Галеникът на всяка власт отново е освободен с най-леката мярка.  След като му е предявено поредно тежко обвинение днес, този път в пране на пари, наместникът на Сорос в България е изпратен по живо, по здраво, да си върти далаверите. Даже паспорта не са му взели. Бенчев, Стайков, Арабаджиеви, Баневи имат сходни с идеолога на шайката за улични метежи обвинения, но само той се разхожда и обяснява по телевизиите как бил репресиран и чист като сълза.  Ало, прокурорите, страх ви е, че впрегне фабриката си за фалшиви новини срещу вас ли?  Започнали сте една работа, не може да мерите с различен аршин!».    ", "date": "2018.10.27", "title": "Защо Иво Прокопиев е на свобода?"}
{"url": "http://www.classa.bg/%D1%81%D0%B2%D1%8F%D1%82/item/388872-%D0%BD%D0%BE%D0%B2%D0%BE-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%85%D0%B8%D0%B1%D1%80%D0%B8%D0%B4%D0%BD%D0%B0-%D0%B2%D0%BE%D0%B9%D0%BD%D0%B0", "text": "Европейският парламент предупреждава за опасността от по-нататъшно милитаризиране в региона на Азовско море източно от Крим. Евродепутатите настояват за санкции срещу Русия в случай на ескалация.         Конфликтът между Русия и Украйна в Азовско море се изостря. Азовско море е разположено между двете държави и полуостров Крим го отделя от Черно море. А след анексията на Крим Керченският пролив е единственият морски път към Азовско море. Протокът е изцяло под контрола на Русия. Тази година Москва пусна в експлоатация нов мост, който свързва континентална Русия с Крим. Сега Европейският парламент остро критикува действията на Русия в Азовско море. Евродепутатите в Страсбург приеха в четвъртък съответната резолюция.     Европарламентът осъжда в резолюцията си \"прекомерно дългите контроли\" на търговските кораби от страна на Русия. Те водят до забавяне на доставките по море с една седмица. По данни на украинските власти, до края на септември над 200 кораба са били подложени на интензивни проверки. 120 от тях са плавали под флага на някоя страна-член на ЕС. Евродепутатите не отричат правото на Русия да контролира корабите, които влизат или излизат от Азовско море. Русия обаче не бива да злоупотребява с това си право по политически причини. Според Петрас Аустревичус от фракцията на либералите, подобни \"вражески действия\" трябва да бъдат пресичани веднага, преди Кремъл да схване това като \"зелена светлина\" за провеждането на подобни контроли и блокади и другаде. В резолюцията на Европарламента е включена и забележката на Ана Фотига от фракцията \"Европейски консерватори и реформатори\", според която \"Русия вече е прилагала този метод като нарушение на териториалните ѝ води от трети страни и е блокирала морските пътища в Балтийско море за Естония, Латвия и Полша\".   Милитаризирането на Азовско море   Сандра Калниете от ЕНП подчертава, че засилените контроли на корабите засягат интересите на ЕС, но опасностите за сигурността в региона са по-важни от икономическите аспекти. Нестабилната ситуация в Азовско море може \"лесно да ескалира в открит конфликт\", се казва в резолюцията на Европарламента. В тази връзка евродепутатите изразяват \"своята дълбока загриженост от непрекъснатото милитаризиране на Азовско море, Черноморския регион и най-вече на неправомерно анексирания полуостров Крим\". Евродепутатите дават за пример и разполагането на руски противовъздушни системи тип S-400. Киев от своя страна реагира на действията на Москва, като създаде нова военна база на Азовско море.   Азовско море   Върховният представител на ЕС по въпросите на външната политика Федерика Могерини също участва в дебата. Тя отбеляза със съжаление, че доскоро Азовско море е било почти напълно демилитаризиран регион. Федерика Могерини подчерта, че никой няма интерес от милитаризиране, защото то ще дестабилизира напълно напрегната ситуация със сигурността в Черноморския регион. Съгласно резолюцията на европарламента, действията на Москва в Азовско море представляват \"ново измерение на хибридното водене на война\" срещу Украйна. Жан-Люк Шафхаузер от дяснопопулистката фракция \"Европа на нациите и свободата\" изрази убеждението си, че напрежението е нараснало, защото в края на август САЩ са взели решение за увеличаване на военната помощ за Украйна. През септември Вашингтон предостави на Киев два нови патрулни катера.   Какви са целите на Москва?   Сандра Калниете окачестви действията на Русия в Азовско море като \"пълзяща анексия\". Европарламентът се оплаква и от това, че \"Руската федерация незаконно добива петрол и природен газ на украинска територия\". Европарламентът подчертава, че съществува опасност \"Русия да окупира украинските петролни и газови находища в Азовско море, ако ѝ се удаде да превърне морето във вътрешно море на Руската федерация\". Европарламентът призовава ОССЕ да удължи наблюдателската си мисия в Азовско море или да създаде отделна международна наблюдателска мисия. От гледна точка на значителния конфликтен потенциал пред вратите на Европа, Европарламентът смята за целесъобразно \"да бъде назначен специален европейски пълномощник за Крим и Донецкия басейн, който да бъде отговорен и за Азовско море\". Евродепутатите призовават Съвета на Европа ясно да заяви пред Москва, че в случай на ескалация на конфликта в Азовско море, санкциите срещу Русия могат да бъдат разширени.", "date": "2018.10.27", "title": "Ново измерение на руската хибридна война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388866-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да се погрижите за външния си имидж, да актуализирате гардероба си и да посетите козметичен салон. Спокойно реагирайте на това, което колегите говорят за вас. Ако тяхната критика е конструктивна, тогава слушайте. Необвързаните имат всички шансове, да срещнат един интересен и надежден човек. Само бъдете по-инициативни. ТЕЛЕЦ ( 21 април - 21 май )  Очаква ви, един отличен ден, когато много от желанията ви ще бъдат изпълнени, а хората ще ви правят комплименти. Основното нещо е, да не се възгордявате, а да приемате всичко с достойнство. При решаването на финансови проблеми, ще ви помогне влиятелен човек, с когото ще се свържете. Може да избегнете настинките, ако се закалите. БЛИЗНАЦИ ( 22 май - 21 Юни ) Ще откриете в себе си такива таланти, за които дори не сте предполагали. Просто не забравяйте да свършите работата, от която зависи финансовото ви състояние. Хармонията в душата ви, към която толкова много се стремихте, може да бъде прекъсната от един неделикатен човек. Имайте предвид, че ако се подведете по него, ще съжалявате. Вечерта ви чака изненада.   РАК ( 22 юни - 23 юли ) Ще успеете да постигнете целите, които сте си поставили миналия месец. Необходими са независими преценки, на тези, които се занимават с политика, педагогика или изкуство. Следобед, може да се срещнете с човек, когото някога сте обичали силно. В каква посока, ще се развие ситуацията, зависи от вас. ЛЪВ ( 24 юли - 23 август ) Ще намерите съмишленици, които ще подкрепят вашият бизнес. Най- накрая, ще ви провърви, както с партньори, така и с печеливши инвестиции. За любовни изповеди и предложения, изберете друг ден, защото днес вашите мисли, ще се движат около парите. Вечерта, си починете и релаксирайт е. ДЕВА ( 24-ти август - 23 септември ) Очаква ви труден ден, особено ако непрекъснато се оплаквате от съдбата. Откажете се от спорове с роднини, дори и ако ви е трудно да сдържате вашето мнение. Принципността в семейния живот, ще се превърне в пречка за хармонията. В крайна сметка, връзката със съпруг/а, ще придобие негативен отенък. ВЕЗНИ( 24 септември - 23 октомври) Доста грижи и неприятности, ще ви се струпат на главата и само здравомислието и планирането, ще ви помогнат да се отървете от тази суета. Ако не се заемете с нещо ново, всичко бързо ще ви омръзне. В личната сфера, ситуацията може да бъде двусмислена, когато ще трябва да изолирате не само истеричните съперници, но и да се оттеглите.   СКОРПИОН ( 24 октомври - 22 Ноември ) Бъдете приятелски настроени към околните. Тогава никой няма да ви обвини в невежество или негласно ласкателство. При получаването на пари, може да имате проблеми, но не се опитвайте да ги разрешите със сила. По-добре е да потърсите помощ от тези, които по-добре от вас, разбират от такива въпроси. Вечерта ви чака съдбоносна среща.   СТРЕЛЕЦ ( 23 Ноември - 21 Декември ) Ще трябва да простите, да се извините и да забравите завинаги неприятните мигове, които някога са ви разделяли от любимия. Един добър ден за пазаруване, културни събития и отдих. Ако ви предложат нова работа, то в бъдеще, ще се окаже перспективна. Битовите проблеми, днес, ще решите трудно. КОЗИРОГ (22 Декември - 20 януари ) Не се препоръчва да спорите и налагате своите принципи на другите. Нищо добро, няма да излезе от това, особено ако сте настроени към всичко агресивно и непримиримо. Възможни са нервни сривове, въз основа на ревност. Ако не вярвате на избраника си, тогава си струва да говорите с него откровено. Не бъдете мнителни, а станете по-реалистични.  ВОДОЛЕЙ ( 21 януари -  19  февруари ) Днес, ще бъдете в такова комфортно състояние, че дори финансовите проблеми няма да могат да ви измъкнат от него. Ще решите да се задоволите с това, което сте натрупали. И това, между другото, е правилното решение. Новите романтични запознанства, ще ви помогнат да се отвлечете от тъжните спомени за бившата си любов. Не стойте до късно на компютъра.   РИБИ ( 20 февруари - 20 март ) Очаква ви ден, на културни забавления. Ще посетите не само изложба или концерт, но дори и зоологическа градина с приятели. За мащабни придобивки не е добър ден, затова спестете парите в сметката си. Благоприятни предложения за работа ще имат тези, които отдавна са фокусирани върху нова сфера на дейност.", "date": "2018.10.27", "title": "Дневен хороскоп 27 октомври"}
{"url": "http://www.classa.bg/%D1%81%D0%B2%D1%8F%D1%82/item/388867-%D1%85%D0%B8%D1%89%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0-metoo-%D1%81%D1%82%D0%B8%D0%B3%D0%B0-%D0%B4%D0%BE-google", "text": "#MeToo движението премина като ураган през шоубизнеса, където нищо повече няма да бъде същото. То стигна и до медиите и политиката, но Силициевата долина и нейните технологични гении останаха като на изолиран остров. През декември 2017-а например Шервин Пишевар подава оставка от собствения си инвестиционен фонд - Sherpa Capital, заради поредица от обвинения в сексуален тормоз. А Травис Каланик, един от създателите на Uber, е отстранен, след като е обвинен, че насажда култура на сексизъм на работното място. Но в глобален мащаб технологичните мениджъри останаха невредими или поне беше така до тази седмица.     Нови разкрития около случващото се в Google доказват, че в технологичните компании ситуацията не е много по-различна от Холивуд. Оказва се, че поне трима мъже на високи ръководни постове тихо и без много излишен шум са помолени да напуснат по собствено желание, вместо да бъдат дисциплинарно уволнени за сексуален тормоз. Освен това при напускането си получават не съдебна призовка, а милиони долари обезщетение. Други успяват да запазят работата си в Google, без да търпят никакви последици от стореното. Обвиненията към някои от тези мъже са отпреди няколко години. Такъв е случаят с Анди Рубин, когото наричат \"бащата на Android\". Според доклад, публикуван в Times, през 2013-а, докато все още е в Google, Рубин е имал извънбрачна връзка със своя подчинена. При работно пътуване тя е посетила хотелската му стая, където той я е принудил да му направи фелацио. Тогава говорителка на Анди Рубин казва, че той никога не е правил нещо такова, а всички взаимоотношения, които е поддържал в Google, са били напълно доброволни. Само че в данните, с които Times разполага, се твърди, че от компанията са били наясно с посегателствата на Рубин. Отделът за човешки ресурси провежда собствено разследване и установява, че обвиненията към Рубин са \"по-скоро правдоподобни\". По тази причина той е помолен да напусне доброволно. Въпреки че от Google могат да уволнят Рубин по дисциплинарни причини, те го оставят сам да си тръгне. Мълчанието му от своя страна се оказва ценна стока, за която компанията плаща между 1,5 и 2,5 млн. долара на месец за четирите години между 2014 и 2018-а. В замяна той поема ангажимента да не уронва престижа на технологичния гигант и да не работи за негови преки конкуренти. Подобен развой на събитията представя Google в достатъчно неприятна светлина, но явно случаят не е изолиран. Компанията процедира по почти същия начин с поне още двама служители и с това доказва, че трудно се справя със сексуалния тормоз. Ричард ДеВол например е бивш директор на Google X. При едно от интервютата за работа през 2013-а казва на кандидатката, че се намира в отворен брак, след което я кани да го придружи на музикален фестивал в щата Невада. Тя решава, че поканата е прекрасна възможност да обсъдят евентуалното й назначение. Освен че тръгва на път с най-консервативните си дрехи, младата жена е заедно с майка си. Това не спира ДеВол, който успява да се усамоти с нея в една тента и иска тя да се съблече, за да й масажира гърба. Накрая тя успява да склони на масаж на врата и едвам успява да се отскубне, преди ДеВол да е предприел и по-категорични действия. След няколко дена получава съобщение, че не е одобрена за работата без никаква аргументация. Отнема й две години, но през 2015-а се осмелява и се обръща към \"Човешки ресурси\", за да сподели за случилото се. Оттам приемат твърденията на бившата кандидатка за \"по-скоро верни\", но я молят да не вдига много шум около случилото се. Говорители на Google обаче казват, че никога не биха се опитали да затворят устата на някой, който се оплаква от сексуален тормоз. В свое публично изказване ДеВол се извинява за \"грешната си преценка\" и уточнява, че е решил да не наема жената, още преди пътуването. В трети случай служителка на Google твърди, че Амит Сингал, старши вицепрезидент, я е опипал непристойно на неформално събиране през 2015-а.  Разследването смята обвинението й за достоверно, но вместо Сингал да бъде уволнен, от Google приемат доброволната му оставка и при напускането също му дават обезщетение от няколко млн. долара. По-малко от година след това Сингал е в Uber и то на чело на инженерния екип. След като става ясна причината за напускането му от Google, той е уволнен. Самият той и до днес твърди, че не е направил нищо нередно. Пред Times Ейлийн Ноутън, вицепрезидентът на Google в областта на човешките ресурси, казва, че се разследват внимателно всички оплаквания и се предприемат необходимите действия, дори и те да водят до уволнение. В последните години компанията приема изключително сериозно въпроса за сексуалния тормоз на работното място, особено ако обвиненията са към мъже на високи ръководни постове. Така например ако служители на Google започнат интимни взаимоотношения, те задължително трябва да съобщят за това на екипния си мениджър. В съобщение до служителите си изпълнителният директор Сундар Пичай обаче признава, че фирмата има проблем със сексуалния тормоз. По думите му за последните две години са уволнени 48 души като 13 са от висшия мениджмънт. Пичай допълва, че никой от тях не е получил обезщетение при напускането. Общата черта между насилниците е властта, с която разполагат. Те имат много влияние и пари и нищо не ги спира, когато искат да накарат някого да замълчи. Друг фактор е, че технологичните мениджъри традиционно не се разглеждат като на насилници. Ако си бил тормозен в училище, защото си бил зубърът на класа, трудно ще повярват, че си се превърнал в хищник. А Силициевата долина, както става ясно, има своите особености щом става въпрос за сексуален тормоз. Тези, които все пак понесат някакви последствия, имат шанс да го направят с няколко милиона долара по-богати.", "date": "2018.10.27", "title": "Хищниците на Силициевата долина - #MeToo стига до Google"}
{"url": "http://www.classa.bg/%D1%81%D0%B2%D1%8F%D1%82/item/388868-%D0%BE%D0%BF%D0%B5%D1%80%D0%B0%D1%86%D0%B8%D1%8F-%E2%80%9C%D0%B4%D1%80%D0%BE%D0%BF%D1%88%D0%BE%D1%82%E2%80%9D-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D1%81%D0%B0%D1%89-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B0%D1%82-%D1%81%D1%81%D1%81%D1%80-%D0%BF%D1%80%D0%B5%D0%B7-1959", "text": "  Планът на САЩ предвижда да бъдат изстреляни 300 ядрени бомби и още 29 000 конвенционални бомби по 200 цели и близо 100 градове и села в Съветския съюз, така че с един удар да се унищожат 85% от промишления потенциал на страната.   Веднага след края на Втората световна война САЩ са единствените, които притежават ядрено оръжие и са проучили възможността да предприемат “превантивна” атака срещу Съветския съюз, която да заличи от игралното поле свръхсилата на червените фигури. Съединените щати се страхуват от евентуална инвазия на СССР в Западна Европа, Близкия Изток и Япония. През септември 1948 г. президентът на САЩ Хари С. Труман одобрява документ на Съвета за национална сигурност за “Политиката на ядрената война”, според който Съединените щати трябва да бъдат подготвени “бързо и ефикасно да използват всички налични подходящи средства, включително и ядрените оръжия, в интерес на националната сигурност, и че трябва да планират в това направление”.   Къртис Лемей, провалилият се палач на СССР   Генерал Лемей става известен с това, че ръководи кампанията по стратегическите бомбардировки срещу Япония, която приключва с пускането на ядрени бомби в Хирошима и Нагасаки. За това той получава титлите доктор хонорис кауза по право в университета “Джон Карол”, “Кениън Колидж”, Университета на Южна Каролина, Университета “Крейтън” и Университета “Акрон”, наред с други отличия. След това организира Стратегическото въздушно командване (SAC – Strategic Air Command), което е висшата ръководна инстанция на стратегическите въздушни сили на САЩ, като институция за управление на вероятна ядрена война по време на студената война. Очевидно срещу СССР. Преди тази организация да стане напълно оперативна, през 1949 г. Лемей предлага целият ядрен арсенал, с който САЩ разполагат (133 бомби), да бъде пуснат срещу 70 съветски градове и столици в Източна Европа за период от 30 дни. Неговата стратегия се основана на тезата, че руснаците нямат сила, която да е в състояние да противостои на SAC по това време, и че времето играе в полза на руснаците.   “Дропшот”: планът на Вашингтон за края на света През 1949 г. е съставен планът “Дропшот”, който предвижда САЩ да атакуват съветска Русия и да изсипят над 300 атомни бомби и 20 000 тона конвенционални бомби върху 200 обекта, разположени в 100 градски района, включително Москва и Ленинград (днешен Санкт Петербург). Освен това е съставен списък с целите на ядрените нападения на териториите на Съветския съюз и на неговите съюзници, който съдържа 1200 града от Източна Германия до Китай на изток. Москва оглавява списъка със 179 “определени цели” (сред тях е самият “Червен площад”), докато в Ленинград са посочени 145 цели. Потенциалът на ядреното оръжие, мобилизирано за целта, варира между 1,7 и 9 мегатона (атомната бомба “Литъл бой”, хвърлена над Хирошима на 6 август 1945 г., е близо 0,013-0,018 мегатона). Източен Берлин, Варшава (Полша) и Будапеща (Унгария) са в списъка наред с други градове, разположени по-далеч от съветските граници, както и още 91 посочени цели. Между 75 или 100 от 300-те ядрени бомби имат мисията да изравнят със земята съветската бойна авиация. При все това най-смущаващият от списъците с цели, които могат да се видят в Архива на национална сигурност (The National Security Archive) след разсекретяването му през 2015 г., е с поредица цели с гриф “Категория 275” и като “населени цели”. Направени са оценки, че при американската атака ще загинат близо 60 милиона души. В случай че СССР откаже да се предаде след опустошителната атака, Съединените щати ще продължат да бомбардират непрекъснато градските и промишлените зони до пълното им унищожение. Освен това авторите на плана предлагат да се започне сухопътна кампания срещу СССР заедно с европейските съюзници, за да се постигне “пълна победа”. Плановете на САЩ обаче стигат отвъд сегашна Русия. Пекин се явява в топ 20 (под номер 13) на градовете, определени като цели за бомбардировките на САЩ с 23 зони, за които е посочено, че трябва да бъдат опустошени.   Как е планирано да го направят? Според разсекретените през 2015 г. документи, ядрените глави е трябвало да бъдат изстреляни от самолети, намиращи се в бази във Великобритания, Мароко и Испания. Освен това е трябвало да се използват междуконтинентални бомбардировачи Б-52, които, към момента на подготвянето на плана за нападение, ВВС на САЩ са започнали да получават.   Какво е станало? Според книгата “Операция Трета световна война: тайният американски план (“Дропшот”) за война със Съветския съюз през 1957-а (Operation World War III: Secret American Plan (“Dropshot”) for War with the Soviet Union in 1957) на Антъни Кейв Браун, дълго време единственото препятствие по пътя към началото на тази масирана ядрена атака е фактът, че Пентагонът не притежава достатъчно атомни бомби (през 1948 г. Вашингтон със злорадство се хвали, че има арсенал от 50 бомби от този тип), а и няма самолети, за да извърши нападението. Например, същата година въздушните сили на САЩ имат само два бомбардировача Б-29, модифицирани, за да могат да изстрелват смъртоносните радиоактивни оръжия. През 1949 г. ядреният арсенал на САЩ вече нараства до 250 атомни бомби и Пентагонът стига до заключението, че вече е “възможна” победа над Съветския съюз. За късмет на човешкия род изпитанието на съветската ядрена бомба същото лято нанася тежък удар на американските милитаристични планове. Ето как описва събитията професор Доналд Ангъс Маккензи от Университета в Единбург в есето си “Планирането на ядрената война и стратегии за съвместна ядрена акция”. “Изпитанието на съветската атомна бомба на 29 август 1949 г. дълбоко разтърси американците, които мислеха, че техният ядрен монопол може да трае по-дълго време. И все пак това не промени веднага модела на планиране на войната. Ключовият въпрос бе какво равнище на щети би могло да накара Съветския съюз да се предаде”.   Забравеният герой През януари 1950 г. ученият Клаус Фукс – физик, роден в Германия и член на екипа на проекта “Манхатън”, който изгражда първата ядрена бомба на Съединените щати – е арестуван, съден и (след като се признава за виновен) осъден на 14 години затвор за това, че е предал военни тайни на съюзническа страна (да, Съветският съюз, нека да си го кажем, все още е в категорията съюзническа държава). Фукс е предоставил жизненоважна информация на Съветския съюз за проекта “Манхатън” и то абсолютно безкористно, като се ръководи от политическите си убеждения и защото е дълбоко убеден колко опасен е ядреният монопол, какъвто САЩ претендират, че са постигнали. Това е решаващ елемент, за да могат руснаците да създадат собствено ядрено оръжие. Съветската държава изразява благодарността си към Фукс, като го удостоява с орден “Дружбата на народите”, едно от най-високите отличия на Съветския съюз. Фукс е освободен на 23 юни 1959 г., след което емигрира в Източна Германия, където продължава научната си кариера, успявайки да се издигне значително. Умира през 1988 година.  ", "date": "2018.10.27", "title": "Операция “Дропшот”: планът на САЩ да унищожат СССР през 1959"}
{"url": "http://www.classa.bg/%D1%81%D0%B2%D1%8F%D1%82/item/388869-%D0%B0%D0%B4-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2%D0%B8%D0%B6%D1%82%D0%B5-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%B8-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D1%87%D0%B0%D1%81%D1%82%D0%B8-%D0%B2-%D0%B1%D0%B8%D1%82%D0%BA%D0%B0-%D0%B7%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0-%D0%B2%D0%B8%D0%B4%D0%B5%D0%BE", "text": "На страницата на   в Twitter бе публикувана фотогалерия, на която се вижда как действат двойка снайперисти по време на ожесточената градска битка за Източна Гута, в която беше неутрализиран отпорът на терористична групировка от около 18 000 въоръжени терористи. Съдейки по всичко, снайперистите са от руските единици за специални операции (Силите за специални операции на Руската федерация) или ССО ВС РФ. \r\n   \r\n   В галерията се вижда как тези единици използват тежък снайпер КСВК “Корд” и австрийска снайперска винтовка Steyr-Mannlicher SSG 08, която също е в арсенала на руските спецчасти. \r\n   \r\n   Руският тежък снайпер КСВК “Корд” е базиран на СВН-98. Конструиран е от завода “Дегтярев” от Ковров. Общото му тегло (без оптиката и пълнителя) е 12,5 кг. Пушката е дълга 1420 мм, от които на цевта се падат 1000 мм. Куршумът развива скорост от 900 м/сек.  \r\n   \r\n   Благодарение на калибъра си (12,7х108 мм) снайперът може да унищожава защитени цели на врага на далечина до 1000 м, както и жива сила, за която оръжието е ефективно на далечина до 1500 м. \r\n Steyr-Mannlicher SSG 08 е австрийска снайперска винтовка с ръчно презареждане и цилиндричен затвор. Разработена е от австрийската компания Steyr-Mannlicher AG на базата на снайперската винтовка SSG 04 и е демонстрирана за първи път през 2008 година. Това е изключително качествено оръжие, което работи с патрони 338 Lapua Magnum (7,62×51 мм НАТО или .300 Winchester Magnum). Изключително прецизно е на разстояние над 1500 м. Общата му дължина варира от 960 до 1182 мм в зависимост от дължината на цевта. Без мунициите и оптиката винтовката тежи 5,5 кг. \r\n     \r\n", "date": "2018.10.27", "title": "Ад за терористите: Вижте снайперисти от руските спецчасти в битка за Източна Гута (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/388870-%D0%BD%D0%B5%D0%B2%D0%B8%D0%B4%D0%B8%D0%BC%D0%B8-%D0%B8-%D0%BE%D0%BF%D0%B0%D1%81%D0%BD%D0%B8-%D1%81%D0%B0%D0%BB%D0%B0%D1%84%D0%B8%D1%82%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "В Северен Рейн-Вестфалия има повече салафити, отколкото в която и да е друга германска провинция. Те вече не привличат вниманието с публични изяви. Но продължават да са опасни.         \"Повтаряйте след мен!\"- крещи в микрофона приелият исляма германец и салафитски проповедник Пиер Фогел. Млада жена екзалтирано повтаря думите на ислямската доктрина. Това става в град Офенбах в провинция Хесен през 2010 година. В Ютюб все още се въртят видеоклипове от подобни сцени. До 2016 година салафитите се изявяваха агресивно и самоуверено пред обществото. Брадати мъже с шалвари и бели роби раздаваха по площадите на градовете в западната част на Германия безплатни немски преводи на Корана в рамките на оспорваната акция \"Чети!\" Те открито проповядваха своята радикална интерпретеция на исляма. На т.нар. \"Ислямски семинари\" биваха покръствани конвертити от цялата страна. Постепенно те създадоха и заживяха в един паралелен свят.   След забраната   Днес вече няма щандове на акцията \"Чети!\". През 2016 година германското министерство на вътрешните работи забрани сдружението \"Истинската религия\", което организираше покръстванията на конвертитите. Германската служба за защита на конституцията писа навремето, че сдружението \"изповядва идеология, която подменя съществуващия конституционен ред, застъпва се за въоръжен джихад и вербува джихадистки ислямисти, както и други лица, които имат джихадистко-ислямистка мотивация и искат да заминат за Сирия или за Ирак\".     Радикалните салафити вече почти не се забелязват на обществени места. Те обаче не са изчезнали. \"Салафитите вече действат извън полезрението на широката общественост\", казва съветникът от Центъра за дерадикализиране в Бон Хан Охрон. Той консултира радикализирали се хора, джихадисти и завърнали се от Сирия и Ирак ислямисти. \"Вербуването на младежи се извършва вече чрез лични разговори или онлайн. Това затруднява полицейския контрол върху салафитската сцена\", споделя Охрон.   Веднъж салафит, винаги салафит?   В никоя друга германска провинция не живеят толкова много салафити, колкото в Северен Рейн-Вестфалия. 300 от общо 1000-та джихадисти, които са се присъединили към вече разбитата \"Ислямска държава\" (ИД) са от Северен Рейн-Вестфалия. И почти всички ислямистки мотивирани атентати и опити за атентати са извършени от хора, радикализирали се чрез салафизма. Това се отнася и до Анис Амри, който извърши кървавия атентат на коледния базар в Берлин на 19 декември 2016 година. \"Разбира се, че не всеки салафит автоматично е и терорист. Но всеки ислямски терорист е бил преди това салафит\". Тези думи чуваме постоянно от устата на различни хора, които се занимават със салафитската сцена като сътрудници на тайните служби, учители, съветници в бюрата за дерадикализиране, или в бюрото по интеграция в Бон- градът, който минава за един от бастионите на салафизма в Северен Рейн-Вестфалия.   \"Чети!\" - в много градове в Германия салафити раздаваха немски преводи на Корана   Салафизмът е крайно реакционно течение в исляма. Неговите поддръжници приемат Корана дословно и се ориентират изключително по това, как Пророкът Мохамед и неговите непосредствени следовници са тълкували исляма. Те отхвърлят всякакви други тълкувания на исляма, привнесени от други религии и течения. В салафитския спектър има и вярващи, които следват своята строга интепретация на исляма само лично. Голяма част от вярващите обаче принадлежат към политическите салафити, които искат създаването на фундаментална религиозна държава. Те отхвърлят светските закони и германската конституция. Признават само шериата като даден от Бога закон. 12 процента от всички поддръжници на салафизма в Северен Рейн-Вестфалия са жени. Затова и салафитските жени и техните деца са под специалното наблюдение на властите.   Вербуване в затвора   Властите събират много по-лесно доказателствен материал за мъжете салафити, завърнали се от Сирия и Ирак в Германия. Те са воювали на страната на ИД, лицата им се виждат в много пропагандни видеоклипове, те гордо разпространяват своите \"геройски\" дела в социалните мрежи. Броят на членовете на ислямистко-екстремистката сцена в германските затвори расте. От 2013 година насам главният прокурор е завел следствия срещу 24 завърнали се джихадисти от Сирия и Ирак. Салафитите отговарят на това с т.нар. \"помощ за затворниците\".   12 на сто от всички привърженици на салафизма в провинция Северен Рейн-Вестфалия са жени   \"От гледна точка на силите за сигурност това обгрижване на затворниците представлява много сериозна опасност\", казва шефът на Службата за защита на конституцията в Северен Рейн-Вестфалия Бургхард Фрайер. Затворниците получават писма от мюсюлманските \"братя и сестри\". Чрез интернет се събират дарения за подаръци на техните семейства. Става дума за създаване на близост и релизиозно обгрижване. \"Целта е хората да бъдат задържани в лоното на салафизма и да не бъдат ресоциализирани чрез затвора\", споделя Буркхард Фрайер.   Смяна на поколенията   Салафитската сцена в Германия се промени много в сравнение с 2003-2004 година, казва той. \"В началото имахме работа с предимно немскоговоряща салафитска сцена. Основната цел в първоначалния стадий беше мисионерството. Защото много от тогавашните участници са \"религиозно неграмотни\". С течение на годините салафитите ставаха все по-склонни към насилие. Връхна точка на тази готовност за насилие беше заминаването на много салафити за Сирия и то с цел да създадат Халифат в Близкия изток\", казва Бургхард Фрайер. Шефът на Службата за защита на конституцията в Северен Рейн-Вестфалия забелязва ново развитие след военното поражение на ИД. \"Междувременно се създават цели салафитски семейства, които постепенно заздравяват салафитската общност. В Германия вече имаме един салафизъм, който няма нужда от халифат и идеологизиране отвън. Той се превръща все повече във вътрешен екстремизъм\", казва Бургхард Фрайер. \"Цялата салафитска сцена се е капсулирала и прераства в още едно паралелно общество\", заключава той.", "date": "2018.10.27", "title": "Невидими и опасни: салафитите в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388871-%D0%BA%D0%B0%D0%BA-%D0%BA%D1%81-%D1%81%D1%82%D0%B0%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BE%D1%80%D0%B3%D0%B0%D0%BD", "text": "Българският КС вече не е пазител на конституцията - неговите решения са по-скоро политически мотивирани. Лека-полека този орган се превърна в нещо като Горна камара на Народното събрание           Десетима върховни съдии са кандидати за двете свободни позиции в Конституционния съд. В сряда изтече крайният срок за номиниране на претендентите, а в петък ще се проведе гласуването. Петима от тях са номинирани от ВКС, а останалите петима – от ВАС. По традиция съдиите избират по един магистрат от двете върховни съдилища. В началото на октомври Народното събрание избра гражданския съдия от ВКС Красимир Влахов за член на КС. Все още се очаква решението и на президента Румен Радев. Дотук няма особени скандали покрай избора на конституционни съдии, а повечето медии подхождат разсеяно към номинациите и процедурите. Разбира се, съвсем традиционно номинираните бяха обявени в последния момент, имената им не бяха огласени по-рано. Това се случи както с мястото от парламентарната квота, така и с двете позиции, които трябва да бъдат попълнени от съдебната власт. Съвсем очевидно ще се случи и с квотата на президента. На първо четене всичко изглежда като да не породи скандал. Подобна констатация обаче би била прибързана и - в случаите до момента – невярна. Опитът досега показва, че прилично изглеждащи или не чак толкова, първоначално имената на избраните конституционни съдии (с изключение на прецедента Венета Марковска) не произвеждат кой знае какъв обществен скандал, както в случаите с избор на членове на ВСС, например. При първото по-значимо решение на Конституционния съд обаче става ясно, че независимите магистрати там са твърде малко. И те най-често си личат по особените мнения, с които в крайна сметка не променят често не правно, а политически обоснованите решения.   Примерите   За какво става въпрос? През 2013 година конституционните съдии запазиха депутатския статут на скандалния народен представител и неуспял шеф на ДАНС Делян Пеевски, въпреки че той фактически бе влязъл в контраразузнаването. Миналата година пък заради изтекла информация от КС, депутатът Делян Добрев (ГЕРБ), който подаде оставка, а парламентът не я прие, изтегли волеизлиянието си месеци след като го бе сторил, тъй като в противен случай конституционалистите нямаше как да не постановят, че трябва да напусне парламента, тъй като оставка не се гласува. След \"предупреждение\" от тях обаче Добрев тихомълком изтегли оставката си половин година, след бе внесена и отхвърлена от парламента.   Случаят \"Делян Добрев\" е показателен за кадруването в България   Не по-малко странно бе решението на КС по казуса с Истанбулската конвенция. Важен нюанс в случая бе, че през медиите проби неофициалната информация как магистратите ще \"измислят аргументи\", че документът противоречи на основния закон у нас (въпреки че юридически експерти от различни области твърдяха друго). Като главна причина за това неофициално бе изтъквано, че ако решението е друго ГЕРБ ще трябва да подкрепят конвенцията, но Патриотите не, и така правителството щяло да изпадне в криза. Т.е. основният аргумент бе политически и съвсем не свързан с конституцията. Същият Конституционен съд реши в началото на настоящата година, че поправките в Наказателно-процесуалния кодекс (НПК), с които делата за корупция срещу лица от върховете на властта бяха прехвърлени от общите в специализираното съдилище, не противоречат на конституцията. И че Народното събрание (НС) има право да създава съдилища с всякаква специализация, стига това да отговаря на политическата му воля и на политическата целесъобразност. Решението бе взето въпреки изричния текст в основния закон, че \"извънредни съдилища не се допускат\".   Втора камара на парламента Ката цяло Конституционният съд в България отдавна не е пазител на конституцията. Постепенно той се превърна в нещо като Горна камара на Народното събрание. И в гарант, че ако някой успее да пробие и да опита да разобличава статуквото, ще има кой да спре въпросните опити. Тъкмо Конституционният съд, впрочем, е органът, който трябва най-много да се вълнува от правовия ред в България, разделението на властите и да работи против опитите за подчиняване на съдебната система. За жалост обаче години наред в обществото се вижда, че магистратите, достигнали тия високи постове, се отплащат на статуквото с политически обосновани решения.   Българският Конституционен съд се е превърнал в нещо като Горна камара на НС   Именно по тази причина не изненадва фактът, че част от т.нар. опозиция в парламента (ДПС) подкрепи издигнатия от управляващите съдия Красимир Влахов за член на КС. Освен приличното си магистратско минало той обаче се отличи с това, че преди време не видя проблем в писането на есемеси от премиера към съдии. В този смисъл не е случаен и фактът, че останалата част от т.нар опозиция в лицето на БСП не подкрепи Влахов, но пък и не се възпротиви особено на избора му, нито предложи конкурентна кандидатура. По тази схема обещава да протече и изборът на квотата на съдилищата. А най-вероятно и на президента Румен Радев. Един български феномен   В цялата ситуация има обаче един необясним факт: защо след като и управляващи, и опозиция, а често и магистрати (а защо не и журналисти) подминават някак разсеяно попълването на квотите в КС, след това страшно се изненадват от политически украсените решения на същите тези съдии? В крайна сметка обаче нехайството – било то само демонстративно и маскировъчно за други процеси, течащи на заден фон в съдебната власт, или било заради невъзможност за компетентна съпротива, ражда феномен: тези, които трябва да пазят основния закон от политически набези не просто не го правят, а нещо повече – те аргументират въпросните набези и нерядко пазят политиците от основния закон.", "date": "2018.10.27", "title": "Как КС стана политически орган"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388863-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D1%88%D0%BE%D0%BA%D0%B8%D1%80%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8", "text": "На 28 декември миналата година фолк певицата Деси Слава стана майка за втори път. Още преди да се разбере, че е бременна, медиите разсипваха изпълнителката затова, че ударно дебелее. По време на износването на бебето – също, а след като то се появи на бял свят – още повече. Деси получаваше основно критики, че не може да върне предишната си фина физика и по всичко личи, че от там насетне ще я виждаме все пълничка.      Чудото обаче се случи и една от топ пайнерките е в страхотна форма, пише HotArena. Това се видя от новото й видео към песента „Много съм добра\".      В лентата блондинката показва убийствено тяло – не е кльощаво, а в перфектната норма. Деси е облечена в секси къса рокля, която подчертава извивките на талията й и разкрива гледка към краката.      Колкото до тях, те изглеждат много добре оформени около мускулите. Феновете й са категорични, че с този проект Деси Слава бележи ударно завръщане на сцената.          „Деси е много красива и много секси\", „Ама наистина е много добра! Даже една от най-добрите\", „Десислава, ти си страхотна и специална, забележителна и прекрасна дама и певица\", „Браво, Деси. Брутално завръщане\", „Видеоклипът е един път, визиите са УОУ!\", „Деси, завърна се по-прекрасна от всякога!\", гласят само малка част от одобрителните коментари, които са преобладаващи, под видеото в YouTube.", "date": "2018.10.27", "title": "Деси Слава шокира феновете си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388864-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D1%83%D0%B1%D0%B8%D0%B5", "text": "Няма жена, която да не е страдала или страда от липсата на половинка. И вместо да се залъгвате с клишета от сорта на „По-добре сама, отколкото зле придружена” или „Сега ще си поживея. Време за връзки имам”, то обърнете сериозно внимание на това дали сте самотна или не. Тук трябва да бъдете много внимателни, тъй като изследване, направено в американския университет Бригъм Йънг твърди, че самотата е по-опасна за здравето и от това да пушите по близо кутия цигари на ден. Самотата и социалната изолация могат да представляват по-голяма обществена опасност, отколкото хората могат да си помислят. Според проучването над 42,6% от хората над 25 години се оценяват като страдащи от хронична самота.     Водещият автор на изследването Джулиан Холт-Лунстад обяснява, че \"резултатът от това проучване е сравним със затлъстяването \". Тя добавя, че хората трябва да започнат да взимат по на сериозно социалните си взаимоотношения. \"Да бъдеш сам е по-опасно и от това да пушиш по 15 цигари на ден. По-вредно е и от консумация на алкохол, липсата на физическа дейност и дори от затлъстяването\". Проучването установи също, че повишената социална връзка намалява с 50% риска от преждевременна смърт. Джулиан Холт-Лунстад вярва, че част от причината, поради която самотата и изолацията не са били в светлината на прожекторите, е, че това е неясен термин. Тя обаче успокоява като разкрива, че животът с противоположния пол е най-лесният начин да се опитате да се справите с изолацията и самотата. \"Бъдете около други хора. Най-добре от противоположния пол. Присъствието им може да промени нивата на кортизол и нивата на хормона на стреса. Социалните връзки защитават хората и спомагат за поддържането на упражненията и здравословното хранене\", казва излседователката. Когато става дума за преодоляване на епидемията от самота и изолация, приятелите също имат ключова роля. Друг от начините, по които хората могат да се справят с хроничната самота, е да се опитат да се занимават с хоби или проект, който им дава цел. Може да пробвате и с домашен любимец, ако така и не успеете да намерите мечтаната половинка.", "date": "2018.10.27", "title": "Самотата наистина може да ни убие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388865-%D0%BC%D0%B0%D1%80%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D0%B4%D0%B0%D0%BB%D0%B8-%D1%89%D0%B5", "text": "В последните няколко дни започна да се тиражира версията, че фолк певицата Мария ще прекрачи прага на звездната къща на „ВИП Брадър\" за втори път – като този път ще се включи в сезона „All stars\". Бе разпространена версията, че в момента текат преговори между топ пайнерката и продуцентите на формата. „Искаше ми се да бъда част от „All stars\", но имам много участия.      Подготвям и ново видео, което ще бъде заснето отново извън страната. Готвя се и за моето представление за големия концерт на „ТВ Планета\" в Арена Армеец\", споделя певицата пред Хот Арена. Пайнерката жонглира измежду 2-3 участия на седмица. Дъщеря й Мери се намира в деликатна възраст – в пети клас и има доста домашни, а майка й редовно се притичва на помощ и контролира изпълняването им. Наред с това Мария чертае планове за действие по новото си видео, което ще бъде заснето за пореден път извън граница. Парчето ще носи името „Мое е момчето\".", "date": "2018.10.27", "title": "Мария разкри дали ще...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388862-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%82%D0%B0%D0%BA%D1%81%D0%B8%D0%B4%D0%B6%D0%B8%D0%B9%D0%BA%D0%B0", "text": "26-годишната Икута Кана е модел и актриса, която, ако се отправите към Япония, може да бъде вашият таксиметров шофьор.      Красивата японка се превърна в хит като най-красивия таксиметров шофьор в Япония и снимките й наводниха Фейсбук и Инстаграм.      Икута първоначално започнала да работи като модел, но когато осъзнала, че работата е много нестабилна, тя решила да търси друга работа - по-стабилен източник на доходи, съобщава Japan Info.      Веднъж научила за проекта Asuka Traffic Dream, проект, в който компанията Asuka Traffic търсила Мис и Мистър - двама души, които да представляват компанията и дори да получат телевизионни ангажименти.      Тя веднага подала заявление и станала Мис Асука. Това било началото на кариерата й. В продължение на три години тя работи като професионален таксиметров шофьор и едновременно като модел.", "date": "2018.10.27", "title": "Най-красивата таксиджийка"}
