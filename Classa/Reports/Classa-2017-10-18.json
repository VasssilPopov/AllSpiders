{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374040-%D0%B1%D0%B5%D0%B7%D1%81%D1%80%D0%B0%D0%BC%D0%BD%D0%B8%D1%86%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BF%D1%80%D0%B0%D0%B2%D0%B8%D1%85%D0%B0-%D1%81%D0%B5%D0%BA%D1%81-%D0%B2-%D0%BF%D0%B8%D1%86%D0%B0%D1%80%D0%B8%D1%8F", "text": "Двойката, която бе заснета да прави секс в пицария Domino's във Великобритания, докато служителите работят от другата страна на гишето, днес пристигнаха в съда, за да бъде наказана, пише Mirror. Даниела Хърст и Крейг Смит чакаха своята пица, когато позволиха на техните буйни страсти да надделеят. Те бяха заловени в 18-минутни записи за видеонаблюдение в магазина в град Скарбъроу.  \r\n   \r\n   Председателят на съвета Анджела Бърдсхал каза на предишно заседание, че не се изключва двойката да получи и затвор.  \r\n   \r\n   29-годишната Даниела се извинила за инцидента и казала, че тя и 31-годишния Смит \"заслужават да бъдат наказани\". На видеото се вижда как двамата поръчват храна, преди Хърст да се нахвърли върху Смит. \r\n   \r\n   После двамата започнали да правят секс, като се опират на тезгяха. Вижда се и персоналът, който работи в кухнята. Двойката обаче грам не се притеснява от това.  \r\n   \r\n   По едно време пристигат дори и доставчиците за храна, които взимат поръчките и пак напускат обекта. \"Това не съм аз.  \r\n   \r\n   Обикновено не съм така. Играех си с приятеля ми, когото обичам, и тотално изключих. Разбира се, страхувам се от възможността да отида в затвора, но, ако се случи, ще трябва да се справя\", споделя момичето. Видеото било пуснато и в съда.  \r\n   \r\n   Даниела описала поведението си като \"ужасяващо\" и тя \"потънала в земята\", когато видяла клипа по време на полицейското интервю. \r\n     Видео: \r\n    ", "date": "2017.10.18", "title": "Безсрамниците, които правиха секс в пицария!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374034-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D0%B7%D0%B0%D1%85%D0%BB%D0%B5%D0%B1%D0%B8%D1%85%D0%B0-%D1%81%D0%BE%D1%80%D0%BE%D1%81-%D0%BD%D0%B0%D0%BB%D1%8F-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B8%D1%82%D0%B5-18-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B2-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-,-%D0%BA%D0%B0%D0%BA%D0%B2%D0%BE-%D1%81%D0%B5-%D0%B3%D0%BE%D1%82%D0%B2%D0%B8", "text": "Американският милиардер Джордж Сорос внесе 18 милиардов долара в своята фондация \"Отвореной общество\", съобщава в. Wall Street Journal като се позовава на представители на фондацията.    По данни на изданието сега фондацията \"Отворено общество\" става втората по величина в САЩ след фондацията на Бил и Мелинда Гейтс.    Съобщава се още, че Сорос е създал инвестиционен комитет, на който е станал председател. Новият директором по инвестициите е Дон Фицпатрик, който няма да се отчита лично на Сорос, а на инвестиционния комитет. Wall Street Journal информира, че Сорос не планира да инвестира внесените във фондацията милиарди.    \"Сорос ще използва за тази цел собствени пари, които държи в друга негова фирма\", пише изданието.  ", "date": "2017.10.18", "title": "Соросоидите захлебиха Сорос наля колосалните 18 милиарда долара в \"Отворено общество\", какво се готви..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374035-%D0%BC%D1%83%D1%85%D0%BB%D1%8F%D1%81%D0%B0%D0%BB%D0%B8%D1%8F%D1%82-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%B0%D0%B7%D0%B8%D1%81-%D0%BD%D0%B5%D0%BF%D1%80%D0%BE%D0%B4%D0%B0%D0%B2%D0%B0%D0%B5%D0%BC,-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B3%D0%BE-%D1%89%D0%B5", "text": "Никой не ще апартамента на Азис, който НАП пусна на търг срещу начална цена 326 030 лева, пише \"Телеграф\". На търга не се явил нито един купувач. Затова жилището ще се продава на нов търг, но с 20% по-ниска цена.    Така, ако има наддаване за имота, то ще тръгне от 260 824 лева. В спалнята на Азис е избил мухъл и приятелката му Галина, която живее в апартамента, не пропуска да изтъкне това пред кандидат-купувачите, отишли на оглед.    Отделно месечните сметки за входа са над 200 лева, а до кооперацията скоро ще изникне строеж. На тезгяха бе изваден и гаражът на Азис в същата кооперация в кв. „Манастирски ливади\". За разлика от апартамента, към него имало интерес и наддаване, но от НАП отказват още подробности, пише„Телеграф\".    Апартаментът, където Галина отглежда общото им дете, бе обявен на търг заради данъчни задължения на певеца в размер на над половин милион лева.", "date": "2017.10.18", "title": "Мухлясалият апартаментът на Азис - непродаваем, никой не го ще!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374036-pussycat-dolls-%D0%BE%D0%B1%D1%8F%D1%81%D0%BD%D0%B8%D1%85%D0%B0-%D0%B4%D0%B0%D0%BB%D0%B8-%D1%81%D0%B0-%D0%B1%D0%B8%D0%BB%D0%B8-%D0%B5%D0%BB%D0%B8%D1%82%D0%BD%D0%B8-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8", "text": "Бивша колежка на Никол Шерцингер от групата Pussycat Dolls преди дни разтърси социалната мрежа Twitter с шокиращо твърдение. Кая Джоунс написа, че не е била част от момичешка група, а в кръг от проститутки, които между другото са пеели.  Певицата, която беше част от групата от 2003 до 2005 г., заяви, че е трябвало да спи с когото й бъде посочено. Pussycat Dolls отговори на твърденията в специално изявление, съобщи Sun.      „Ние винаги сме изразявали солидарност с всички жени, които смело говорят публично за ужасните си преживявания, злоупотреба с тях, тормоз и експлоатация. Но не можем да стоим зад фалшиви твърдения, че членове на групата са участвали в дейности, които просто не са се случили\", заявяват момичетата от Pussycat Dolls.     Основателят на групата вече отговори на твърденията на Кая и заяви, че са „отвратителни, абсурдни лъжи\".", "date": "2017.10.18", "title": "Pussycat Dolls обясниха дали са били елитни проститутки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374037-%E2%80%9E%D0%B3%D1%80%D0%BE%D0%B7%D0%B5%D0%BD-%D0%B8-%D0%BD%D0%B5%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%E2%80%9C-%D0%B0%D0%B7%D0%B8%D0%B0%D1%82%D0%B5%D1%86-%D0%BA%D1%80%D0%B0%D0%B4%D0%B5-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%BD%D0%B8%D0%BC%D0%BA%D0%B8", "text": "Предприемач създаде клуб за запознанства, за да помогне на „изключителни\" ергени от Далечния изток да си намерят жени украинки на така наречените „бързи срещи\", които се организират всеки месец. Роденият в Китай, но развиващ бизнес в Харков, Мей Аиси, на 35 години, стана интернет сензация в родината си, след като сподели снимки на украинската си съпруга Дария Мей в социалните медии.                „Китайците не могат да повярват, че такъв грозен и необразован човек може да има такава прелестна съпруга\", казва Мей, който се мести в Украйна през 2001 година в търсенето на нов живот, след като се провалил на изпитите за влизане в университет.                Бизнесменът всеки ден публикува постове за жена си и дъщеря им, Алиса Мей, които са го направили интернет сензация.    Съпругата на Мей, 23-годишната Дария, е оперна певица и е с 12 години по-млада от него. Тя е висока, руска и е типична красавица в очите на китайците.    Мей каза пред „Мейл Онлайн\", че е решил да създаде клуба Ulove, след като много мъже в Китай са започнали да го питат как да си намерят жена, красива като неговата. До тогава той вече е имал компания, която се занимава с търговия, както и фабрика за бронз в Украйна.    „В сравнение с украинците, китайските мъже са по-добри съпрузи\", казва Мей, който нарича Украйна „страната на красавиците\". Трябва да се отбележи, че високите очаквания на сънародниците на Мей идват и на голяма цена.    Като за начало ергените с дълбоки джобове трябва да се изръсят 11 000 британски лири за годишна такса или 34 000 британски лири за ВИП статут, а след това да харчат по 8 000 британски лири за всяка „бърза среща\", която се провежда в клуб в Харков. Мей също признава, че много младежи са фрашкани с пари, но нямат вкус и не знаят как да ухажват жените.", "date": "2017.10.18", "title": "„Грозен и необразован“ азиатец краде жените на Европа(СНИМКИ)"}
{"url": "http://www.classa.bg/%D1%81%D0%BF%D0%BE%D1%80%D1%82/item/374038-%D0%BF%D1%83%D0%BA%D0%B0-%D0%BB%D0%B8-%D0%BC%D1%83-%D0%BD%D0%B0-%D0%B4%D0%B6%D0%BE%D1%88%D1%83%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%8F-%D0%BC%D0%B0%D1%87-%D1%81-%D0%BA%D0%BE%D0%B1%D1%80%D0%B0%D1%82%D0%B0", "text": "Британският боксьор Антъни Джошуа направи първия си коментар за проваления мач срещу Кубрат Пулев. Двамата трябваше да се бият на 28 октомври в Кардиф, където Джошуа щеше да защитава световните си титли в три категории - WBA, IBF и IBO. Както е известно, вчера стана ясно, че Кобрата е контузен и няма да може да проведе битката с Джошуа. Затова британецът ще се бие срещу французина Карлос Такам.     \"Моят треньор ме е подготвял не за определен съперник, а за да стана по-добър боксьор. Това, че няма да се бия с Пулев, няма да промени нищо същественото. Единствената промяна е, че вместо Пулев ще изписвам името на Такам в търсачките, както правех през последните три месеца.    Знам, че ще се бия с добър боксьор, но трябва да разбера силните и слабите му страни. Също така трябва да продължа работата си. Това е всичко, което ми е нужно за победата\", коментира Джошуа.", "date": "2017.10.18", "title": "Пука ли му на Джошуа за проваления мач с Кобрата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374039-%D0%B5%D1%80%D0%BC%D0%B5%D0%BD%D0%BA%D0%BE%D0%B2-%D1%80%D0%B0%D0%B7%D0%B1%D1%83%D0%BD%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81-%D0%B2%D1%8A%D0%BF%D1%80%D0%BE%D1%81-%D0%BA%D1%8A%D0%BC-%D0%B1%D0%BE%D1%80%D0%B8%D1%81%D0%BE%D0%B2", "text": "Искам да задам въпрос съвсем честно - дали случайно председателят на ДАР (Държавна агенция „Разузнаване\") не е втори братовчед на Бойко Борисов. Не казвам вярно ли е или не, искам само да попитате Бойко Борисов, нека да отговори, може пък да не е вярно.    Това каза пред журналисти в Народното събрание депутатът от БСП Таско Ерменков по повод въпросите на ГЕРБ дали депутатът Георги Стоилов е бил съдружник с жената на брат си и е бил назначен за директор на Фонд „Земеделие\" в Русе, информира \"Фокус\".      „Защо вместо да се занимаваме с важните проблеми - как да изкореним корупцията, да махнем шуробаджанащината и да въведем прозрачни отношения, от ГЕРБ профанират нещата.    Започнаха с чистачка в социално заведение и шофьор на катафалка, сега се борят с брата на Георги Стоилов\", посочи Таско Ерменков.  На въпрос защо Георги Стоилов лично не излезе да се защити той посочи:    „Всеки има своите характерологични особености, момчето може би е свито. Бил съм с него в комисия по енергетика, професионалист е, но не съм убеден, че има дар слово. Когато става въпрос за роднини, бъдете по-хуманни, разберете не е приятно да говорят за брат му.    Не е свързан с него, но все пак му е брат\". „Уж ГЕРБ дойдоха с това, че не са като другите, а правят същото като казват - понеже вие го правите, ще го правим и ние. Това е поредната шизофренична ситуация в ГЕРБ, от една страна, искат да строят България поновому, но не искат да се отказват от старите практики на шуробаджанащината\", каза още Таско Ерменков.", "date": "2017.10.18", "title": "Ерменков разбуни парламента с въпрос към Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374031-407-%D0%BC%D0%BB%D0%BD-%D0%BB%D0%B2-%D0%BF%D0%BE%D0%B2%D0%B5%D1%87%D0%B5-%D1%81%D0%B5-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D1%82-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "Повече пари за Здравната каса се предвиждат в проектобюджета за следващата година. Документът вече е одобрен от Надзорния съвет на институцията, а окончателните му параметри трябва да бъдат определени от Народното събрание, съобщава bTV.   Надзорният съвет на Здравната каса предлага догодина парите по клиничните пътеки да се увеличат с над 407 млн. лв. По-голямата част от увеличението ще се разпредели между болници и лекарства, но се предвижда ръст и при лекарите специалисти, както и джипитата.       Личните лекари предлагат парите да отидат за детско здравеопазване, ваксинопрофилактика и профилактични прегледи. Настояват Касата да плаща повече за всеки пациент и да увеличи цената на профилактичните прегледи и тези на хронично болните.   \"200 000 лева е цената на един луксозен апартамент в София. По-добре хич да не ги бяха давали, защото те сега ще продължат да говорят, че все пак е увеличен с 200 000, това е дебелоочието\", коментира д-р Николай Брънзалов от Националното сдружение на общопрактикуващите лекари в България.     \"Те са 400 млн. лв. повече от планираните за 2017 г., но са 300 млн. повече от реално разходваните. Освен това Здравната каса има отложени плащания от 2017 г. и дори по-стари\", обясни д-р Стойчо Кацаров от Центъра за защита правата в здравеопазването.   Дебатите около разпределението на парите за здраве предстоят. От следващата година Здравната каса трябваше да започне да плаща за зъбни протези. От Българския зъболекарски съюз обаче предупредиха, че с предвидения бюджет това е невъзможно да се случи.", "date": "2017.10.18", "title": "407 млн. лв. повече се предвиждат в бюджета на Здравната каса за догодина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374032-%D0%B3%D1%80%D0%BE%D0%B7%D0%B5%D0%BD-%D1%81%D0%B5%D0%BA%D1%81-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82-%D0%B7%D0%B0-%D1%84%D0%B8%D0%BA%D0%B8-%D0%BC%D0%BE%D0%B6%D0%B5-%D0%B4%D0%B0-%D1%81%D1%8A%D1%81%D0%B8%D0%BF%D0%B5-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%B8-%D0%B6%D0%B8%D0%B2%D0%BE%D1%82%D0%B0-%D0%BC%D1%83", "text": "Скандален гей компромат е напът да провали брака на фолк певеца Фики Стораро. Изпълнителят на „Издислав\", който вдига сватба днес (на 18 октомври), се отдавал на бурни ласки с шофьора си, твърдят столични клюкари. Според източници порно видеото е отпреди 2 години и с него разполагат минимум 10 души, готови във всеки един момент да го разпространят онлайн.      Нещо повече – столичната клюка гласи, че това не е бил изолиран експеримент от любопитство. Фики Стораро си падал по момчета и нестандартен секс, а за размера на мъжкото му достойнство се носели легенди. Всички бивши изгори на тийн идола говорели за 23-сантиметровия му член, пише \"Галерия\".      „Обожава да участва в оргии, което между другото, е често срещано при по-младите звезди в родния хайлайф\", коментират в поп-фолк средите. Любопитна подробност е, че точно преди 2 години Фики цъфна в сайта за гей порно gaytorrent.ru. Няколко горещи негови снимки по слипове бяха качени със заглавие „Секси български певец от ромски произход Фики Стораро\".    Страницата подразни феновете му, докато зложелатели доволно потриха ръце: „Знаехме си, че харесва мъже\". Припомняме, че синът на Тони Стораро има 2-годишна връзка с красивата Гюлджан, за която се сгоди тази пролет. Годежът им приличаше на средностатистическа богаташка сватба – шумен и кичозен.    Днес двамата си казват „Да\" на пищна церемония, както повелява ромската традиция. Близки до обкръжението на Фики обаче са категорични, че този брак няма да продължи дълго, имайки предвид разкрепостения му начин на живот. Дори гей компроматът да е добре скалъпена история на завистници, или никога да не излезе наяве, Фики не е мъж за една жена, заключват негови колежки.", "date": "2017.10.18", "title": "Грозен секс компромат за Фики може да съсипе сватбата и живота му!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374033-%D1%82%D0%B0%D0%B9%D0%BB%D0%B0%D0%BD%D0%B4%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B8%D0%B3%D1%80%D0%B0%D1%82%D0%B0-%D0%BD%D0%B0-%D0%B6%D0%B5%D0%BD%D0%B8-%D0%BA%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0", "text": "Евгения Калканджиева е отнесла солена глоба в Тайланд за нарушаване на местните закони. Това призна самата тя в студиото на „Преди обед\". В Тайланд ме глобиха с 2000 долара за шофиране на мотор без каска.      Спряха ме, взеха ми мотора и ме пратиха да ходя пеша до полицията, където трябваше да си платя глобата\", разказа Калканджиева. По думите й, в тази азиатска държава няма вариант да се измъкнеш, без да си платиш.        „Ако нямаш пари в себе си, те ще си ги вземат, имат ти номера на кредитната карта. Няма как да не напуснеш страната, без да си платиш\", подчерта тя.", "date": "2017.10.18", "title": "Тайландски полицаи разказаха играта на Жени Калканджиева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374030-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D1%80%D0%B0%D1%81%D0%BE%D1%82%D0%B0-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%B8%D0%BB%D0%B8%D0%BC-%D0%BD%D0%B8%D0%BD%D0%B0-%D0%B4%D0%BE%D0%B1%D1%80%D0%B5%D0%B2-%D0%BE%D1%82%D0%BD%D0%BE%D0%B2%D0%BE-%D0%B5-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81%D0%B8,-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D0%B0%D0%BC%D0%B1%D1%80%D0%BE%D0%B7%D0%B8%D0%BE-%D0%BD%D0%B5-%D0%BE%D1%81%D1%82%D0%B0%D0%B2%D0%B8-%D0%BD%D0%B8%D1%89%D0%BE-%D1%81%D0%BA%D1%80%D0%B8%D1%82%D0%BE-%D0%BE%D1%82-%D1%82%D1%8F%D0%BB%D0%BE%D1%82%D0%BE-%D1%81%D0%B8-%D1%81%D0%BD%D0%B8%D0%BC%D0%BA%D0%B8", "text": "Нина Добрев отново е много секси на червения килим. Красавицата с български корени се появи на наградите на списание ELLE с елегантна тъмносиня рокля на цветя, която падаше на романтични воали. Брюнетката бе оставила косата си на небрежни къдрици, а цялостната й визия завършваше малка чантичка.      Сред красавиците, които изпъкнаха на червения килим, бе Александра Амброзио, която остави малко храна за мъжката фантазия с почти прозрачен тоалет.      Актрисата Рийз Уидърспун се появи с дъщеря си Ава.     Двете отново показаха, че може и да изглеждат като сестри, но всяка си има свой собствен стил.", "date": "2017.10.18", "title": "Българска красота на червения килим! Нина Добрев отново е много секси, Александра Амброзио не остави нищо скрито от тялото си (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374023-%D1%82%D1%83%D1%81%D0%BA-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%81%D0%BE%D1%84%D0%B8%D1%8F", "text": "Председателят на Европейския съвет Доналд Туск предложи на 17 май догодина в София да се състои среща на държавните и правителствените ръководители на страните от ЕС и от Западните Балкани. Това е залегнало в списък с предложения за работната програма на Европейския съвет до средата на 2019 година. В писмо до държавните и правителствените глави в ЕС по повод заседанието на Европейския съвет в Брюксел в края на тази седмица Туск отбелязва, че по множество теми засега в Общността има разногласия. Той предлага въпросите, които се намират в застой, да бъдат обсъждани редовно, а когато постигането на единомислие е невъзможно, да се прибягва към т. нар. \"засилено сътрудничество\". Тази процедура предвижда държави от ЕС, които са съгласни с дадено предложение, да го одобрят и прилагат, при запазването на възможността за присъединяване на останалите по всяко време. Туск предлага, когато е необходимо, за да реши откритите въпроси, Европейският съвет да заседава по-често. Предлага се също занапред да бъде изготвян списък на неразбирателствата, за да бъдат по-нагледни и това да улесни политическите преговори в търсенето на решение. Нуждаем се от единение, за да решим кризата с мигрантите, да преодолеем нечестните аспекти на глобализацията, да се справим с агресивни външни държави, да ограничим щетите от напускането на Великобритания и да запазим международния ред, основан на правила. Европейското единство е най-голямата ни сила. Някои държави от ЕС могат да напредват в определени области по-бързо, но вратата ще остава отворена за останалите. Единството не може да става оправдание за застоя, но и стремежите не може да водят до разделение, пише Туск. Според предложената от него програма в периода на българското председателство на Съвета на ЕС догодина се предвижда на най-високо равнище да бъдат обсъдени изборите за следващия Европейски парламент, с възможност отново предварително да се състезават кандидатите за следващ председател на Европейската комисия. Сред другите теми са бъдещият бюджет на ЕС, въпросите с предварителната проверка на външните инвеститори, търговските споразумения и т. нар. търговска отбрана, електронната търговия, данъците, реформата на еврозоната. В документи, разпространени от Европейския съвет, се отчита, че засега в ЕС няма достатъчно напредък при обсъждането на дългосрочната обща политика за миграцията, включително по отношение на споразуменията за обратен прием със страните, от които мигрантите произхождат. Не се отчита достатъчен напредък по въпросите за използването на базите данни с отпечатъците на мигрантите, условията за техния прием, разселването им, уеднаквяването на процедурите за предоставяне на убежище. Засега няма пробив в преговорите за промяна на регламента от Дъблин, който бе оценен като остарял и несправедлив спрямо държавите, през които мигрантите навлизат в ЕС.", "date": "2017.10.18", "title": "Туск предложи София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374024-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BD%D0%B0-%E2%80%9E%D0%B4%D0%B0,-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81%D1%8A%D1%81-%D0%B7%D0%B0%D0%BB%D0%BE%D0%B2%D0%B5%D0%BD%D0%B8%D1%8F-%D1%81%D0%BF%D0%B0%D1%81", "text": "Трима от съдружниците във фирмата \"Еспас Медия\", през която Спас е получавал пари за билети, са пряко свързани с \"Да, България\", показа проверка. Това са Михаил Дончев, Иван Бондоков и Добромира Григорова. Фиpмата е създадена на 7 март 2016 г. от 12 дyши, които притежават дялове. Всички те са контактували с Александър Николов в социалните мрежи, без да знаят, че зад този профил се крие измамникът Спас Василев. Той ги убедил, че няма време да регистрира фирмата, защото е зает като директор в западна компания. Имал обаче достъп до интернет банкирането на \"Еспас медия\" и сметките й. Михаил Дончев е син на бившия царски депутат Владимир Дончев. На изборите през март 2017 г. е бил застъпник на \"Да, България\", показва проверка в ЦИК. Иван Бондоков е член на ИС на \"Да, България\" в Пловдив, където е офисът на \"Еспас Медия\". Добромира Григорова е била два пъти кандидат за депутат – от \"Да, България\" през 2017 г. и от партия \"Зелените\" през 2014 г. Тя е член на Изпълнителния съвет на \"Зелените\", която влезе в коалиция с формацията на Христо Иванов. Друг съдружник в \"Еспас Медия\" е Радина Ралчева, която е ПР специалист, но е по-известна като член на \"Протестна мрежа\". Българският хелзинкски комитет я номинира за човек на годината през 2013 г. Чрез фирмата си \"Еспас медия\" Спас е развивал интернет сайтове. Един от авторите в тях е журналистът Александър Детев, който е работил за \"Дневник\", а сега е в телевизия. Той твърди, че не е подозирал за двойната игра на Спас-Александър. Останалите съдружници в \"Еспас Медия\" са студенти, журналисти и пиар специалисти. Всички те през август разбират, че Александър Николов ползва сметките на фирмата, за да търгува с билети, и подават молба до съда да бъдат заличени като съдружници.", "date": "2017.10.18", "title": "Активисти на „Да, България“ свързани със заловения Спас"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374025-%D1%80%D0%B0%D1%81%D1%82%D0%B0%D1%82-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8-%D0%BA%D0%BE%D0%BB%D0%B8", "text": "Регистрациите на нови автомобили в България се увеличават с 18,4% до общо 2542 през септември, показват данните на Асоциацията на европейските производители на автомобили (ACEA). За първото деветмесечие ръстът е от 18,1% на годишна база до малко над 22 хил. нови регистрации. Според данните България, заедно с Гърция и Литва, е един от лидерите по ръст на новорегистрираните автомобили в Европейския съюз. В Гърция през септември регистрираните нови автомобили са близо 6 хил., което е ръст от почти 30 на сто. В Литва новите регистрации се увеличават с почти 46% до близо 2,5 хил. през септември. Като цяло септември не е силен месец за европейските производители. В целия ЕС новорегистрираните автомобили намаляват с 2% на годишна база до общо 1,427 млн. За първите девет месеца на годината тенденцията е положителна – ръст от 3,7% до 11,7 млн. нови регистрации. Само в три страни има спад на регистрираните нови автомобили на годишна база. Най-значително е намалението в Ирландия – от 10,2%, следват Великобритания (-3,9%) и Финландия (-0,6%). Най-големите автомобилни пазари в ЕС си остават Германия (с 2,6 млн. нови регистрации), Франция (1,56 млн.) и Италия (1,53 млн.). Volkswagen вече държи 23,5% от пазара в ЕС с 2,74 млн. нови автомобила, следван от PSA Group с общо продадени 1,29 млн. автомобила и 11,1% дял от европейския пазар. Renault Group е продала 1,19 млн. автомобила, което е 10,3% от европейския пазар.", "date": "2017.10.18", "title": "Растат продажбите на нови коли"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374026-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Годишната инфлация в еврозоната е останала стабилна през септември на равнище 1,5%, колкото беше и през август, съобщи европейската статистическа служба Евростат, потвърждавайки първата си оценка. Темпът на инфлация остава далеч под целевите 2% - равнище, което според Европейската централна банка е признак за доброто състояние на икономиката. В целия ЕС показателят за септември е 1,8% спрямо 1,7% през август. Най-ниска е била инфлацията в Кипър (0,1%), Ирландия (0,2%) и Финландия (0,8%). Най-високи годишния нива за миналия месец отчитат Литва (4,6%), Естония (3,9%) и Латвия (3%). В България годишната инфлация се е ускорила до 1,3% през септември спрямо 0,7% през август. Месечната инфлация в еврозоната е 0,4%, колкото и в ЕС, а в България отчитаме дефлация - 0,2%.", "date": "2017.10.18", "title": "Стабилна инфлация през септември в Еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374027-%D1%81%D0%B2-%D0%B0%D0%BF-%D0%B8-%D0%B5%D0%B2-%D0%BB%D1%83%D0%BA%D0%B0-%D1%81%D0%B2-%D0%B2%D0%BC%D1%87%D1%86%D0%B0-%D0%B7%D0%BB%D0%B0%D1%82%D0%B0-%D0%BC%D1%8A%D0%B3%D0%BB%D0%B5%D0%BD%D1%81%D0%BA%D0%B0", "text": "След възнесението Господне свети Лука пребивавал известно време заедно с другите апостоли в Иерусалим, а после, според преданието, се завърнал в родината си Антиохия, където вече имало много християни. По пътя той проповядвал в Севастия, където се намирали нетленните мощи на свети Иоан предтеча. Когато си тръгвал оттам, свети Лука поискал да вземе със себе си мощите и да ги отнесе в родината си, но местните християни, които усърдно почитали Господния Кръстител, не му позволили да направи това.        Тогава свети Лука взел дясната му ръка, под която някога преклонил глава Самият Христос, приемайки кръщение от Иоана.С това безценно съкровище той се завърнал в родината си, за голяма радост на антиохийските християни. Той напуснал родния си град чак тогава, когато станал спътник и съратник на свети апостол Павел, който, според преданието на някои древни писатели, дори му се падал роднина. Това, впрочем, станало вече по време на второто апостолско пътешествие на свети Павел (от 52 до 55 г. след Р.Хр., бел. ред.). Заедно с апостола свети Лука тръгнал да проповядва в Гърция и бил оставен от него да утвърди и устрои Църквата в македонския град Филипи, и в течение на няколко години се трудил за разпространяването на християнството в Македония (Деян. 20:6) (8).   Когато апостол Павел, в края на своето трето апостолско пътешествие, отново посетил Филипи, по негово поръчение и по избора на всички вярващи Лука отишъл в Коринт, за да събере милостиня за бедните християни от Палестина (9).     След като събрали милостиня, свети Лука и апостол Павел се отправили в Палестина, като посещавали по пътя си църквите от архипелага, по бреговете на Мала Азия, във Финикия и Иудея. Когато апостол Павел бил взет под стража в палестинския град КесарияРечник, свети Лука останал с него. Той не го оставил и тогава, когато апостолът бил пратен в Рим, на съд при кесаря. Заедно с него понасял всички трудности на пътешествието по море, като се излагал се на опасност дори да изгуби живота си (10).   Когато пристигнали в Рим, свети Лука също бил заедно с апостол Павел и Марк, Аристарх и други спътници на апостола и проповядвал Христа в тази столица на древния свят (11). В Рим свети Лука написал своето Евангелие и книгата Деяния на светите апостоли (12). В Евангелието той изобразил земния живот на нашия Господ Иисус Христос не само въз основа на това, което сам видял и чул, но и като вземал предвид всичко, което са предали \"ония, които от самото начало бяха очевидци и служители на словото\" (Лук. 1:2) (13). Свети апостол Павел го ръководел в това дело и после одобрил написаното от него Евангелие. Също така и книгата Деяния на светите апостоли била написана, според църковното предание, по повеление на апостол Павел (14).   След две години, прекарани в римска тъмница, апостол Павел получил свободата си и оставил Рим. Той посетил някои от църквите, които основал преди. Свети Лука го съпътствал и в това пътуване. Скоро император Нерон започнал в Рим жестоко гонение против християните. По това време апостол Павел за втори път посетил Рим, за да ободри и подкрепи преследваната Църква със словото и примера си, и ако бъде угодно на Бога, да сподели с вярващите мъченическия венец. Свети Лука и сега не изменил на своя учител, и само той от всички съратници на апостола бил с него в това толкова тежко време, когато апостолът се сравнявал с жертва, обречена на заколение.   - \"Защото аз вече ставам жертва, и времето на моето отхождане настъпи - писал апостолът на своя ученик Тимотей. - Побързай да дойдеш при мене скоро. Защото Димас ме остави, понеже обикна сегашния свят, и отиде в Солун; Крискент - в Галатия, Тит - в Далмация. Само Лука е с мене.\" (2Тим. 4:6, 9, 10) (15)   Много вероятно е свети Лука да е бил свидетел и на мъченическата кончина на апостол Павел в Рим. Както повествува църковното предание, след смъртта на апостола той благовестял Христа в Италия, Далмация, Галия и особено в Македония, където и преди се трудил няколко години, а също и в съседна Ахаия (16).   Вече в преклонни старини, апостол Лука предприел пътешествие в далечния Египет и тук понесъл много трудове и огорчения заради славата на светото Иисусово име. Той дошъл в Египет, като пред това преминал цяла Ливия (17) и в Тиваида, и обърнал мнозина към Христа. В Александрия той ръкоположил за епископ Авилий, на мястото на Аниан, ръкоположен от евангелист Марко, който служил 22 години. Като се завърнал в Гърция, той отново устроил тук, в областта Беотия (18), църкви, ръкополагал свещеници и дякони, изцелявал болните телесно и душевно.   Подобно на своя приятел и ръководител апостол Павел и свети Лука се подвизавал с добрия подвиг, пътя свършил и вярата опазил. Той починал на 84-годишна възраст в Ахаия с мъченическа смърт, повесен, поради липсата на кръст, на едно маслинено дърво (19). Честното му тяло било погребано в Тива, главния град на Беотия. Светите му мощи, подаващи много изцеления, се пазели там до втората половина на четвърти век, а после били пренесени в столицата на Източната империя Константинопол.   За местонахождението на мощите на светия апостол Лука станало известно през четвърти век по изцеленията, които се извършвали тук. Особено много изцеления имало за страдащите от болести на очите (20).   Синът на равноапостолния Константин Велики, император Констанций, научил от един ахайски епископ, че тялото на свети Лука почива в Тива, пратил управителя на Египет Артемий (21) да пренесе мощите на свети Лука в столицата и той с голяма тържественост изпълнил това (22).   По време на пренасянето на светите мощи от морския бряг в храма станало чудо. Един човек, на име Анатолий, евнух, прислужник на царя, бил болен от неизлечима болест. Той похарчил много пари за лекари, но не могъл да получи изцеление, и сега с вяра в чудодейната сила на честните мощи на апостол Лука, започнал да моли светия за изцеление. При това той се приближил до честния ковчег на светеца и помагал да го носят, доколкото имал сили. И едва изминал няколко крачки, болестта го оставила. После той с радост носел ковчега до храма на светите апостоли, където мощите на свети Лука били положени под престола, заедно с мощите на светите апостоли Андрей и Тимотей (23). Тук светите мощи подавали много чудеса и с особена любов били почитани от православните християни.   Древните църковни писатели съобщават, че удовлетворявайки благочестивото желание на първите християни, свети Лука пръв изписал с бои образа на Пресвета Богородица, държаща на ръце Предвечния Младенец, нашия Господ Иисус Христос, а после създал и други две икони на Пресветата Божия Майка и Й ги донесъл да ги види. Тя разгледала иконите и казала:   - Благодатта на Родилия се от Мене и Моята милост да бъдат с тези икони (24).   Свети Лука изобразил на дърво и светите първовърховни апостоли Петър и Павел и с това положил началото на добро и достославно дело - изобразяването на светите икони за слава на Бога, на света Богородица и на всички Светии, за украшение на светите църкви и за спасение на вярващите, които благочестиво ги почитат.   ", "date": "2017.10.18", "title": "Св. ап. и ев. Лука. Св. вмчца Злата Мъгленска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374028-%D0%B1%D1%81%D0%BF-%D0%B2%D1%80%D1%8A%D1%89%D0%B0-%D0%B4%D0%B0%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%81%D1%82%D0%BE%D0%B8%D0%BB%D0%BE%D0%B2", "text": "\"Ние продължаваме борбата срещу шуробаджанащината и корупцията\". Това каза на брифинг в парламента депутатът от БСП Таско Ерменков, който коментира темата за депутата Георги Стоилов, чийто брат беше задържан преди дни в Русе. \"От ГЕРБ се опитват да ни отговорят с дребнотемие. Такова е темата за нашия колега Георги Стоилов. Днес парламентарната група реши, че ще върнем тези 400 лв., които е дарил брат му. Правим това, защото не искаме да имаме нищо общо с тази тема\", категоричен беше Ерменков.     \"Георги Стоилов няма нищо общо с нито една фирма на брат си. Илия Стоилов не е назначаван на държавна служба. Той е извършвал тези действия, ако ги е извършвал, в качеството си на физическо лице.    Всеки отговаря за собствените си действия и носи последствията си за това. Още един път ще повторя, че Георги Стоилов няма нито един елемент на съучастие в действията, за които е обвинен брат му. Не съм адвокат на Георги Стоилов, а съм негов колега.    Стоя с името си зад това, което казвам. Цялата група го подкрепи колегиално. Ние заставаме зад него като партийни другари. Той няма никаква вина за това, което брат му е извършвал\", обяви червеният депутат.", "date": "2017.10.18", "title": "БСП връща дарението на брата на Георги Стоилов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374029-%D0%B1%D1%80%D0%B5%D0%BA%D0%B7%D0%B8%D1%82-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%BD%D0%B5-%D1%81%D0%B5-%D1%81%D1%8A%D1%81%D1%82%D0%BE%D0%B8", "text": "На 15-ти октомври, вицепредседателят на Лейбъристката партия, Джон Макдонъл, обяви, че партията ще подкрепи инициативата на Кенет Кларк, което означава, че поправката ще мине, т.е. парламентът ще има право на вот, ако се стигне до разпадане на преговорите. Освен това, Макдонъл каза, че в случай на подобно гласуване, Лейбъристката пария със сигурност ще гласува против излизането на Великобритания от ЕС без сделка, съобщи телевизия “Скай нюз”.   На практика, ако се стигне до вот в парламента дали Великобритания да излезе от ЕС без сделка и парламентът гласува против, както би станало, това ще е равнозначно на вот за оставане в ЕС.     Ако никакъв друг вариант за действие не бъде предложен от правителството, подобен вот би означавал, че депутатите не искат Великобритания да излиза от ЕС и страната ще трябва да се обърне към ЕС за разрешение да остане, което може да стане, ако всички страни-членки единодушно го одобрят.   Ако този сценарий се реализира, правителството на Тереза Мей ще падне и да се свикат нови парламентарни избори. А на тях победата на Лейбъристите е много вероятна. Дори сам по себе си, този факт ще е стимул за депутатите от Лейбъристката партия, които са привърженици на Брекзит, да гласуват против излизането на страната от ЕС без сделка, пише БГ бен.   Някои от депутатите от Консервативната партия, подкрепящи оставането на Великобритания в ЕС, днес смятат, че е по-добре да изтърпят няколко години управление на Джереми Корбин, отколкото торите да управляват в първите няколко години след Брекзит, което в дългосрочен план ще ги направи напълно неизбираема партия, затова и част от тях ще подкрепят вота за това страната да не излиза от ЕС без сделка. Вот, който ще доведе до краха на правителството.     По време на референдума и след него, почти не можеше да се намери ТВ или радиостанция, по която поредният брекзитър да не уверяваше аудиторията, че заради това, че европейците продавали повече стоки на британците, отколкото обратното, видите ли, паниката отвъд Ламанша ще бъде такава, че търговските отношения на Великобритания с ЕС няма как да не си останат същите.   Само преди година, министърът на международната търговия – Лиъм Фокс, декларира, че постигането на договореност между Великобритания и ЕС щяло да бъде „най-лесната сделка в човешката история.”   Сега много от подкрепящите Брекзит започнаха да променят позицията си – тъй като ЕС се бил оказал по-неотстъпчив от очакваното, Великобритания трябвало да отговори подобаващо и да се готви за излизане от преговорите.   Причината, поради която привържениците на Брекзит искат да няма сделка между Великобритания и ЕС, е че според тях този сценарий ще гарантира мечтания им, „чист”  Брекзит, при който връзките с ЕС да бъдат сведени до минимум. И техните опасения са, че Тереза Мей и финансовият министър, Филип Хамънд, се опитват да прокарат идеята, че за да има сделка с ЕС, ще трябва да се запазят някои от елементите и задълженията на настоящото членство на Великобритания.   Политическата ситуация в страната стана напълно нелогична. Все още имаме министър-председател от Консервативната партия, който дълбоко в себе си иска страната да остане в ЕС, но се опитва да постигне сделка за напускането й.   Лидерът на опозицията пък, дълбоко в себе, си иска страната да напусне ЕС, но е поставен начело на партия, която иска страната да остане поне в единния пазар.   Оказва се, че в тази ситуация, най-добрата стратегия на поддръжниците на Брекзит е да позволят на правителството да договори някаква сделка с ЕС, само и само за да не се стига до вот в парламента относно това дали страната да напусне без сделка.  За поддръжниците на оставането на Великобритания в ЕС пък е най-добре да се стигне до подобен вот, защото той ще е съвсем легален начин Брекзит да не се осъществи. Поне засега.  ", "date": "2017.10.18", "title": "Брекзит може и да не се състои"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374021-%D0%BF%D0%B8%D1%88%D0%BC%D0%B0%D0%BD-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5-%D0%BE%D1%82-%D0%B4%D0%BF%D1%81-%D0%BD%D0%B0%D1%83%D1%87%D0%B8%D1%85%D0%B0-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%B4%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0%D1%82-%D0%B7%D0%B0%D0%BA%D0%BE%D0%BD%D0%B0-%D0%B1%D0%B5%D0%B7%D0%BD%D0%B0%D0%BA%D0%B0%D0%B7%D0%B0%D0%BD%D0%BE", "text": "Красимир Каракачанов е скептичен за ефективността на предложените варианти за антикорупционният закон.   “Борбата с корупцията може да се реши и със сега действащите закони, да се прави нов закони да се обединяват досегашните структури под една шапка е повече жест за оценка пред Брюксел, отколкото необходимост”, посочи министърът в студиото на БНТ. Той отказа да вземе отношение към един от двата проекта и заяви ,че какъв да бъде закона, ще се реши в Народното събрание.   “Пишман либералите от ДПС ще ме обвинят, че говоря с езика на омразата”, каза още Каракачанов, когато се спря на случката от вчера, когато цигани пребиха двама горски стражари. Според него, не патриотите, а именно “пишман либералите” учат 27 години учат малцинствата, че могат да строят незаконно в гетата, че могат да не плащат вода и ток, да лъжат социалната система и да не плащат данъци. Военният министър заяви ,че всичко това се прави заради гласовете на малцинствата при избори.   “Ситуацията е много напрегната, както са били горски сега, утре могат да нападнат и полицай”, каза Каракачанов. “25 години едни политици в България, в желанието си за по-евтини гласове, дадоха възможност на част населението да смятам, че може да е безнаказано, че може да посяга на бърза помощ, контрольорите, да не плаща вода и ток. Виновни са тези, които излизат и ми говорят едни общи купешки брюкселски, с които заклеймяват тези като нас, които говорят истината”, допълни той.   Според него,  България не трябва да прави компромис с купуването на нови изтребители. Вицепремиерът каза, че ще предложи да се даде възможност на тримата участници да предложат и оферти за нов самолет, а не само втора тъка. По думите му досегашните МИГ-29 трябва да се поддържат с директни преговори с фирмата производител без посредници, а ремонтът да се извършва тук. /  ", "date": "2017.10.18", "title": "Пишман либералите от ДПС научиха циганите да нарушават закона безнаказано"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374022-%D0%BF%D0%BE%D0%BF%D1%83%D0%BB%D0%B8%D1%81%D1%82%D1%8A%D1%82,-%D1%84%D0%B0%D1%88%D0%B8%D1%81%D1%82%D1%8A%D1%82-%D0%B8-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA", "text": "Аз не съм политолог (и никога няма да бъда, както би изпял Кирил Маричков), но не мога да не отчета все по-честата и все по-емоционалната употреба на думата \"популизъм\" и производните й в публичния дебат и медиите.     Ето, в една сравнително кратка статия за последните избори в Австрия думата \"популизъм\" и нейните производни бяха използвани цели шест пъти, включително и в словосъчетания като \"десни популисти\" и \"популистки демони\". При това статията не е полемична, нито е някакъв политически памфлет, а най-обикновен информационен текст.   И още. В ляволибералната риторика \"популист\" като обида върви редом с \"фашист\". Като в детската градина. Ако не ти харесват пъстрите демонстрации на хомосексуалистите по градските улици - фашист. Ако се обявиш за ограничаване на злоупотребите със социални помощи - фашист. Ако кажеш нещо против малцинствата - фашист. Ако изразиш малко по-емоционален патриотизъм - фашист. Ако застанеш в защита на вярата и църквата - (православен) фашист. Ако покажеш носталгия към живота в България преди 1944 - (монархо) фашист.   Но какво да се чудим - заглавия като \"Келясало Титовско псе\" бяха характерни именно за \"Работническо дело\" през 50-те, там се говореше за \"подлоги на световния империализъм\", които точат гнойни лиги от злоба пред успехите на социализма. Тъй че какво по-различно да се очаква от съвременните представители на тази школа. Обидите са техен професионален стил.     По тази причина спечелилите партии бяха наречени \"популисти\" като всички подобни на тях в Европа. И нарочно ги нарекоха \"популисти\" по такъв начин, че прозвуча обидно.   Какво е популизъм и защо започнаха по смехотворен начин да наричат точно десните партии популистки? Може би защото на теория популизмът е метод на противопоставяне, на определяне на нещо като \"народ\" и насочване на енергията към всичко друго, което не е \"народ\". Но извън академичните дефиниции, днес под \"популизъм\" се разбира такова политическо поведение, което е насочено към най-широките и непретенциозни в културно отношение електорални маси.     Е, откъде накъде при това положение точно десните партии да са популистки? Значи, не са популисти социалистите с идеите си за \"все по-нарастващото благосъстояние на трудещите се\" и с обещанията за все по-щедро преразпределяне на несъществуващи блага. Не са популисти и либералите с тяхната \"социална държава\", с \"края на историята\" със съвършенството на либерално-демократичния строй, който трябва да обхване цялото глобално село и да научи глобалните селяни на толерантност и мултикултурализъм. Не са популисти те, ами нещастните десни.   И забележете: не просто десни, но и консервативни. Долавяте ли еволюцията на понятията? Щом десните са популисти, а консерваторите минават за десни, то очевидно консерваторите са популисти. Или направо фашисти - какво ще си играем! Днес все по-често и все по-целенасочено наричат консервативния човек фашист.     Той е много по-толерантен от либерала, просто не е толкова креслив. Ако го попиташ: \"Ти какъв си, от кои си, от левите или от десните?\", той вероятно ще махне с ръка, ще каже: \"Абе, я ме остави на мира!\" и ще отиде да върши някаква работа, в която вижда истински смисъл.   Консервативният човек не се увлича от модерните дрехи и модерните идеи, защото е скептичен. Той често е носител на онова, на което му се вика \"бабешко възпитание\". Разговаря нормално и свободно и ако го поканиш по телевизията, ще каже същото, което би казал и в компания на маса.   Консервативните хора са много, но е трудно да бъдат представени политически, защото не обичат да се сдружават. Те рядко членуват в партии или в други подобни скупчвания за общи действия. Не дават подкрепата си веднъж за винаги, а само дотогава, докогато онзи, на когото са я дали, я заслужава.     Дори да не повярва докрай в искреността на партията, защото това често е невъзможно, ще провери нейните възможности да изпълни онова, за което говори. Такъв човек е консерваторът и днес политическите субекти, които са се заели да го изразят и представят, минават за консервативни. И тях наричат все по-често \"популисти\".   Какво популистко има в това да се обявиш за справяне с имигрантския проблем? Това е реален проблем, не са социално-икономически фантасмагории. Между другото, слава Богу, че ни заляха имигранти, защото можеше да е война, епидемия, природно бедствие или друго някакво отрезвяващо и повдигащо морала събитие.     Когато живее в благополучие, когато не е застрашен от външни фактори, човек омеква, престава да цени това, което има, губи своя хъс за борба, забравя истинската солидарност, защото ближният му не е другар в боя, от когото зависи живота му, а в най-добрия случай весел сътрапезник в изискан ресторант.   Опитът на едни други хора да проникнат в нашия дом ни стресна. И виковете на либералите, че тези хора не са други, отекват напразно, защото всички виждат, че те са. Да оставим настрана дали са по-добри или по-лоши, по-цивилизовани или по-изостанали, с повече или с по-малко права - те просто са други. И бидейки други ни дават повод да изтупаме от прахта общия знаменател помежду си.   Имигрантския проблем прокара ясно забележима граница и всеки може да види кой от коя страна се намира. Така най-сетне се роди европейският патриотизъм - идея, пред която има голямо бъдеще.   Тази идея обезсмисля страховете, че възходът на националистите в много държави ще доведе Европа до състояние, подобно на онова между двете световни войни. Няма да я доведе.     Достатъчно е Европа да институционализира своя обща външна политика и да създаде своя армия – неща, които отдавна трябваше да се случат, но сега процесите ще се ускорят. Тогава понятия като \"патриотизъм\" и \"национализъм\" ще придобият ново и ясно съдържание: европейски патриотизъм и европейски национализъм.   Защото какво е патриотизмът? Да се чувстваш различен, а не еднакъв. Различен от Америка (и от Англия, ако пожелае да отплава към Америка), различен от Русия, различен от Азия и различен от Африка. Твоята различност поражда самочувствие и уважение към другия заради неговата различност. Осъзнаването на различността е здравословно състояние, а не \"популизъм\".   Освен това мисля, че Картаген трябва да бъде разрушен.", "date": "2017.10.18", "title": "Популистът, фашистът и консервативният човек"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374018-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%BA%D0%B0%D1%82%D0%BE-%D0%B4%D0%B8%D0%B0%D0%B3%D0%BD%D0%BE%D0%B7%D0%B0%E2%80%A6", "text": "Бел. ред. – следващата история е от българин, който живее в Австрия и Германия, има сайт и фирма, която се занимава основно с комуникация на българската общност в тези страни (по-подробно за автора – най-долу).  Той е описал един свой работен ден, в който се отразяват повечето негативни черти на средния българин – мързел, опити да се уреди по втория начин, нахалство, желание друг да му свърши работата, някой да му поднесе наготово, да му помогнат да излъже системата и т. н.  Има различни българи, някои са трудолюбиви и не се оплакват, не шмекеруват. А и емигрантите в различни страни попадат в различна среда, където кучето скача според тоягата…  Но зад описаното прозира манталитет, който често се среща. Струва си да се замисли човек колко българи са разглезени от родителите си, които са вършили нещо вместо тях и са им поднасяли наготово. Или са се научили да лъжат, да се уреждат с шашми и да прескачат законите.   есто чета Иво Сиромахов във Фейсбук. Прекрасно четиво за разтоварване.  Вчера четох за личните му съобщения и какво си пише с хората във Фейсбук. Стана ми криво. Иво Сиромахов го хвалят. Искат да се запознаят с него. Предлагат му срещи. Разказват му конспиративни теории. Споделят му тайни.   Тайно завидях за неговото ежедневие. Моето е коренно различно, въпреки че работим в един бранш. Пак е свързано с общуване през социалните мрежи и телефонни разговори, но е някак по-различно. Споделям това с приятели. Те ме съветват да запиша всичко, което ми се случва в рамките на един ден – всяка среща, всеки разговор по телефона, всяко общуване през Фейсбук. В края на деня да ги анализирам.  Направих го:   08:00 Стоя пред компютъра с първата чаша кафе за деня. През нощта са ми писали двама сънародници от Германия. Статията за одобрените промени в закона за социалните помощи явно е предизвикала интерес.   Първото съобщение е от човек с прозвище Петър Германеца. Той ми съобщава, че нищо не разбирам от журналистика и съм мишка. Ромите и бежанците са виновни и заради тях ще страдат всички. Също така е напълно сигурен, че нито един българин няма да протегне ръка за помощ от германците.   Второто съобщение е от Диана М. Тя живее в Карлсруе. Там тя е наела стая от апартамент, в който живеят още четирима българи. Плаща 240 евро/месец за наем и смята, че е скъпо. Прочела е статията „Помощите за наем в Германия (Wohngeld)“ и ме пита какви документи са ѝ нужни за да получава тази социална помощ.   08:30 Отговорил съм на двамата. Изказвам и съмнения относно твърдението на Петър Германеца, че получателите на социални помощи са само роми и давам за пример Диана М. от Карлсруе. На самата Диана М. съм отговорил, че в статията е подробно описано всичко и са изредени нужните документи.   08:45 Диана М. от Карлсруе ми отговаря, че няма време да чете дълги обяснения, още по-малко да мисли над тях. На нея и трябва само адрес на социалната служба и изброени документите, които трябва да подготви. Копирам адреса и списъка с документите и го препращам на Диана М. Тя повече не ми пише.   09:21 Петър Германеца ми отговаря, че живее вече 2 години в Германия и не е чувал за помощите за жилище (Wohngeld). Пита дали те могат да се комбинират с обезщетението за безработица, което жена му получава.   09:47 Звъни мобилния ми телефон. Без да се представи, женски глас ме пита дали мога да помогна с намирането на работа във Виена. Дошла е преди 3 седмици в Австрия и трябва спешно да почне работа. Не знае немски език. Не говори и английски.  Радвам се, че мога да бъда полезен! Споделям, че имам познат с голяма фирма за почистване на офиси, който точно в момента търси да назначи две хигиенистки. Може да започне още от утре. Започвам да диктувам телефон за контат.  Жената ме пита за каква я смятам. Първо, не искала да работи за българи. Българите в чужбина само цакат сънародниците си. Второ, тя имала диплома за счетоводител, да не е луда да чисти „кенефите“ на австрийците, при положение, че може да им брои парите.  Изказвам съмнение, че може да си намери работа за счетоводител, без да владее немски език. Тя троснато ми отговаря, че няма нужда от подобни съвети. Връзката прекъсва.   10:00 Вече съм в офиса. Пред вратата стоят и чакат мъж и жена. Казват, че ги гонят от жилището. Показват писмо и ме питат, какво пише в него. Превеждам им го. Наистина ги гонят от жилището. Не са плащали наем от 6 месеца. Питам ги защо не са плащали наем 6 месеца. Отговарят ми, че техен приятел им бил казал, че в Австрия нямало как да ги изгонят от апартамента, дори и да не си плащат наема. Той никога не е плащал наем. Решили да пробват и те.  Съветвам хората да се допитат до адвокат. Казвам им къде могат да получат безплатна правна помощ във Виена. Те не знаят немски език. Питат ме дали мога да им помогна, като ги придружа и превеждам. Отговарям, че не съм компетентен по правни теми и не мога да превеждам на такива консултации. Препоръчвам им да се обърнат за съдействие към адвокат, говорещ български език. Давам им визитка на една българска адвокатка. Питат ме дали е безплатна. Отговарям, че нейните услуги са платени. Питат ме за друг вариант. Казвам, че могат да отидат на безплатни правни консултации и да вземат със себе си професионален преводач. Жената се намусва и ме гледа с отровен поглед. Ядосана е, че отказвам да ги придружа на безплатните консултации. Мъжът крещи, че всички българи са гадове и не си помагаме. Чудя се дали няма роднинска връзка с Петър Германеца. Решавам да не задълбавам в темата.   10:30 Мога да започна работа. Отварям Фейсбук. Имам съобщение. Пише ми Валентина А. Тя е читателка на списание „Виена нашият град“. Намира го за много полезно, но не разбира защо правим реклама на турци. Според нея това е българско списание и в него трябва да има само адреси на българи.  Отговарям на Валентина А., че произходът и религията на хората са ми напълно безразлични. Предпочитам да ги деля на добри и лоши, умни и глупави. За мен това е много по-лесно, отколкото да си напрягам мозъка с разни религии и етноси. Добавям, че списанието има за цел да улеснява живота ни в Австрия. Всеки, който предлага своите услуги и продукти на български език намира своето място в него. А тези, които предлагат преферентни цени за българи получават специално място и внимание.   11:52 Публикувам статия за Освобождаване от здравни осигуровки.   12:30 Имам уговорка за обяд. Бързам за среща в приятна пицария, в 8-ми район на Виена. Само на 50 метра от нея ме спира мъж. Прочел е обявата ми за предстоящия семинар за финансиране и субсидии за стартиращи предприемачи. Разпознава ме от снимката във Фейсбук. Иска да ме пита един бърз въпрос. Няма проблем, обръщам се към него, щом въпросът е бърз. Човекът ми споделя, че има транспортна фирма. Иска да я развие. Мога ли да му обясня, какви видове държавни субсидии има и как се кандидатства за тях…  Подозирам, че това е някакъв майтап. Сигурно от хората, с които имам среща. „Бърз“ отговор на подобен въпрос би отнел поне 30-40 минути, ако не и повече. Поглеждам човека в очите, с надежда да открия в тях закачливи искри. Такива няма! Подсещам го, че експерти по темата ще я коментират обстойно точно след 2 дни и е добре да дойде на семинара. Отговаря ми, че не му се ставало толкова рано…  Сега вече съм напълно сигурен, че някой без капка вкус си прави майтап с мен.   14:00 Отново съм в офиса.   14:01 Диляна С. е открила печатна грешка в публикувания текст. Изразява своето недоволство относно способностите ми с коментар под постинга в Групата на българските студенти във Виена. Споделя, че я бодем в очите с подобно невнимание. Извинявам се за създаденото неудобството и отговарям, че печатни грешки се случват често. При нас дори по-често, но се стараем да ги отстраним. Отварям интерфейса и поправям грешката.   14:05 Имам лично съобщение от Ана К. Изказва съжаление, че не е присъствала на Информационният ден на българите в Австрия. Имала важна среща с приятелки. Обръща се с молба към мен да и напиша в 2-3 изречения, какво са казали експертите.  Отговарям на Ана К., че няма как да събера в 2-3 изречения всичко, което е казано от експертите в продължение на 7 часа семинар. Изпращам линкове към видеозаписите от събитието.  Ана К. настоява! Тя няма време да гледа записите, защото бърза да излезе. Предлага ми да си дам телефонния номер за да ми се обади. Иска да ѝ разкажа важните неща, докато пътува с метрото. Отговарям, че имам доста работа и нямам възможност за такъв разговор. Ана К. споделя подозрението си, че умишлено не искам да си дам номера на телефона за да не ѝ помогна. Също така ми пише, че не е очаквала нищо друго от своите сънародници. Всички сме един дол дренки. Точно заради такива хора тя е напуснала България.   14:20 Диляна С. се е въодушевила и влиза в ролята на детектив. Споделя, че няма как да става въпрос за печатна грешка, понеже клавишите са далеч дин от друг . Поглеждам клавиатурата. Клавишите са един под друг. Благодаря ѝ учтиво за забележката.   14:30 Телефонът в офиса звъни. Обажда се непознат мъж. Не се представя. Споделя, че току що е кацнал на летището в Швехат. Не искат да му дадат кола под наем без да представи кредитна карта. Няма такава. Иска да му дадем номер на кредитна карта. Отказвам! Щял съм да видя! Той лично ще се погрижи да ме изхвърлят от работа. Той е личен приятел на Бойко Борисов. Съмнявам се! Познава посланика ни във Виена. Съмнявам се! Познава моя началник и ще се погрижи да ме изхвърлят на улицата като „мръсно псе“. Затварям телефона.   14:35 ГРЕШКА! Не трябваше да обръщам внимание на коментарите на Диляна С. под публикацията. Това няма нищо общо с нормално общуване и комуникация. Явно ще се окаже поредният трол или хейтър.   15:12 В българските групи за Германия моята статия е предизвикала лавина от коментари и споделяния. Видяна е от 26 000 човека. Споделена е над 160 пъти и има над 1800 коментара. Получени са и доста лични съобщения през страницата. На читателите тази действителност не допада. На мен също не ми харесва. Жалко, че на германците въобще не им пука, какво харесва на българите.   16:00 Лично съобщение от Мария С., която живее във Велико Търново. Прочела е статията за това как стават записванията за безработен в Германия. Иска да се запише и да получава обезщетение за безработица. Не, тя все още не се е преместила в Германия, но чула от приятелка, че много хора го правели това от България. Обяснявам, че няма как да го направи без да има адресна регистрация в Германия. Тя ме пита, дали мога да я регистрирам в моето жилище. Мога, но не искам! С главни букви Мария С. ядно ми заявява, че точно това е причината, заради която всички в България мразят българите в чужбина. Сигурно е права.   16:17 Отказвам се да търся смисъл и логика в коментарите на Диляна С. под постинга в Групата на българските студенти във Виена. По някакъв неясен начин момичето прави връзка между грешката в статията и глоби за неправилно паркиране. Открива сходство и с връщането на по-малко ресто в магазина. Губя интерес по темата.   16:21 Лично съобщение през страницата на BGMedia. Стоян М. пита дали някога сме писали статия или нещо подобно, свързано с остъкляването на балкони. Отговарям, че не сме. Той ме съветва да напишем такава. А ако я публикуваме до час или два, това ще съвпадне с една негова среща с партньор. Плануват да стартират такъв бизнес.  Предлагам на Стоян М. да го свържа с консултант на DONOffice, който в рамките на 20-30 минути, на български език, да му обясни всичко по темата. Ще бъде ли консултацията безплатна? Не! А може ли ние да попитаме косултанта, а после да пуснем една статия? Не! А да питаме и после да му кажем по телефона какво е казал консултанта? Не!  Научавам от него, че сърбите, македонците и турците са много по-сплотени от българите. Те се подкрепят винаги. Българите само гледат как да се прецакат един друг. Сещам се за Зоран, който в събота, на Информационния ден на българите в Австрия ми сподели колко готини били българите и как си помагали. Според него сърбите и хърватите не били такива. Явно Стоян М. и Зоран познават различни сърби и хървати.   16:43 Звъни телефонът. Обажда се човекът от летището. Хванал влакчето и пристигнал в центъра на града. Стои на Wien Mitte и чака да го вземат. Пита дали познавм Петър Стоянов? Не, не го познавам. Е, как така може да не го познавам? Него всичко го знаят! Той е голяма работа и познава лично всички в посолството. За президента ли става въпрос, питам аз? Не, за този от Русе. Съжалявам, за него не се сещам! Връзката прекъсва.   17:00 Проверявам как се котира статията за здравните осигуровки на българчетата в чужбина. Интересът към нея също е голям. Видяна е от над 9000 човека. Четена е над 2500 пъти. Събрала е стотина лайка и е споделена над 50 пъти. Коментарите към нея няма смисъл да броя, понеже Диляна С. е изписала футористичен роман как светът се срива заради печатната грешка. Падат правителства. Разпадат се държави. Анархия поглъща демократичния свят. Интересно, как не се е сетила да пише за ИДИЛ. Те сега са модерни. Откривам обаче текст, където съм обвинен в заговор срещу българите. Със своята грешка аз се опитвам да им отнема единственото културно наследство – правописа.   17:15 Звъни телефонът в офиса. Пак е човекът от летището. Никой не го е посрещнал. Предлага ми да го взема в къщи, докато Петър Стоянов дойде да го прибере. Кой е Петър Стоянов? Президента? Не! Този от Русе. Не го познавам  Предлагам на човека да го заведа в Caritas. Моя приятелка работи в организацията и може да му осигури подслон за няколко дни. Докато Петър Стоянов дойде да го прибере! Не става! Под неговото достойнство е да спи в общежитие за бездомници. По-добре щял да се чувства ако дойде и преспи при мен.  Отказвам. Чувам тирада за това, как българите не си помагаме. Отново се споменава близкото приятелство с Бойко Борисов, с посланика и с моя шеф. Връзката прекъсва.   17:30 Скучая в офиса. Решавам да посетя Културния институт „Дом Витгенщайн“ и да гледам филма „Потъването на Созопол“. Чета рецензии за филма.   17:40 Звъни телефонът. Пак е човекът от летището. Срещнал българи на Wien Mitte. Те ще го вземат със себе си и ще спи при тях.   17:44 Получавам съобщение от Петър Германеца. В него той ми съобщава, че съм задник. Всички българи са задници! Никой не му отговаря как да комбинира помощи за жилище с обезщетение за безработица. Точно по тази причина е напуснал България.   17:50 Получавам съобщение от Фани М. Тя пита как може да си следи сметките за телефон с предплатена карта на О2. Най-после един смислен въпрос.   18:00 Правя анализ на моя ден и го сравнявам с този на Иво Сиромахов. Завист се впива в душата ми. Толкова близки и същевременно толкова различни са нашите всекидневия.       Иван Н. Карчев. Снимка: bgmedia.at", "date": "2017.10.18", "title": "Българин в чужбина като диагноза…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374019-%D0%BC%D0%B5%D0%B6%D0%B4%D1%83-%E2%80%9E%D0%BA%D0%BE%D0%B9-%D0%BD%D0%B5-%D1%81%D0%BA%D0%B0%D1%87%D0%B0-%D0%B5-%D1%87%D0%B5%D1%80%D0%B2%D0%B5%D0%BD-%D0%B8-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0-%D1%87%D0%B5%D1%82%D0%B8%D0%B2%D0%BE-%D0%B7%D0%B0-%D1%80%D0%B5%D0%B4%D0%B0%D0%BA%D1%82%D0%BE%D1%80%D0%B8-%D0%BF%D0%BE-%D0%BF%D0%BE%D0%B2%D0%BE%D0%B4-%D1%81%D1%82%D0%B0%D1%82%D0%B8%D1%8F%D1%82%D0%B0-%D0%B2-%D1%81%D0%B0%D0%B9%D1%82%D0%B0-%E2%80%9E%D0%BA%D1%83%D0%BB%D1%82%D1%83%D1%80%D0%B0-%D0%B1%D0%B3", "text": "Бел. ред. - Откровено антисемитската статия на Димитър Камбуров в сайта „Култура.бг” (да не се бърка с вестник „Култура”), насочена срещу писателя Анжел Вагенщайн, предизвика много коментари. По-долу е позицията на ложа „Кармел”, която съдържа познавателна информация за границите на антисемитизма, която може да бъде полезна и за други редактори на сайтове.   Озлоблението, с което Камбуров пише срещу Вагенщайн не се дължи на еврейския му произход, а основно на това, че е „червен”. И тъй като е червен, обяснението за неговото широко признание, включително с филм от американска режисьорка, се дължи според автора на някаква еврейска конспирация.  Същото расистко ненавистно отношение кръг автори като Камбуров имат към всички, които те са нарочили за „комунисти”. Тяхната антикомунистическа параноя ги връща към идеи от времето преди Втората световна война, като малко или повече, без да искат или съзнателно, изразяват фашизоидни позиции.  Сайтът „Култура” изтри статията на Камбуров с неубедително обяснение на главния редактор и изпросено извинение (виж  ). Пусна и друга статия от преводачката на Анжел Вагенщайн, която е отговор на изтритата. Получава се абсурд да се води полемика със статия, която вече не съществува. Но случаят е показателен и обясненията какво е антисемитизъм по-долу са полезни за читатели и редактори, които очевидно нямат разбиране по темата.   Разтревожени сме от факта, че ръководеният от Вас сайт „Култура”, с авторитет и претенции за демократично издание, е публикувал статия от Димитър Камбуров с остро антисемитски характер (“Мастилото на киното и обратната страна на почерка” от 12.09.2017 г.)   В статията са използвани следните отблъскващи антисемитски клишета:  1. „Ционистки супермасизъм”, обновена форма на старата хитлеристка концепция за “еврейското превъзходство” и естествено, последиците от него.   2. „Световната еврейска солидарност” като инструмент за просперитет и изместване на “не-еврейската” конкуренция (теза, развита на близо 30 реда от Камбуров)   3. Реторичният въпрос „Дали е по-хубаво еврейско-американски филм за А. Вагенщайн и България, отколкото никакво нищо за никого от бялото поле на културната карта с името България“. Следва категоричното му заключение: „Не мисля така“.  Мотивите за тази категоричност са в еврейския произход на Вагенщайн.   Далеч сме от намерението да вменяваме на господин Камбуров или на Вас естетически внушения относно филма на американската режисьорка Саймън или книгите и сценариите на Анжел Вагенщайн. Основанията за статията на Димитър Камбуров не са естетически обаче. Той внушава едно расистко разделение, според което творци от еврейски произход не могат да имат същата представителност за българската култура, както българи например (Камбуров цитира няколко предпочитани от него имена , като не се свени да инсинуира, че те страдат от нелоялната конкуренция на „еврейското лоби”, което промотирало личности като Вагенщайн).   Това създава сегрегационна граница, зад която остават светли личности на българската култура като Панчо Владигеров, Жул Паскин, Валери Петров, Леон Даниел, Марко Бехар, Ана Крамер, Алексис Вайсенбрг и десетки други, с които България може само да се гордее. Тези личности винаги са изтъквали здравите си връзки с България и са извоювали световна известност, без никой да ги обвини в „ционистки суперматизъм”.   Изключително срамната статия на лицето Камбуров е сама по себе си печален факт, който на фона на все по-нарастваща в България ксенофобия и в частност антисемитизъм е сигнал за инфектиране дори на интелектуални среди с идеология, риторика и навици, които принадлежат на миналото.   Тъй като индивиди като Камбуров не подлежат на развитие, ние настояваме да получим извинение от вас, редакцията на сайта „Култура”, за изключително неуместната публикация по повод един филм, който не се е харесал на някой си Камбуров поради специалното му отношение към „ционисткия супермасизъм”.   Припомняме както на въпросното лице, така и на Вас, че съществуват безспорни определения за понятието „антисемитизъм”, дадени от Съвета на Европа и от Европейския парламент, които изцяло покриват арогантните определения на Камбуров към един творец в преклонна възраст, заради неговия еврейски произход.  (EU Parliament Working Group on Antisemitism,  , 2017).   Преди пет години един доказан творец, писателят-нобелист Гюнтер Грас, загуби своя авторитет след публикуването на поема в проза, в която също укоряваше евреите в “ционистки суперматизъм”. Той беше световно порицан, лично канцлерът Ангела Меркел направи изявление по случая, а държавата Израел му забрани всякакъв достъп до нея.   Камбуров обаче очевидно не е Гюнтер Грас. За индивиди като него философът Бернар-Анри Леви написа следното:  „Този текст докара до екстатичен ентусиазъм всички павловизирани кретени, които заразени от чумообразната смес на посланието на Грас се хвърлиха да му подражават, абсолютно омесвайки отхвърлянето на политическата коректност със словесната разпуснатост, която позволява да се възпроизвежда антисемитизъм.“  Със съжаление трябва да констатираме, че описаният от Бернар-Анри Леви синдром не е пожалил и подражателят на Грас и подобните нему, Димитър Камбуров.", "date": "2017.10.18", "title": "Между „Кой не скача е червен\" и антисемитизма - четиво за редактори по повод статията в сайта „Култура.бг\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374020-%D0%BE%D1%82%D1%80%D0%BE%D0%B2%D0%BD%D0%B0-%D1%81%D1%80%D0%B5%D0%B4%D0%B0-%D0%B7%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%D1%82%D0%B0", "text": "Политикът се завръща като главен „телохранител“ на информацията в българските медии. Той стои на входа и на изхода на редакциите, контролира и се намесва в журналистическото съдържание. Ако през 2015 г. тази „главна роля“ изпълняваха рекламни отдели в редакциите и икономически фактори от различни сфери, то през 2017 г. цензурата на политическа и институционална власт се завръща с богат репертоар от инструменти за влияние.   „Изследването не обръща внимание толкова на проблемите вътре в медиите, а се опитва да покаже, че трудностите пред българските медии са от обществено значение. Те са ключ към разбирането на демократичните процеси, които текат в момента.“, коментира д-р Илия Вълков, автор на анализа и член на АЕЖ-България. Това са част от изводите на четвъртото тематично онлайн изследване за свободата на словото в България, направено от Асоциацията на европейските журналисти –България (АЕЖ-България), което беше представено на 17-ти октомвривъв Френския институт.   През 2017 г. в изследването, което има национален обхват без да е представително, взеха участие рекорден брой от 200 журналисти. Анкетата е направена в периода май-юни и дава обща картина на медийната среда в България, независимостта и условията на работа, проблемни области като вътрешен и външен за медиите натиск, автоцензура, условия на труд. Статистическата обработка на данните е на агенция „Алфа рисърч“. В рамките на събитието, екип на фондация „Медийна демокрация” представи специалния доклад „Да бъдеш журналист: състояние на професията“, изготвен в партньорство с АЕЖ-България. Той е първият по рода си анализ на журналистическата професия в България, осъществен с инструменти на медийната антропология.   Данните за изследването са събрани в периода февруари –юли 2017 г. на базата на интервюта с 30 журналисти от всички видове медии и населени места в страната, споделящи разнообразен трудов опит.  „Всяко следващо поколение журналисти започва наново да пише правилата на професията и това води до липса на солидарност и усещане за общност в гилдията. Липсата на афинитет към саморегулация е причина за недостатъчната автономност на професията“, каза Орлин Спасов, от ФМД.   Според Николета Даскалова, изследовател в екипа на фондацията, автоцензурата се превръща в хронично заболяване сред журналистите, които развиват навика да не „стърчат“ сред останалите. Влошаване на медийната средаАнкетата на АЕЖ-България показва, че през 2017 г. се завръщат пълзящата несигурност и надигащата се тревога в общото усещане за несвобода сред българските журналисти. В допитването 42,4% от журналистите оценяват свободата на словото в България като „лоша“, 27,8% дават оценка „много лоша“, „задоволителна“ –25,3%, а „добра“ –4,5%. Спрямо изследването на АЕЖ-България от 2015 г., тази година общата оценка за свободата на словото е с негативна промяна.   „Културата на натиска“ вече е част от ежедневието на българския журналист. Общото усещане е за влияние отвън или върху работата е обезпокоителнонепромененаза последните две години –двама от всеки трима от участниците в анкетатазаявяват, че знаят за случаи на оказван натиск върху техен колега. А 92 % вярват, че намесата върху работата на журналистите е често срещано явление. Наблюдава се активизиране на богат инструментариум от заплахи, изнудване, разпространение на клевети, тормоз, чрез който политици, държавни и общински институции влияят доминиращо върху вземането на редакционните решения.  Над 75 процента от участниците в проучването посочват политическия натиск като най-често разпространен в българските медии, следван от икономическия (61.6 процента), натиска от рекламодатели (58.1 процента), административния натиск на държавно и общинско ниво (43.0 процента) и заплахите от криминални групировки (13.1 процента)*.   Сред формите на натиск върху журналистическата работа на преден план излизат разпространението на клевети, посочено отнад 41 процента от респондентите, изнудването (35.9 процента) и съдебното преследване (29.3 процента). Онлайн тормозът, посочен от над 11 процента от журналистите, включили се в анкетата, се нарежда до физическите заплахи, на които са били обект 13.1 процента от анкетираните. „Тази година за първи път питаме журналистите как им се отразява т.нар .култура на натиск, която изпъква като устойчива тенденция във всички проучвания през годините. Резултатът е, че една четвърт от респондентите казват, че отровната среда, в която работят, влияе на здравето им.“, коментира Мария Черешева, зам. председател на АЕЖ-България.   Данните за 2017 г. показват натрупване на притеснения, че различните форми на натиск водят до „психологически и здравни проблеми за 23.7% от журналистите. Мнозинството (57 процента) от анкетираните журналисти са на мнение, че всичко това води до загуба на интерес към журналистическата професия, като същевременно 49 процента смятат, че натискът прави журналистите по-предпазливи.   Отговорите в допитването изграждат същинска „класификация на страха“. Тя започва от заплаха или директно уволнение, преминава през „икономически санкции“, „използване на репресивния апарат“ (данъчни проверки), икономически глоби и спиране на реклами, до „кражби и злоумишлени вреди на автомобила ми“.   Концентрацията на медийната среда в София продължава и със същата степен като предходни години намалява присъствието на регионалната журналистика. Тенденция е журналистите често да сменят работното място заради нестабилността на медийния пазар. Това засилва професионалните автоимунни рефлексии на автоцензурата.   Проучванията са част от проекта на Асоциацията на европейските журналисти-България „Медиатор 2: Мост между етичната журналистика и обществото”, подкрепен от фондация „Америка за България”. *На журналистите е дадена възможност да посочват повече от един отговор.", "date": "2017.10.18", "title": "Отровна среда за журналистиката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374011-%D0%B8%D0%B7%D0%B1%D1%80%D0%B0%D1%85%D1%82%D0%B5-%D0%BB%D0%B8-%D1%81%D0%B8-%D0%B2%D0%B8%D0%B7%D0%B8%D1%8F-%D0%B7%D0%B0-%D1%85%D0%B5%D0%BB%D0%BE%D1%83%D0%B8%D0%BD", "text": "С приближаването на Хелоуин не е зле да поразсъждавате върху различни атрактивни идеи за визия. За да сме ви от ползва, решихме да ви предложим вариант на доста страховит макиаж на лицето и тялото, който ще ви отличи от всички останали. Гарантираме, че при добро изпълнение, раните ви ще изглеждат съвсем като истински и ще вдъхват... страх. Нали това е целта?    Подбрали сме, вдъхновени от Bored panda, няколко фотоса на различни варианти, пресъздаващи ужасяващи травми и белези, пише trafficnews.bg.    Артистът, чието дело е страховитият грим, използва целия си талант, за да създаде зашеметяващи специални ефекти в своята Хелоуин визия. Джоди Евънс, известен с името Ева Гореис от Париж, работи като професионален гримьор.                  ", "date": "2017.10.18", "title": "Избрахте ли си визия за Хелоуин?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374012-%D0%B0%D0%BA%D0%BE-%D1%81%D0%B5-%D1%87%D1%83%D0%B4%D0%B8%D1%82%D0%B5-%D0%B4%D0%B0%D0%BB%D0%B8-%D0%B4%D0%B0-%D0%BF%D1%80%D0%B0%D0%B2%D0%B8%D1%82%D0%B5-%D1%81%D0%B5%D0%BA%D1%81-%D1%81-%D0%BD%D0%B5%D0%B3%D0%BE,-%D0%BF%D1%80%D0%BE%D1%87%D0%B5%D1%82%D0%B5%D1%82%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D1%80%D0%B5%D0%B4%D0%BE%D0%B2%D0%B5", "text": "Решението дали и с кого си спите е ваше лично право и все пак трябва да бъдете сигурни дали искате да бъдете интимни с въпросния мъж, за да не се окажете „прецакани\". Доверете се на вътрешното си чувство и не правете компромис с неща като тези:      Ако не сте сигурни, че искате да правите секс, не се насилвайте. Още по-категорично не трябва да го правите, ако мъжът отсреща ви притиска психически или дори физически.       Ако вие търсите секс за една вечер, а той е от типа мъже, които желаят връзки, не го подвеждайте като се пъхнете в леглото с него. Дори да го предупредите предварително, накрая пак ще бъде наранен, защото той просто мисли по различен начин. Ситуацията може да бъде обърната! Ако вие искате връзка, а човекът отсреща само еднократно забавление, не рискувайте, за да не бъдете емоционално съкрушена след това.          Вие или той сте изпили голямо количество алкохол. В тази ситуация никой не взема правилни решения. А и със замъглено съзнание може да пропуснете презерватив и други важни неща, които да имат негативни последствия.      Колкото и да ви обяснява, че не спи с други жени, че ерекцията му пада от презерватива или че ще изпитате в пъти по-голяма наслада никога, ама никога не правете секс без презерватив (освен ако не работите за бебе с човек, с когото сте заедно от повече време и на когото имате доверие).     Много дами имат „женски кодекс\" да не излизат/спят с бивши гаджета на свои приятелки. Дори да е наричан „екс\" на нея няма да й бъде приятно да разбере, че сте „баджаначки\". Струва ли си да рискувате приятелството ви заради един страстен импулс?      Мистериозното е секси, но да си легнете с мъж, който дори отказва да си каже името, си е истинско безразсъдство! Ами ако е женен? Ако има някоя болест (без значение дали спите с презерватив или не)? Прекалено многото въпросителни може да ви причинят доста главоболия после.", "date": "2017.10.18", "title": "Ако се чудите дали да правите секс с него, прочетете следващите редове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374013-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%B8%D0%B7%D0%BD%D0%B0%D1%81%D1%8F%D1%82-%D1%83%D1%80%D0%B0%D0%BD-%D0%BE%D1%82-%D0%B7%D0%B5%D0%BC%D1%8F%D1%82%D0%B0-%D0%B2%D0%B8%D0%B4%D0%B5%D0%BE", "text": "Извънземните идват на планетата ни не от любопитство, а заради природните изкопаеми, съобщава esoreiter.ru. Те зареждат космическите си кораби с уран от Земята, твърдят уфолози. Директорът на Международния информационен център за уфологически изследвания Валерий Уваров твърди, че от Колски полуостров в Русия се добивали милиони тонове уран за извънземните. В Мурманска област залежите били много богати. \r\n    ", "date": "2017.10.18", "title": "Извънземни изнасят уран от Земята (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374014-%D0%BA%D1%80%D1%8A%D0%B2-%D0%BE%D1%82-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%B6%D0%B5%D0%BD%D0%B0-%D1%83%D0%B1%D0%B8%D0%B2%D0%B0-%D0%BC%D1%8A%D0%B6%D0%B5%D1%82%D0%B5", "text": "Холандски медици предполагат, че преливането на кръв от бременна жена на мъж предизвиква увеличение на смъртоносните рискове. Резултатите от изследването са публикувани в списание JAMA, съобщава.    \"Мъжете, получили кръв от бременна жена, имат статистически значително увеличение на смъртността по отношение на получилите кръв от други мъже или от жени без история на бременността\", се казва в публикацията.    \"Изводът на учените се основава на изследвания, провеждани от 2005 до 2015 г. В тях са участвали над 30 000 пациенти. И това е интересно: Д-р Катя Гогова: Спешната контрацепция нарушава хормоналния баланс - Четете още на най-полезния здравен сайт zdrave.to    Според експертите антителата, които се изработват по време на бременността за защита на плода, предизвикват при мъжете болезнена реакция - остър респираторен дистрес синдром (ОРДС).    ОРДС е заплашващо живота възпаление на белите дробове, което често води до смърт. Респираторният дистрес синдром изисква включване на апарат за принудително дишане.    Отбелязва се необходимостта от провеждане на допълнителни изследвания.", "date": "2017.10.18", "title": "Кръв от бременна жена убива мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374015-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Не трябва да оставяте дори малките проблеми за по-късно. В противен случай, те ще се превърнат в огромни и да се справите с тях няма да е лесно. Възможно е романтично запознанство с чужденец или възобновяване на отношенията със стар партньор. Всичко ще бъде така, както вие решите. Просто не забравяйте за здравословното си състояние. Очаква ви апатия и разочарование, след непосредствен разговор с любимия. Ако връзката ви се е изчерпала, не се мъчете. Един добър ден за активни игри, нови задачи и подписване на документи. На някой от вас, ще провърви в игрите, а други ще имат късмет, да се отправят на пътешествие. Не е желателно да бъдете максиалисти, особено ако се отнася до основната ви работа. Въведете креативни жилки в проектите си, така те ще се различават коренно от задачите на другите служители. Вечерта, разговор с любимия, може да доведе до скандал. Търпение и отново - търпение. Очакват ви големи парични постъпления, които ще ви бъдат много нужни. Вие определено сте се надявали на такъв подарък от съдбата. На работното място е необходимо да слушате по-опитните и възрастни служители. Дори ако здравето ви е добро, това не означава, че може да злоупотребявате с него. Подарък от близък приятел, още рано сутринта ще ви даде възможност да погледнете на света с щастливи очи. Дори и да не сте романтични по природа, опитайте се, да сте чувствени и сантиментални поне днес. Само във финансовата сфера, не бъдете разсеяни . В противен случай, всички пари, ще “отплават\" в друга посока. Търсете хора с еднакъв начин на мислене, в работата си. Отборният дух и усърдието, ще помогнат да постигнете победа и да укрепите материалното си положение. Основното нещо е, да не се възгордявате с позицията си в колектива. Вечерта е чудесна, за лудо влюбените. Не само ще получите подарък, но възможно и предложение за брак. Може да работите у дома, така няма да има нужда да ставате рано сутринта. Кореспонденцията в интернет и виртуалните разговори с бизнес партньори, ще бъдат много по-ефективни от обичайните визуални срещи. Възможен е успех при операции с недвижими имоти и до вечерта да получите кръгла сума по сметката си. Намалете хиперактивността си, така че да може спокойно и разумно да подходите към възникналите проблеми. Близките ви, често ще се обръщат към вас за съвет, затова не им отказвайте. Прекрасен ден за хармонизиране на взаимоотношенията, общуване с деца и разходка сред природата. Само бъдете изключително внимателни по пътя.   Авторитета ви, ще бъде подложен на атака, но външният ви образ, ще омагьосва хората около вас. Ако не се скъпите за подаръци, лесно може да постигнете това, което искате. Благоприятен ден за бизнес, пътешествия и романтични запознанства. Напълно ще забравите, за болестите и проблемите си. Добре е, да се върнете към стари идеи и планове, които отдавна и незаслужено сте забравили. Ако имате желание да заемете топло място под слънцето, тогава самите вие трябва да блестите. Успешно ще се развиват въпроси, свързани с наследство, продажба на апартамент или ремонт на автомобил. Основното е, не обръщайте внимание на превратностите на съдбата. Не само ще се отличите в работата, но и ще получите достойна награда. Толкова дълго сте се стремили към това и сега ще получите заслужено уважение и похвала. В личния живот, обаче, всичко е затихнало. Но вие самите знаете, че е невъзможно да  принудите някого да ви обича. Организирайте съвместно пътуване с любимия, за избран град или на морето. Само така, ще може да поставите всичко по местата и да проверите чувствата на избраника си. Тези, които постоянно са на компютъра, трябва да правят гимнастика за гръбначния стълб. А вечера прекарайте известно време, в общуване с приятели.", "date": "2017.10.18", "title": "Дневен хороскоп 18 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374016-%D0%BB%D0%BE%D1%80%D0%B0-%D0%BA-%D0%BF%D0%BE%D0%BF%D1%80%D0%B0%D0%B2%D1%8F-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BB%D0%B5%D0%BB%D1%8F%D1%82%D0%B0-%D0%BD%D0%B0-%D0%BA%D0%BE%D1%81%D1%82%D0%BE%D0%B2-%D0%BF%D0%BE%D0%BF%D1%80%D0%B0%D0%B2%D1%8F-%D0%BA%D0%BE%D1%81%D1%82%D0%BE%D0%B2", "text": "Напоследък Лора Крумова от Нова телевизия се превръща в една матрона, която приютява Грешници – и ги превръща в герои.  Не бива да подценяваме момичета като Л. – те създават лигаво-фалшивата история на България.  Те са готови да разпънат на кръст някои дребни измамници или обикновени клетници – и, в същото време, правят всичко възможно да свалят от Кръста на Грешниците хора като Костов.   Скорошните интервюта на Л. с Костов /а преди това и с Плевнелиев/ са плод на прехласване, на наивно възторгване от чуждия успех /или богатство.  Това й пречи да вникне в много по-важни неща.  Например, какви са последиците от промъкването в политиката на единия или другия.   Л. и такива като нея, дори не се интересуват, какви са били подбудите на Костов да се превърне в това, което, всъщност, е – Демона на Криминалната Приватизация.  Или пък дегизирането му като комичен с примитивността си русофоб – той, който е учил в Империята на Злото /СССР/ – което след две десетилетия и повече най-сетне призна преди време при същата Лора.  Без да каже, защо се е прехласнал по „злото“, защо сетне са го отпратили и пр.   Мотивите за ренегатството му също са много интересни, но изобщо не си правят труда да ги разчоплят.  Защо е клечал пред БКП, с надеждата да го приютят – толкова страстно, сякаш е бил пред портите на Рая.   Искаш да станеш комунист /със заветната членска карта/ – за да имаш и формалното право да промълвиш като онзи Антон:    „Не човек, а Комунист“.  А сетне се превръщаш в най-дивия антикомунист.  Тръшнали вратата под носа ти – и ставаш антикомунист.  Е, как тогава да не бъде осквернено всичко в държава, която управляваш?  Как да не бъде разгромен морала й?   Не бил взел нито един пирон от Голямото Плюскане – така казва сега Костов пред Л.  Обаче подари комбината „Кремиковци“ за един долар – а новият собственик го препродаде по-късно за около 230 милиона лева.  Някакъв Захариев се оказа по-голям стопански гений от Костов.  Накрая, с последващите врътки, единият долар се превърна в цял милиард.  Кой взе пироните?   Да не би Костов сега да си яде черния дроб, че други са взели пироните?  Питай го бе, момиче, какво го зяпаш, сякаш е някакъв Черен Ангел?  Не беше ли позорна цялата приватизация – защо бягаш от тази тема?  Така се амнистира крадливото Минало.  А Настоящето пък винаги е амнистирано – защото телевизия с боб не се храни.   В книгата си „Спомен за моите тъжни проститутки“, великият Маркес предлага едно много ясно обяснение за възникването на носталгията: „Когато хората разберат, че бъдещето не е това, за което са мечтали, тогава се появява носталгията“.  Кой ще напише разказ за тъжните ни политически проститутки, които превърнаха хората в носталгици?  Колкото повече години минават, толкова повече те/политиците се натъжават – може би проумели най-сетне евтината си същност.   А пък Костов – с неговия пирон…  Ама, моля ти се, никой не говори за твоите пирони – и да не си взел, поне раздаде почти всичко срещу почти нищо.  Да не би да си сънувал, че си разпнат – и някой забива в кръста ти ръждиви пирони?  Исус Костов.   Но друго със сигурност доуби – почтения стопански манталитет.  И въведе Големия Грабеж: Всеки да лапа, колкото и каквото може.   Един ден ще имаш паметник – защото винаги ще има мекерета неуки, винаги ще има тъжни проститутки.  На него трябва да пише: „Той не открадна дори един пирон!“   ***  По-долу ви предлагам фрагменти от разговор с Гълъбина Ръждева – лелята на Иван Костов.  Той е излъчен на две части: на 7 март и на 4 април 2004 година.  Лелята се оказа много специална – забавна, остроумна и великодушна.  И най-важното – пределно откровена.  Нещо, което не е било одобрено от роднините й и тя се оплака, макар и пестеливо, по време на втория ни разговор.  Тя обичаше племенника си Костов, това бе вън от съмнение.  Повече ценеше обаче идеите на младостта си – и не го криеше.  А най-много държеше на истината – и я поднесе извънредно колоритно.  Костов се превърна за мнозина, донейде и заради надменността на характера си, в Демона на последните три десетилетия.  Леля му нямаше никакво намерение да го принизява допълнително, тя просто представяше своята гледна точка за тази несъмнено важна фигура.  Във всеки случай, намирам, че сведенията й ще имат изключително значение за осветляването на някои малко известни подробности от биографията на Костов.  А оттук – и на някои особености на българския Преход.", "date": "2017.10.18", "title": "Лора К. поправя Историята. Лелята на Костов поправя Костов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374017-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%B1%D0%B8%D0%B7%D0%BD%D0%B5%D1%81%D0%B0-%D0%B4%D0%B0%D0%B2%D0%B0%D0%B9%D1%82%D0%B5-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8-%D0%B7%D0%B0%D0%BF%D0%BB%D0%B0%D1%82%D0%B8,-%D0%B7%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D1%85%D0%BE%D1%80%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "Когато поехме управлението, бюджетът се пълнеше с 2 млрд. по-малко, припомни премиерът \r\n   Борисов към бизнеса: Давайте по-големи заплати, за да останат хората в България! \r\n   В “Белене” потънаха 3 млрд. Сега правим къщички за оборудването. Обвиваме го с фолио, изтъкна той \r\n   Когато поехме управлението, бюджетът се пълнеше с 2 млрд. по-малко. Контрабандата на цигари беше над 30%. Сега е под 6-7%. Сметнете за какви милиарди говорим, които са потъвали в сивата икономика. Тези пари замърсяваха всички системи в държавата. Същото важи за алкохола и горивата. Костваше ми огромни усилия да постигна това. Мисля, че надделяхме в битката с контрабандата. Постъпленията в държавата са много повече и за това си позволяваме харчове. \r\n   Това каза премиерът Бойко Борисов по време на дискусията “Бизнесът и правителството в един отбор”, организиран от Българския форум на бизнес лидери. \r\n   “В момента сме седми по усвояване на еврофондове в ЕС, но това вече не е новина. Тази статистика не я даваме ние. Дават я Евростат и другите агенции. \r\n   Най-важното е, че тези инвестиции отиват при хората, в заводите. Някои други правиха инвестиции, които ще се изплатят след 2 000 години. Говоря за “Цанков камък”. Същото важи и за АЕЦ “Белене”. И там потънаха 3 млрд. Сега правим къщички за оборудването. Обвиваме го с фолио. Сметнете тези пари, плюс парите за електроцентралите. Какво правим? В следващите години ще трябва да дадем още милиарди за “Белене”. Честно ли е това? Някой трябва да поеме отговорност. Те всеки път правят едно и също нещо. Инвестират милиарди, след които трябва да се дадат още милиарди и не носят отговорност”, каза Борисов. \r\n   Бойко Борисов коментира и темата с административната тежест. „Над 100 закона променихме това, за да я облекчим. Това ще стане. Прави се, много неща се премахнаха. Ще се премахнат и тези. Няма да се спирам върху цифрите и върху всичко останало, защото вие като бизнес го усещате“, каза той пред представителите на бизнеса. \r\n  Но ги призова да дават по-големи заплати. \r\n   „Облекчаваме по всякакъв начин, особено за туризма, да се взимат работници от Украйна, Беларус, Молдова, а всъщност нашите българи отиват във Франция, в Италия там да работят – готвачи, сервитьори, камериерки. Можем ли да си направим така заплатите. Не е голяма разликата, особено при тези толкова печеливши бизнеси, които имаме и да си останат българите тук?“, каза Борисов. Според него “може със сигурност”. „Сега ние сме на критичните 6 % безработица. В общи линии това са голяма част от тези 6 % са хора, които не искат да работят. Имаме абсурдна социална политика. Плащаме за всичко и навсякъде“, обясни премиерът. \r\n   “Работим и в образованието. Тази година вкарахме в училищата 10 000 деца повече. Тези деца след години щяха да останат необразовани и неграмотни. За каква конкурентоспособност да говорим? След няколко години тези деца ще легнат на социалните системи. Някои ми говорят колко хубава била социалистическата държава. Оказа се, че и убийствата тогава са били повече. Просто не са ги показвали”, продължи Бойко Борисов. \r\n  Премиерът изтъкна, че “най-важното е да създадем усещане за справедливост у хората”. И добави: “Говорят, че сме зле. Събота и неделя в София не можеш да се разминеш. Кафетата и ресторантите пълни. И това не само в София. Същото е в Бургас, Пловдив!” Премиерът може би се сети, че примерите са само от Южна България и веднага добави: “Северна България ще се вдигне само с АМ “Хемус”. Ще я направим. Вижте как никнат заводите около магистралите и пътищата. Това е приоритет и ще го изпълним, но приоритет на приоритетите е образованието. Надявам се, че тази инвестиция ще бъде подкрепена и от вас!” \r\n   След това Бойко Борисов се спря на предстоящото председателство и международната политика. \r\n  “Предстои ни председателство на ЕС. Най-важната тема е Западните Балкани. Тук трябва да се подходи с внимание, такт и помощ. Западните Балкани трябва да станат неразривна част от ЕС. Там има влияние и интереси на много други страни”, добави премиерът Борисов. \r\n  „Виждате какви военни съюзи се правят. Виждате дори на Балканите ние сме единствените, които нямаме и понеже водим мирна политика, и с дипломация, и с твърдост, но целенасочено. Всички знаят, че ние искаме на всяка държава да помогнем, пазейки разбира се, нашият интерес, и затова сме фактор“, каза още той. \r\n   „В Албания 114 години не искаха да признаят нашето малцинство. Сега другата седмица Еди Рама ще дойде. Вчера му се обадих: „Сега си вече добре дошъл. Сега вече българите ще ти се зарадваме, защото показахте, че сте европейци“. Какви атаки за това, че поддържаме добросъседски и приятелски отношения с Турция понесох. Да, но само България има нулев натиск от страна на Турция и Турция си изпълнява ангажиментите. Е ли си мислите вие, само да ви върна 6 месеца назад, как минаха изборите и за президент и за парламент – № 1 атака по нас беше бежанската криза“, заяви Борисов. И обърна внимание на присъстващите: „Помните ли какви маймунджалъци ни правеха на Харманли, на Овча купел или сте забравили. Аз помня. Помните ли какви бунтове организираха. Готови да запалят държавата, само да спечелят изборите. Все пак, ако не се бях договорил с Ердоган да пазим заедно границата, как щеше да бъде. Да, много е популярно да говориш срещу него!” \r\n   “Водим мирна политика. Искаме мир. Като гледам кадрите по новините, виждам една съсипана Сирия. Аз съм бил там шест месеца преди войната и си беше една средна държава. Сега ще се необходими милиарди за възстановяване!”, добави Бойко Борисов. \r\n   “Отношенията са обтегнати в целия свят”, направи извод Бойко Борисов. И както и вчера, по време на кръгла маса за състоянието на отбраната в Европа, засегна темата с Русия. “Ако стане нещо, ракетите от Крим са насочени към България. Терористични актове стават в цяла Европа. Времената са много тежки”, каза в заключение министър-председателят. \r\n       \r\n", "date": "2017.10.18", "title": "Борисов към бизнеса: Давайте по-големи заплати, за да останат хората в България! (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/374010-%D0%BD%D0%B0%D1%84%D1%82%D0%B0-%E2%80%93-%D0%B4%D0%B8%D0%BB%D0%B5%D0%BC%D0%B0%D1%82%D0%B0-%D0%BE%D1%82-%D0%B4%D0%B2%D0%B5%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D0%B0%D1%82%D0%BB%D0%B0%D0%BD%D1%82%D0%B8%D0%BA%D0%B0", "text": "Безгръбначният политически Франкенщайн Борис Джонсън изненадващо реши да демонстрира воля и да пришпори главния преговарящ от страна на ЕС Мишел Барние да ускори преговорите за излизане на Великобритания от ЕС, тъй като петият кръг от разговорите завърши без съществен напредък.    Самият Барние е непреклонен и смята, че разговорите не могат да преминат в следваща фаза, тъй като Великобритания се инати по въпроса за изплащането на своите задължения към ЕС. Това принуди Тереза Мей да вземе нещата в свои ръце и да се срещне лично както с Барние, така и с председателя на Европейската комисия Жан-Клод Юнкер преди следващия кръг от преговорите.      Основен приоритет за Мей след референдума за Брекзит през юни миналата година бе да осигури възможно най-добри условия за развитието на страната извън блока.        „Но наша отговорност като правителство е да се подготвим за всякакъв развой на събитията, и точно това правим”, заяви наскоро говорител на Британския департамент по международна търговия, цитиран от Кърт Милс от The National Interest.       Британският министър по международна търговия Лиъм Фокс винаги е бил привърженик на Атлантическата идея, далеч преди Брекзит.     Въпросът сега е дали Великобритания би могла да се договори с тези две страни за подобни условия, след като излезе от ЕС, както и какви биха били търговските ѝ отношения със САЩ, които напират да излизат от НАФТА, ако условията не се променят.         В същото време американският президент Доналд Тръмп окачестви договора „като най-лошия, подписван някога” и поиска документът да бъде преразгледан.        Неслучайно преговорите за ревизия на НАФТА влязоха в задънена улица, а атмосферата между САЩ, Канада и Мексико след четвърти кръг на преговорите се определя като „сложна”, а условията на САЩ – като твърде сурови.       зглежда това е причината, поради която харизматичният канадски премиер Джъстин Трюдо не успя да изкопчи от Доналд Тръм публично потвърждение, че ще подпише споразумението при срещата между двама преди броени дни. Въпреки че три четвърти от канадския износ бе насочен към САЩ, търговските отношения между Америка и Канада се изостриха именно при встъпването на Тръмп в длъжност.   Разликите в приоритетите на Канада, Мексико и САЩ, които бяха очертани по време на преговорите във Вашингтон между 11 и 15 октомври, стават все по-натрапчиви.       Едно от ключовите предизборни обещания на Доналд Тръмп бе именно да предоговори клаузите в НАФТА.     Освен това Доналд Тръмп иска да задържи работните места в американската индустрия, което е друг съществен аргумент за преразглеждането на споразумението. Съединените щати предлагат и по-големи изисквания по отношение на вътрешно произведени компоненти при автомобилите, ползващи намалени мита при износ, както и правила, които определят процента на добавената стойност на даден продукт в рамките на НАФТА.    Мотивите на САЩ са, че именно по този начин ще върнат производствените процеси в страната, но на Канада и Мексико ще им е трудно да преглътнат такова искане.    Предложението е НАФТА да приключи след 5 години, освен ако споразумението не бъде продължено и от трите държави.   Автомобилният сектор на САЩ е основната цел на тези предложения. Въпреки това по-голямата част от американските автомобилни компании се противопоставят на прилагането на мерките.      Освен това не е ясно дали по-високите изисквания за компонентите ще помогнат на автомобилния сектор в САЩ в дългосрочен план. Автомобилите и частите, произведени в САЩ, не са толкова конкурентноспособни, колкото някога са били. В същото време много фирми са склонни по-скоро да платят най-скромната тарифа от 2,5 процента, която САЩ прилагат за много лекотоварни автомобили, отколкото да се наемат със спазването на преработените правила.   Производителите на автомобили няма да бъдат единствените в САЩ, които ще се почувстват онеправдани. Представителите и на други сектори вече са критикували търговския представител на САЩ Робърт Лайтхизер, че пренебрегва някои процедури при обсъждането на въпросите. Лайтхизер има водеща роля в търговските преговори, но е обвиняван в това, че представя своите основни предложения пред Канада и Мексико като официална позиция на САЩ, без по тях да има консенсус. Това се отнася до предложението за въвеждането на клауза за действията, които могат да бъдат предприети след изтичане на 5-годишния срок на договора и за промяната на механизма за уреждане на спорове между инвеститорите и държавата.   Очаква се плановете на американската администрация за селскостопанския сектор също да предизвикат проблеми, тъй като налагат ограничения при сезонната търговия на определени култури в периода на прибиране на реколтата. Отава има и други забележки към плановете на САЩ. Освен че има желание да запази контрола в млекопреработвателен сектор, канадското правителство иска да съхрани настоящия механизъм за разрешаване на спорове по Глава 19. Тази клауза дава възможност на компаниите да избягват вътрешните съдилища, когато обжалват дела за антидъмпингови и изравнителни мита. От друга страна, Канада говори за нуждата от модерни идеи във връзка с опазването на околна среда, както и с набавянето на работна сила и използването на нейния пълен потенциал.   Междувременно Мексико също реши да се изправи срещу Съединените щати.         Повечето от изтъкнатите от тях въпроси са свързани с мерките, които САЩ са предложили да добавят или да променят, в това число и клаузата за изтичането на договора в рамките на 5 години, изискванията за компонентите, както и механизма за спорове по Глава 19 и сезонното ограничаване на селскостопанските продукти. Администрацията на Пеня Нието се опитва да постигне споразумение за НАФТА преди следващия кабинет да дойде на власт.    Освен това за всички е ясно, че НАФТА има нужда от осъвременяване, за да отговори на предизвикателствата на дигиталната ера, свързани с трансграничния пренос на данни, със защитата на личните данни при онлайн търговия и с киберсигурността. Но достигането на компромисен вариант няма да бъде лесно заради разрива в приоритетите на страните.   Предвижда се преговорите да се провеждат на двуседмични интервали, а най-оптимистичните прогнози са, че ще приключат в началото на идната година.    Преговорите за НАФТА все още са забулени в неясноти, а опасността президентът Тръмп да оттегли Съединените щати от Северноамериканското споразумение за свободна търговия е реална. Изтеглянето му от пакта би довело до големи промени за икономиката, но Тръмп е категоричен няма да толерира несправедливите условия, които предоставя НАФТА. САЩ, Канада и Мексико не плащат нищо за повечето стоки, които пресичат границите им.     Това би довело до увеличаване на цените и намаляване на печалбите на компаниите. Най-вероятният сценарий е, че Мексико и Канада Мексико ще продължат да сключват търговски споразумения с други страни, а възможността Великобритания да взаимодейства с тях е твърде голяма.  ", "date": "2017.10.18", "title": "НАФТА – дилемата от двете страни на Атлантика"}
{"url": "http://www.classa.bg/%D1%81%D0%B2%D1%8F%D1%82/item/374004-%D0%BD%D0%B0%D1%82%D0%BE-%D0%BF%D1%80%D0%BE%D1%82%D0%B8%D0%B2-%D1%82%D1%80%D1%8A%D0%BC%D0%BF-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Противоречията за това как да се действа със Северна Корея се надигат не само в Съединените щати, където държавният секретар на САЩ, Рекс Тилърсън се изказа в подкрепа на „продължаване на дипломацията, докато не падне първата бомба\", докато президентът, Доналд Тръмп, казва, че тази стратегия е \"загуба на време\". Сега и НАТО се изказа в полза на дипломатическата линия, за справяне със севернокорейската оръжейна програма. Един от европейските политици, които също са издигнати глас, е британският външен министър Борис Джонсън, който заяви, че \"максимизиране на дипломатическия и икономически натиск е най-ефективният начин да се окаже натиск на Пхенян да спре незаконните си и агресивни действия \". Според него севернокорейското правителство на Ким Чен-ун трябва да \"поеме пълната отговорност за мерките на международната общност, включително санкциите\". Генералният секретар на НАТО Йенс Столтенберг също призова за \"политически и дипломатически усилия, основаващи се на силни икономически санкции\", защото смята, че \"военните действия биха имали опустошителни последици\". Най-висшият представител на Алианса обаче е изяснил също, че не могат да \"стоят без да правят нищо\", но трябва да се потърси балансът между това \"да не се прави нищо и да се използват военни средства\". Тези разлики с военните желанията на Доналд Тръмп са настъпили дни след като Северна Корея поднови своите заплахи срещу остров Гуам на САЩ и предупреди за възможността от тестването на нова ракета, която ще се взриви над Тихия океан.", "date": "2017.10.18", "title": "НАТО против Тръмп за Северна Корея"}
{"url": "http://www.classa.bg/%D1%81%D0%B2%D1%8F%D1%82/item/374006-%D0%BD%D0%B0%D0%B9-%D1%81%D0%B8%D0%B3%D1%83%D1%80%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D1%81%D1%80%D0%B5%D1%89%D1%83-%D0%B0%D1%82%D0%B0%D0%BA%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%B2-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "В светлината на последните критики от Северна Корея срещу Австралия за това, че \"прави опасна стъпка\" със САЩ, ABC News ревизира обхвата на севернокорейските ракети и разработи интерактивна инфографика. Според оценките на ABC News, \"единственият континент, който би бил до голяма степен безопасен, е Южна Америка\". При евентуална атака, тристепенните ракети от Северна Корея могат да покрият разстоянието от 15 000 километра, съобщават австралийските медии. Изправени пред такъв изход, най-отдалечената точка от азиатската страна ще бъде Мар дел Плата, в Аржентина. Въпреки това, ABC News уточнява, че е малко вероятно обхватът на въпросните ракети да е толкова голям, тъй като \"те са тествани само с относително леки спътници\". Освен това подготовката на такива мощни ракети ще отнеме дни, което \"дава време на противника да се подготви и евентуално да ги разруши\". Експерти от Центъра за стратегически и международни изследвания смятат, че единствената ракета на Пхенян, способна да достигне до максималния обхват от 15,000 км е тристепенната междуконтинентална балистична ракета Taepodong-2. Първият тест на Taepodong-2, извършен от севернокорейските военни през 2006 г., както и третият тест през април 2012 г., бяха неуспешни. По време на втория тест през април 2009 г. ракетата прелетя 3 800 километра и падна в Тихия океан, на изток от Япония. С четвъртия тест през декември 2012 г. севернокорейците успяха да изведат на орбита своя спътник Kwamongsong-3. Петият и последен старт се състоя през февруари 2016 г. извеждайки на орбита сателита Kwamongsong-4 Може би вече планирате пътуване до Аржентина?", "date": "2017.10.18", "title": "Най-сигурното място срещу  атака на Северна Корея е в Латинска Америка"}
{"url": "http://www.classa.bg/%D1%81%D0%B2%D1%8F%D1%82/item/374007-%D1%81%D1%82%D0%B8%D1%81%D0%BA%D0%B0-%D0%BB%D0%B8-%D0%B2%D0%B8-%D0%B4%D0%B0-%D0%BF%D0%BE%D0%B3%D0%BB%D0%B5%D0%B4%D0%BD%D0%B5%D1%82%D0%B5-%D0%B2-%D0%BE%D1%87%D0%B8%D1%82%D0%B5-%D1%83%D0%B1%D0%B8%D1%82%D0%B0%D1%82%D0%B0-%D0%BE%D1%82-%D0%BC%D0%B0%D1%84%D0%B8%D1%8F%D1%82%D0%B0-%D0%B4%D0%B0%D1%84%D0%BD%D0%B5-%D0%B3%D0%B0%D0%BB%D0%B8%D1%86%D0%B8%D1%8F", "text": "Най-известната журналистка в Малта бе взривена в автомобила си недалеч от дома, където живее. Тя бе един от разследващите журналисти по проекта „Досиетата Панама“. Убийството й предизвика шок и възмущение в цял свят. Дафне Галиция загина в понеделник, 16 октомври. Поставена бомба превърна колата й ”Пежо 108” в горящ ад. Тази черна новина мина някак тихо из българските медии. Фактът, че нито една от националните телевизии не коментира темата в сутрешните блокове, е показателен. Затова пък бТВ ни „почерпи“ с професионален лицемер, който облъчи аудиторията с лъжи, издаващи напреднала психопатия. Научихме, че Пеевски пише закон, с който да спре разграбването на активите на КТБ и че бил обиден от тиражираните неистини за него. Дали да не направим благотворителна кампания да подкрепим този човечец? Дали в бТВ някой си дава сметка, че ни връща към Чернобил? В България взривената Дафне Галиция няма да предизвика откровен разговор за медиите и мафията в политиката. Дори да беше българка, което ми е трудно да си представя. Има отделни опити на колеги да хвърлят камък в блатото, но на тях се гледа като на Мунчо от „Под игото“. Лудички са, не им обръщайте внимание. Изразът, който решава всеки скандал и изваден на светло проблем. 70 на сто от медиите са под контрола на Делян Пеевски, 20 на сто са под друг контрол и остават едни 10%, списвани от „лудичките“. В България дори да убият журналист, той ще бъде „уличен“ в корупция, замесен в съмнителни връзки, непочтен и пр. Рефренът „заслужил си го е“, ще се върти из пеевските медии като развалена плоча, докато лъжата попие в полирания мозък на аморфната маса. Дано ви звучи цинично, та да обърнете внимание на тези твърдения. Такава е тактиката на мафиотското управление: омърсяване на всеки опит за съпротива. Последните разкрития на Галиция са били за премиера на страната Джоузеф Мускат и двама от неговите сътрудници, които са били свързани с офшорни компании, замесени в продажбата на малтийски паспорти. Тези фирми са получавали плащания и от Азербайджан. Прокуратурата вече разследва случая. Неотдавна в някои наши медии се появи запис на телефонен разговор между банкера Цветан Василев и представителка на компанията „Йозтюрк Холдинг“. От чутото става ясно, че българският премиер Борисов и главният прокурор Цацаров са поискали 50 млн долара, за да разрешат турците да купят активите на фалиралата КТБ и банка „Виктория“. Поискали ги като комисионна, за да свалят цената почти наполовина. Борисов и Цацаров се направиха на расеяни. Тук вече няма сетива за золумите. За съпротива да не говорим. Борисов „жъне“ успехи на международното поприще, а Цацаров обсъжда борбата с корупцията със своя патрон генералния прокурор на Русия Юрий Чайка. Осветена бе шуро-баджанашката схема на управление на ГЕРБ в Хасково, после и на други места. Гърмяха „ЦУМгейт“, „Суджукгейт“, „Яневагейт“ – никаква реакция… Развинтените болтове на колата на върховния съдия Лозан Панов… Не е затихнал още и скандалът покрай опитите да бъдат заграбени „Емко“ и „Дунарит“. Тишина. Сякаш севернокорейските ядрени ракети са се стоварили върху нас, сбърквайки пътя към САЩ… Тото Риина, един от най-големите мафиотски босове в Италия признавал, че уважава истински съдията Фалконе, който разбил голяма част от организацията и бизнеса му. Защото бил истински мъж и противник. „Затова ще го унищожа по начин, достоен за велик мъж“. Джовани Фалконе, заедно със съпругата му Франческа Морвило и 3-ма полицаи телохранители (Роко Дичило, Антонио Монтинаро и Вито Скифани), са убити на 23 май 1992 г. на магистралата А29 между град Палермо и международното летище. Бронираният автомобил Fiat Croma, в който пътува известният антимафиот, е взривен от страховита бомба с над 1 тон тротилов еквивалент. Всеки магистрат, ченге и журналист в България, които имат претенция дори колкото главичка на топлийка за лоялност към обществото, закона и истината, трябва да са готови за подобна участ. Всичко друго е пародия: клечене пред парламента или МС с питанки „Къде е Ани?“, креватни гимнастики и нечистоплътни съглашателства в х-л „Берлин“ или Банкя. И стига сте мрънкали, че стоите в пеевските медии, защото имате семейства. Всички имат. Просто сте си такива. Пита се само дали всеки ден се правите, че вярвате на лъжите, които ви пробутват или наистина им вярвате? Много забавно. Не знам как се е издържала Дафне Галиция, но очевидно не е подгъзвала в удобни вестници. И сигурно е била горд човек. И свободен. Като Анна Политковская. И много други, разбира се. Тук такива хора са рядкост. Примитивизмът в политиката зарази бизнеса, институциите, магистратурата и медиите. Дори изкуството. Който може, нека почете паметта на непознатата Дафне Галиция. Нейната смърт ни показа за пореден път пропастта, която ни дели от нормалността. Оправданията са безпомощност. И бездуховност. А сега погледнете очите на Дафне Галиция. Ако ви стиска…", "date": "2017.10.18", "title": "Стиска ли ви да погледнете в очите убитата от мафията Дафне Галиция?"}
{"url": "http://www.classa.bg/%D1%81%D0%B2%D1%8F%D1%82/item/374008-%D0%BF%D1%80%D0%BE%D0%B4%D0%B0%D0%B2%D0%B0-%D1%81%D0%B5-%D1%87%D0%B0%D1%81%D1%82-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "И търговията продължава, не е тайна за никой. Главният военен прокурор на Украйна Анатоли Матиос неотдавна заяви, че Държавната гранична служба няма достъп до 150-километровия участък на украинско-унгарската граница.   Първоначално отделни участъци от граничната зона са дадени на местните жители, но скоро след това всичките тези участъци „се акумулират” в едни и същи ръце.  ", "date": "2017.10.18", "title": "Продава се част от държавната граница на Украйна"}
{"url": "http://www.classa.bg/%D1%81%D0%B2%D1%8F%D1%82/item/374009-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%B0%D0%B5%D1%86-%D1%81%D0%B0-%D0%BE%D0%BF%D0%B0%D1%81%D0%BD%D0%B8", "text": " аналог на българската Агенция за ядрено регулиране (АЯР), се казва в предупреждение на информационна агенция Ройтерс, гласящо:     Във Франция се експлоатират 58 ядрени енергийни блока, което ще рече 58 “мирни” ядрени реактора.   Следователно половината от тях СА ОПАСНИ.   Второ ниво на опасност се взема от СЕДЕМ СТЕПЕННАТА СКАЛА, за оценка на ядрени инциденти или катастрофи.   Най-нагледно тя изглежда ето така:     На картата са показани най-големите аварии, случили се до сега по света, оценени на нива от ПЕТ до СЕДЕМ.   Второ ниво, макар и да изглежда ниско въобще не е за пренебрегване!!!   ЛЮБОПИТЕН ФАКТ!  Същата френска държавна корпорация ЕДФ в момента източва пари от АЕЦ “Козлодуй” по схемата за повторно “удължаване” живота на работещите блокове 5 и 6.     Да не дава Господ, но се чувствайте предупредени.  ", "date": "2017.10.18", "title": "Половината френски АЕЦ са опасни"}
{"url": "http://www.classa.bg/%D1%81%D0%B2%D1%8F%D1%82/item/374005-%D0%B0%D0%BA%D0%BE-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%BE%D1%82%D0%BE-%D0%B2%D0%B8%D0%B4%D0%B5%D0%BE-%D0%B2%D0%B8-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BF%D0%BE%D0%B7%D0%BD%D0%B0%D1%82%D0%BE-%E2%80%A6-%D0%B4%D0%B0,-%D0%B2%D0%B8%D0%B6%D0%B4%D0%B0%D0%BB%D0%B8-%D1%81%D0%BC%D0%B5-%D0%B3%D0%BE-%D0%B2-%D0%BA%D0%B8%D0%B5%D0%B2", "text": "  \r\n         \r\n          ", "date": "2017.10.18", "title": "Ако каталунското видео ви изглежда познато … да, виждали сме го в Киев"}
{"url": "http://www.classa.bg/%D1%81%D0%B2%D1%8F%D1%82/item/374001-%D0%BE%D0%BF%D0%B0%D1%81%D0%BD%D0%B0-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "Хиляди хора споделят 'bonespiration' (\"костно вдъхновение\") в социалните медии, като харесват снимките на определени хора, чиито кости видимо се открояват. На тези все по-често срещани снимки се появяват хора - предимно младежи – на които лесно могат да се различат ключиците, ребрата или бедрените кости. Изследване на експерти от няколко британски университета показва опасното въздействие на разпространението на подобна тенденция. След като анализирали 734 снимки в Twitter, Instagram и We Heart It, изследователите стигнали до заключението, че това е нездравословно, защото идеализира изключително тънките тела и консумацията на ограничени количества храна. В допълнение, стереотипите, които популяризират подобни публикации, са свързани с различни хранителни разстройства, от булимия до анорексия. В тази връзка, членовете на университета в Аделаида (Австралия) потвърждават, че жените, които публикуват графични документи с хаштаг fitspiration\" - вдъхновение за да сте във форма – са подложени на повишен риск от тези заболявания. Тази тенденция не остана незабелязана и лицата, отговорни за Instagram забраниха етикети като \"proana\" или \"thighgap\" ( \"про-анорексия\" и \"разстояние между бедрата\") още преди четири години. Въпреки тези призиви за внимание, все още може да се намерят много публикации с подобно съдържание.", "date": "2017.10.18", "title": "Опасна тенденция в социалните мрежи"}
{"url": "http://www.classa.bg/%D1%81%D0%B2%D1%8F%D1%82/item/374002-%D1%81%D0%B1%D0%BE%D0%B3%D0%BE%D0%BC-%D0%BD%D0%B0-%D0%B1%D0%B8%D1%80%D0%B0%D1%82%D0%B0-10-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC%D0%B0-%D1%83%D0%B1%D0%B8%D0%B2%D0%B0", "text": "От калъпа сапун до професионалните взаимоотношения - \"поколението на хилядолетието\" изглежда, че убива множество индустрии и променя различни сфери на всекидневния живот, един дълъг списък на които е съставен от уебсайта Mashable. Ето десет неща, застрашени от поколението Y: Това поколение пие по-малко от предишните поколения и предпочита виното и силните напитки, вместо бирата. Вкусовете на младите хора вече доведоха до свиване на пазара на бира в САЩ и няколко финансови анализатори престанаха да съветват клиентите си да инвестират в акции на пивоварни. Популярността на онлайн пазаруването се увеличава и потребителските навици на „милениумците\" се променят, което вече доведе до затварянето на стотици търговски вериги в САЩ. Проучванията показват, че те предпочитат аутлетите, а ако искат да купуват конкретни марки, правят това в магазините на самите марки. Друго скорошно проучване показва, че младите хора от поколението Y са много по-малко заинтересовани от мотоциклетите, отколкото предишните поколения. Тази тенденция вече отслаби търсенето на мотоциклети в Съединените щати и повлия негативно дори на акциите на легендарните Harley-Davidson. Дори диамантите не могат да издържат на промените, които правят „милениумците\". 2016 г. стана най-лошата година за индустрията от началото на световната финансова криза и компаниите като De Beers бяха принудени да намалят цените с 10%, защото младите хора предпочитат да харчат пари за пътуване, вместо да си купуват сватбени пръстени с диаманти. Освен това, сред прогресивните млади хора между 20 и 30 години в развитите страни, диамантите се смятат за неетичен подарък, заради условията, при които те биват извличани в Африка. Продажбите на сапун също са на хлъзгав наклон. Според доклад на изследователската група Mintel, „милениумците\" все повече предпочитат течния сапун, защото имат впечатлението, че един калъп е покрит с микроби и е неудобен за използване. Според проучване на LinkedIn, 68% от „милениумците\" са готови да пожертват приятел и колега, за да напреднат в кариерата си, в сравнение с 38% от анкетираните на възраст 55-62 години. През последните шест години популярността на ресторантите за бързо хранене сред американците между 19 и 21 години е спаднала с 13%, а месечните посещения в тях на тези между 22 и 37 години не са се променили. В същото време и двете категории посещават все повече и повече други вериги, предлагащи по-разнообразни и здравословни опции в менюто. „милениумците\" са рационално поколение и не желаят да платят повече от $ 20 за бутилка вино. Социалните мрежи, онлайн коментарите и резервациите в последната минута революционизират туристическата индустрия. Младите хора предпочитат да пътуват сами; те търсят неконвенционални интересни места в не-туристически обекти и пътуват по-дълго време (средно два месеца в сравнение с две седмици пътувания на техните родители). Туристическата индустрия ще трябва да се адаптира почти изцяло към вкусовете на най-голямото (и скоро най-разточителното) поколение. В същото време, според изследването Проект: Свободно време, 43% от „милениумците\" спадат към категорията на така наречените \"мъченици на работата\": хора с чувство за вина когато вземат свободно време и работят прекалено. За сравнение, процентът на \"мъчениците\" сред всички анкетирани е 29%.", "date": "2017.10.18", "title": "Сбогом на  бирата: 10 неща, които поколението на милениума убива"}
{"url": "http://www.classa.bg/%D1%81%D0%B2%D1%8F%D1%82/item/374003-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B4%D0%B2%D0%B0%D0%BC%D0%B0-%D0%BB%D0%B8%D0%B4%D0%B5%D1%80%D0%B8-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%81%D1%82%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8", "text": "Съдия Кармен Ламела е наредила затварянето без право на гаранция на лидерите на две каталонски суверенистки организации, председателите на Асамблеята на Каталония (ANC) Жорди Санчес и на Omnium Cultural – Жорди Киксарт. Санчес и Киксарт са обвинени в противодържавна дейност за предполагаемото им участие в размириците на 20 септември, когато техните организации са насърчавали гражданите да се съберат пред централата на Министерството на икономиката на Каталуния, докато испанските власти претърсваха мястото. Магистратът обвини двамата лидери в \"насърчаването\" на масови събирания по време на действията на Гражданската гвардия, вместо да призовават за мирна демонстрация. От своя страна, ръководителят на каталунската полиция, Жосеп Луис и интендантката на регионалния орган по сигурността, Тереза Лаплана, са били временно освободени срещу подписка. На двамата са наложени двуседмични явявания, иззети са паспортите им и им е забранено да напускат Испания. В Испания наказанието за такива престъпления е 8-10 години затвор за \"предизвикалите, поддържали или ръководили размириците или техните главни автори\". За \"лица, облечени с власт\", член 545 от Наказателния кодекс предвижда наказание между 10 и 15 години. Гражданите, които извършват този вид престъпление и чиито случаи не се отнасят до вече споменатите, обикновено получават наказание от 4 до 8 години.", "date": "2017.10.18", "title": "Испания: затвор за двама лидери на каталунски суверенистки организации"}
{"url": "http://www.classa.bg/%D1%81%D0%B2%D1%8F%D1%82/item/373999-%D0%BE%D1%81%D1%8A%D0%B4%D0%B8%D1%85%D0%B0-88-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B7%D0%B0-%D0%BE%D1%82%D1%80%D0%B8%D1%87%D0%B0%D0%BD%D0%B5-%D0%BD%D0%B0-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0", "text": "Съдът във федералната германска столица издаде присъда срещу 88-годишна жена, призната за виновна по обвинение в отричане на Холокоста и разпалване на етническа омраза, предава Deutsche Welle  Наказанието на Урсула Хаферберк е шест месеца лишаване от свобода. По информация на съда, през януари 2016 г. жената публично е заявила, че Холокостът никога не се е случил. Отрекла е масовите убийства в газовите камери на концентрационния лагер „Аушвиц“, заявявайки, че в тези твърдения „няма нищо вярно“. В рамките на процеса Хаферберк е повторила гледната си точка.", "date": "2017.10.18", "title": "Осъдиха 88-годишна жена за отричане на Холокоста"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373994-%D0%B7%D0%B0%D1%89%D0%BE-%D0%B3%D0%B8-%D0%BD%D0%B0%D1%80%D0%B8%D1%87%D0%B0%D1%82-%D1%87%D1%83%D0%B6%D0%B4%D0%B5%D0%BD%D1%86%D0%B8,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8", "text": "          При осъзнаването на заплахата от тероризъм България е очевидно в някакъв преходен етап: хем съдебната власт признава, че в страната има прояви на тероризъм, хем законодателната власт говори за този феномен в условно наклонение. Кое от двете е вярно?     Вижте последния случай. Миналата седмица стана ясно, че в България е арестуван сириец, придобил българско гражданство. Прокуратурата го описва като \"фигура с ръководни функции\" в групировката \"Ислямска държава\". Според държавното обвинение, мъжът е имал двама съучастници, с които е организирал нелегално производство на тютюн за наргилета в София. С парите от продажбите трябвало да се финансира терористичната му дейност. Мъжът дори имал \"паспорт\" от ИД и проследимо минало на активен участник в боевете в Сирия. Освен това се виждал във видеоклипове на терористичната организация.     Това обвинение звучи доста по-сериозно от досегашните дела, по които вече има и произнесени присъди. Нека припомним: през юни тази година беше произнесена първата присъда за тероризъм - срещу мъж с двойно гражданство, българско и австралийско, който се е обучавал по стрелба, за да се подготви за терористична дейност. Въпросният човек беше осъден на 4 години затвор на първа инстанция.     Втората присъда беше произнесена в средата на септември, когато трима сирийци с бежански статут, издаден в Германия, бяха осъдени на по 6 години затвор. На първа инстанция съдът прие, че те са се опитали да преминат нелегално от България в Турция, за да \"участват в престъплението тероризъм\", като се включат в редиците на \"Ислямска държава\" и на \"Мюсюлманските братя\".     Както и да звучат историите зад тези присъди, това са си два съдебно доказани случая на тероризъм. И ако прокуратурата си свърши работата, случаят с производителите на тютюн за наргилета може да се превърне в трети пример. Проблемът е, че докато думата \"тероризъм\" постепенно навлиза в съдебните зали, законодателната власт очевидно не знае как да борави с нея. Чуйте Цветанов, който оглавява парламентарната комисия по вътрешни работи:    \"Не трябва да изключваме възможността в България да има и чужденци, които са се присъединили към \"Ислямска държава\"\", каза той пред БиТиВи. Освен колебанието, интересна е и думата \"чужденец\". Не е ясно за кого се отнася тя, след като току-що арестуваният мъж (онзи с наргилетата) има българско гражданство, придобито през 2008 година, а първата присъда за тероризъм (онази от лятото) беше произнесена за младеж, чийто баща е българин, а майката - австралийка. Или може би Цветанов не е разбрал, че всеки човек с български паспорт е български гражданин като всички останали?   Това не е заяждане на дребно с бившия министър на вътрешните работи, а илюстрация на прекомерно бавния път, по който неподготвените власти се приближават до отговорностите. Тероризмът е опасност, на която са изложени всички развити страни и няма основание да се смята, че България ще си остане на завет. Тази опасност включва и един подчертано неудобен елемент: носителят ѝ може да е част от същото това общество, към което принадлежиш и ти. И докато този факт не бъде осъзнат от политици на отговорни постове, решенията на проблема с тероризма ще бъдат все грешни.   Впрочем, дори и прокуратурата, която успешно приключи цели две дела за тероризъм в рекордно кратки срокове, сякаш има проблем със собствения си успех. Вместо просто да опише престъплението, което разследва в момента, тя сякаш бърза предварително да изключи \"истинския\" български народ от каквато и да е терористична проява. За случая с наргилетата, например, прокурорите уточняват, че тютюнът е бил обработван от работнички \"от ромски произход\", а после е бил изкупуван от лица \"с арабски произход\". Нека припомним: когато става дума за разследвания, обикновено се посочва гражданството на предполагаемия извършител, а не неговият етнически произход. Но тук, както виждаме, е направено изключение.   Ако се върнем към Цветанов и неговите мисли на тема тероризъм, ще установим и друга неадекватност: председателят на комисията по вътрешни работи очевидно смята, че някой отвън трябва да установи мястото на България в потока от европейски бойци за ИД. В интервюто си той казва, че според Интерпол в ЕС има 5000 граждани, участващи в терористичната групировка, но че не е ясно колко от тях са от България. Дефицит на информация, който би следвало да се запълни именно от България, и то точно под ръководството на високопоставени политици като Цветанов.", "date": "2017.10.18", "title": "Защо ги наричат чужденци, след като са български граждани?"}
{"url": "http://www.classa.bg/%D1%81%D0%B2%D1%8F%D1%82/item/374000-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2-%D1%82%D0%B8%D0%BF-%D0%B3%D1%80%D0%B0%D0%B2%D0%B8%D1%82%D0%B0%D1%86%D0%B8%D0%BE%D0%BD%D0%BD%D0%B8-%D0%B2%D1%8A%D0%BB%D0%BD%D0%B8", "text": "Европейската южна обсерватория (ESO) обяви откритие, което предполага \"началото на нова ера\" в космологията. Наблюдавани са за първи път комбинация от гравитационни вълни и светлина, произхождащи от едно и също събитие: сливането на две неутронни звезди. На първо място, това откритие предполага откриването на една пета гравитационна вълна, наречена GW170817 от специалистите, които на 17 август са я наблюдавали с помощта на инструмента LIGO в САЩ и интерферометъра Дева в Италия. Това е първата открита гравитационна вълна, чийто произход не е сблъсъкът на черни дупки. Само две секунди след наблюдението на тази гравитационна вълна, спътниците Ферми и Интеграл откриха кратък взрив от гама лъчи. Според съобщението, оптичният сигнал и гравитационните вълни произтичат от сливането на две неутронни звезди, случило се на 130 милиона светлинни години от Земята. Това явление, наречено килонова, бе предсказано преди 30 години, но неговото съществуване досега не бе потвърдено. През последните седмици научната общност е изпълнена със спекулации, че LIGO е открила нещо интригуващо. Слуховете станаха по-сериозни, след като астроном от Университета на Тексас туитна \"Нов LIGO\" и направи препратка към оптичен компонент, което можеше да означава, че намерил нещо отвъд сливане на черни дупки, регистрирано досега с детектора.", "date": "2017.10.18", "title": "Начало на нова ера: Астрономите откриха нов тип гравитационни вълни"}
{"url": "http://www.classa.bg/%D1%81%D0%B2%D1%8F%D1%82/item/373995-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%BD%D0%B0-%D0%BF%D1%83%D1%82%D0%B8%D0%BD", "text": "          В програмата на австрийската Партия на свободата може да се прочете косвен апел да се вдигнат санкциите, наложени на Русия заради намесата ѝ в Украйна. Според авторите на програмата не било честно санкциите срещу Русия да нанасят масивни вреди на австрийската икономика и на селското стопанство заради една политика, която е в пълно противоречие с неутралитета. Има се предвид статутът на Австрия като неутрална държава.   Подобни позиции застъпват и други десни популисти в Европа. Но Партията на свободата е единствената, която има шанса скоро да защитава тези свои позиции като евентуален коалиционен партньор в Австрия. Всъщност крайно десните от Партията на свободата вече два пъти са участвали в австрийски правителства – за последен път в периода 2000-2005 под ръководството на вече покойния Йорг Хайдер.   Партията на свободата отдавна поддържа добри връзки с Русия. Навремето Хайдер беше на посещение в Москва и се срещна с тогавашния руски премиер Михаил Касянов. През последните години контактите се задълбочиха. Мнозина в Партията на свободата се възхищават от Владимир Путин, казва Ева Зелеховски, журналистка от „Винер Цайтунг\" и съавторка на книгата „Десните приятели на Путин\", в която става дума за десните популисти в Европа.   Особено топла връзка с Москва видимо има Йохан Гуденус. 41-годишният заместник-кмет на Виена е следвал в Москва и говори перфектно руски. По време на руското анексиране на Крим през март 2014 година този политик от Партията на свободата посети полуострова в ролята на „наблюдател\" на референдума. „В деня на гласуването не забелязах никакви признаци на пропаганда, натиск или военна намеса\", каза тогава той в интервю за Дойче веле. След анексирането и други негови съпартийци бяха в Крим, който смятат – за разлика от европейската позиция – за част от Русия.     Досега няма информации за пряка или косвена финансова подкрепа от Русия за Партията на свободата, какъвто бе случаят с Националния фронт във Франция. Партията на свободата заявява, че не получава помощ от Русия, затова пък в областта на институционалното сътрудничество с Москва тази партия е доста по-напред от другите десни популисти в Европа. През декември миналата година партийна делегация посети руската столица и подписа петгодишно „Споразумение за сътрудничество\" с кремълската партия „Единна Русия\". Тогава медиите съобщиха, че това споразумение включва и планове за сътрудничество по „патриотичното възпитание на младежта\".   От руска страна за това сътрудничество отговаря депутатът от Думата и генерален секретар на „Единна Русия\" Сергей Железняк, чието име присъства в санкционния списък на ЕС. Този факт обаче не му попречи да участва на среща с Партията на свободата през май в австрийския град Линц. Тогава Железняк пожела на партията \"много успехи на изборите\" и я похвали заради отрицателната ѝ позиция към санкциите.       Ева Зелеховски смята, че споразумението с „Единна Русия\" досега не е донесло нищо на Партията на свободата и представлява по-скоро инвестиция в бъдещето. „Ако влязат в правителството обаче, то ще бъде за тях някакъв достъп до международната сцена\", обяснява тя. „В началото Партията на свободата ще изпадне в изолация, защото е дяснопопулистка. Западните правителствата на първо време едва ли ще я атакуват. Но виж, ако Путин приеме в Москва един австрийски вицеканцлер (от Партията на свободата – бел. ред.), положението сигурно ще се промени.\"   Дали Партията на свободата ще блокира продължаването на санкциите срещу Русия, ако влезе във властта? „Сигурна съм, че ще се застъпи за вдигането на тези санкции\", казва Зелеховски и дава пример с унгарския премиер Виктор Орбан, който се обявява против санкциите, макар че като член на ЕС страната му участва в тях.", "date": "2017.10.18", "title": "Австрийските приятели на Путин"}
{"url": "http://www.classa.bg/%D1%81%D0%B2%D1%8F%D1%82/item/373996-%D0%B0%D0%BA%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BD%D0%BE%D1%80%D0%BC%D0%B0%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "          След изборите в неделя Никола Груевски загатна с наведена глава оттеглянето си от политическата сцена в Македония. Не каза \"оставка\", но то не се и налагаше. Оставката бе надвиснала над него като сянка, а думите му бяха просто отчаян порив да демонстрира решителност и твърдост. Опитът му да оправдае тежкото поражение с обвинения за нередности е само замазване на очите на симпатизантите и партийните членове преди втория тур на 29 октомври, когато съдбата му ще бъде окончателно решена.     Крушението на Груевски вече е факт. Остава обаче големият въпрос: какво правим със системата, която той наложи след своето над 10-годишно управление? Система, в която доминираха корупцията, шуробаджанащината, клиентелизмът и национализмът. Система, която контролираше съдебната власт, всяваше страх и ограничаваше свободата на гражданите и медиите. Система, чиито ужасни подмоли се видяха на 27 април тази година с въстанието в парламента. Система, за чиято налудничавост научихме от записите, публикувани от тогавашната опозиция и днешна власт в Македония. Система, която скара държавата с нейните съседи и с международната общност. Система, която измисли „Скопие 2014\" и така превърна македонската столица в долина на кича и в обект на подигравки по цял свят.   В нощта след голямата си изборна победа привържениците на Социалдемократическата партия бяха в еуфория както от поражението, нанесено на съперника, така от неочаквано голямата си победа. И разбираемо оставиха на втори план всички проблеми, пред които е изправена страната - както у дома, така и навън. Да, лидерът на социалдемократите Зоран Заев предупреди, че \"сега ще трябва да запретнем ръкави\", което определено внесе известно отрезвяване в онези часове на възторг. И независимо дали Груевски наистина ще влезе в затвора, Заев трябва да бъде наясно, че той и неговата партия са изправени пред историческа задача - и нямат право на много грешки.    Отговорността е голяма, точно както и очакванията на гражданите. Груевски вече няма да предопределя съдбата на Македония, но онова, което ще се случва в Македония, навярно ще предопредели съдбата на Груевски. Или на онези, които в бъдеще решат да следват примера му. Тъй или иначе, справедливост трябва да има. Но справедливост може да се постигне само чрез реформиране на съдебната система, за чиято независимост политиката трябва да създаде условия.     Неслучайно във втория доклад на експертната група на Европейската комисия се споменава именно опасността \"превзетата държава\" в Македония просто да бъде подменена с друга. И Брюксел, и останалите симпатизанти на Македония в международната общност през последните 25 години се наслушаха на приказки за \"ново начало\", на безчет неизпълнени обещания за възраждане и нов живот. Да не говорим пък за македонските граждани. Ако Македония иска да стане нормална държава, не е достатъчно просто Заев да седне на трона на Груевски, а кметове от Социалдемократическата партия да сменят кметовете от ВМРО-ДПМНЕ. Предстои работа по самите основи на обществото: в образованието, където децата от малки се учат на подчинение, а не на критично и творческо мислене; в здравеопазването, което разболява вместо да лекува; в държавната администрация, където кариера се прави с партийна книжка, а не с качества; и изобщо в манталитета, който гледа на властта като на шанс за забогатяване, а не като служба в името на обществото.   Реформите, от които се нуждае Македония, не бива да си останат някакви теоретични законодателни проекти, които никой не провежда. Те трябва да се превърнат в пример за различно поведение, което държавното ръководство демонстрира пред обикновения гражданин. Култът към личността на лидера и смирението пред него трябва да бъдат заменени от критичност и диалог.     Няма да мине много време, преди да се появят първите новини за, примерно, разпределяне на обществени поръчки по партиен или частен интерес - както на централно, така и на местно равнище. Да, това се случва по цял свят. Разликата обаче е, че там, накъдето Македония се е упътила, такива явления са наказуеми. И ако безнаказаността на длъжностните лица остане валидна като принцип, всички обещания ще се окажат просто празни думи. А опитът клиентелизмът да се пребоядиса в нови партийни цветове само ще ускори краха на държавата и ще се върне като бумеранг към управляващата партия. Същото важи и за потискането на медиите.   Изкушението да използваш част от старата система в своя полза, за партийни или лични облаги, скоро ще тласне новата управляваща партия в коловоза на \"груевизма\". Тъй че единствено пълното демонтиране на системата \"Груевски\" може да донесе успех на държавата и на управляващата партия. Нека не забравяме, че тази система не беше измислена от Груевски или ВМРО-ДПМНЕ. Те просто усъвършенстваха онова, което наследиха от социалдемократите през 1990-те години. Следователно задачата не е никак лесна. А тя е да се изгради система, в която Груевски не може да се повтори. Това е възможно само с независима съдебна система, с професионална администрация, свободни медии и силно гражданско общество.   Накратко: ще е нужна много смелост и качествена работа, за да потръгнат промените в Македония. А дали Заев и неговата партия наистина имат решимостта да поемат по този път - това ще си проличи много бързо. Засега има място само за умерен оптимизъм. Но не и за еуфория.", "date": "2017.10.18", "title": "Ако Македония иска да стане нормална държава"}
{"url": "http://www.classa.bg/%D1%81%D0%B2%D1%8F%D1%82/item/373997-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D1%80%D0%BE%D0%BC%D0%B5%D0%BD%D1%8F-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D0%B0-%D0%B7%D0%B0-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "          Реформата на директивата за командированите работници, предмет на остри спорове между страните от Източна Европа и Франция, преодоля първия етап в Европейския парламент (ЕП). Комисията по заетостта, която изготвя текста с поправките, прие текст, който в определени аспекти е дори по-твърд от предложението на Европейската комисия (ЕК) от март 2016 година. Той обаче не съдържа всички точки, за които настояваше Париж в желанието си да бъдат затегнати правилата, посочва агенция Франс прес.   Източноевропейците се съпротивляват срещу исканите промени, защото - най-вече Прага и Варшава - се боят от негативни икономически последици. В момента, според тази директива, работодателите могат да изпращат свои работници и сътрудници на работа в друга страна от ЕС, но им плащат по своите национални тарифи. Брюксел от доста време смята, че това положение трябва да се промени, защото уврежда правилата за конкуренцията.     Тласъка за реформата дойде от френският президент Макрон, а с германска подкрепа проектът влезе в брюкселския дневен ред. Според това предложение, работниците трябва да получават заплата според ставките в държавата, където упражняват труда си, което за Източна Европа е като червен плащ за бик. Държави като Франция и Германия твърдят, че само така може да се попречи на източноевропейските работници и занапред да подбиват цените на трудовия пазар. Източноевропейските държави обаче се опасяват, че в резултат от това техните фирми ще претърпят сериозни загуби.     Напрежението около Директивата за командированите работници осезаемо се усеща и в Брюксел, където смятат, че някои източноевропейски държави раздухват конфликта без връзка с фактите. В Полша, например, преди няколко дни бе съобщено, че Евросъюзът щял да отмени директивата. По коридорите на европейските институции с недоумение повдигат вежди в отговор на такива фалшиви новини. Защото директивата не може да бъде отменена току-така. Камо ли пък еднолично от Европейския парламент.   Според евродепутати, промените на правилата не бива да се тълкуват като опит на Париж да си отмъщава заради евтината работна ръка от Източна Европа. Свен Шулце от Европейската народна партия казва в интервю за Дойче веле: „Директивата е още от началото на 1990-те години, а оттогава насам непрекъснато констатираме масивни злоупотреби в цяла Европа.   Тоест, директивата няма да бъде отменена, но сигурно ще бъде променена. Тенденцията, поне според парламентаристите, е срокът за командироване на работници да бъде ограничен до 24 месеца. И чак след това заплащането на командированите работници трябва да се приравни с тарифите в приемащата страна. Но има и по-твърд вариант: една група страни-членки около Франция, към която принадлежи и Германия, настоява този срок да не е 24, а само 12 месеца. А по отношение на тъй наречените „верижни договори\" – когато на едно и също работно място в чужбина се изпращат последователно различни хора (най-вече строители или болногледачи) – работодателят сам трябва да прецени дали след изтичането на срока заплащането да се приравни към стандартите в приемащата страна.       В основата на дискусията са както самото заплащане и сроковете, така и юридическата рамка. Европарламентът, който се отнася сериозно към резервите на източноевропейците, предлага не само по-гъвкав срок, но и включването на социален компонент в бъдещата преработена директива. Например да се прекрати порочната практика, според която командированите работници досега сами трябваше да имат грижа за прехраната и подслона си, които се смятаха за финансово покрити с трудовото им заплащане.   Освен това директивата и в момента не нарушава в такава голяма степен правилата на конкуренцията. Източник в Комисията по заетостта припомня, че според актуалното законодателство, например в една Германия, един командирован работник от България тъй или иначе получава гарантираната от закона минимална почасова надница. Свен Шулце добавя, че позицията на ЕП е изработена след широко обсъждане и съгласуване между отделните фракции: „Ние от самото начало включихме в дискусията и засегнатите региони и разговаряхме с нашите източноевропейски колеги много повече, отколкото е обичайно\", посочва той. А френската му колежка Елизабет Морен-Шартие, която е съдокладчик по текста с промените, допълва: \"Приехме балансиран текст, който отваря пътя към подобряване на защитата на работниците и към борбата срещу социалния дъмпинг.     Стремежът на ЕП е в максимална степен да защити правата на засегнатите и да съдейства за по-голямо разбиране към техните тревоги и притеснения, включително тези на източноевропейците.   След приемането на текста с поправките от Комисията по заетостта, следващото обсъждане ще бъде идния понеделник - на 23 октомври министрите на труда от ЕС ще се опитат да постигнат споразумение. Според дипломатически източници, отделните страни изглежда са склонни да приемат, че командированите работници трябва да получават заплащане в пълния размер, а не само минималната ставка. На свое пленарно заседание на 26 октомври Европарламентът трябва окончателно да утвърди позицията си.", "date": "2017.10.18", "title": "Брюксел променя регламента за изпращането на работници в чужбина"}
{"url": "http://www.classa.bg/%D1%81%D0%B2%D1%8F%D1%82/item/373998-%D0%B2%D1%81%D0%B5%D0%BA%D0%B8-%D0%BC%D0%BE%D0%BC%D0%B5%D0%BD%D1%82-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "          Заместник-посланикът на Северна Корея в ООН Ким Ин-ньон остро разкритикува политиката на САЩ към Пхенян. „Никоя друга страна в света не е била изложена на толкова дълготрайна и екстремна директна ядрена заплаха от САЩ\", заяви той пред Комитета по разоръжаването на ООН. И добави, че е достигната критичната точка: „Във всеки един момент може да избухне ядрена война\".     Според заместник-посланика, Северна Корея подкрепя усилията на ООН за ядрено разоръжаване. Но пред лицето на заплахата от САЩ неговата страна не била в състояние да подпише Договора за забрана на ядрените оръжия. Дипло \"Докато не падне първата бомба\"   В неделя държавният секретар на САЩ Рекс Тилърсън повтори, че неговата страна търси дипломатическо уреждане на конфликта със Северна Корея: \"Тези дипломатически усилия ще продължат, докато не падне първата бомба\", увери Тилърсън. По този въпрос обаче външният министър и президентът Тръмп често влизат в противоречие. Така например само преди няколко дни президентът каза, че дипломатическите усилия за уреждане на конфликта били безсмислени. Вече от 25 години се водят разговори с Пхенян, подписват се споразумения и се харчат огромни суми пари, но тази стратегия не носи нищо - просто защото споразуменията се нарушават, „още преди да е изсъхнало мастилото\", написа Тръмп в Туитър. „Съжалявам, но само едно нещо ще функционира\", написа още Тръмп, без да уточни какво точно има предвид.     В първата си реч пред ООН в края на септември Доналд Тръмп заплаши Северна Корея с „тотално унищожение\" - изказване, което севернокорейските медии интерпретираха като обявяване на война. А малко преди това Тръмп отправи и тази заплаха - „огън и гняв, каквито светът никога не е виждал\".", "date": "2017.10.18", "title": "\"Всеки момент може да избухне ядрена война\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373993-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%BE-%D0%BE%D0%B1%D1%81%D0%B5%D0%B1%D0%B5%D0%BD-%D0%BD%D0%BE%D0%B2%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B1%D0%B5%D1%80%D1%82%D0%BE%D0%BB%D1%83%D1%87%D0%B8", "text": "                                                                                                                             ", "date": "2017.10.18", "title": "ПРЕЛЕСТНО ОБСЕБЕН-Новата книга на Бертолучи"}
