{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/375321-%D1%81%D0%B8%D0%BC%D0%B5%D0%BD%D1%81-%D0%B7%D0%B0%D0%BA%D1%80%D0%B8%D0%B2%D0%B0-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0", "text": "Германският промишлен гигант Сименс (Siemens) планира да закрие 6900 работни места в световен мащаб като част от по-голямо преструктуриране на бизнеса с енергийно и газово оборудване, предадоха световните агенции. Около половината от съкращенията ще бъдат в Германия, където ще бъдат затворени заводи в градовете Гьорлиц и Лайпциг, отбелязва ДПА. Общо процесът ще отнеме \"няколко години\", допълва Асошиейтед прес, като цитира мюнхенската група. Производството на електроенергия преживява сътресения с безпрецедентен обхват и скорост, отбеляза Лиза Дейвис, член на борда. По думите й възобновяемата енергия оказва натиск върху останалите форми на производство на електроенергия. Миналата седмица концернът обяви 10-процентово понижение на печалбата си от промишлена дейност за четвъртото финансово тримесечие. Спад от цели 40 процента е отчетен в подразделението за енергийно и газово оборудване, припомня ДПА. Персоналът в този филиал, произвеждащ газови турбини, вятърни централи и локомотиви, вече бе намален през 2013 година при мащабен план за преструктуриране. Сименс има около 372 000 служители по света към края на септември, посочва АП.", "date": "2017.11.17", "title": "Сименс закрива работни места"}
{"url": "http://www.classa.bg/%D1%81%D0%B2%D1%8F%D1%82/item/375314-%D1%82%D1%80%D0%BE%D1%85%D0%B8-%D0%B7%D0%B0-%D0%BF%D1%80%D0%BE%D0%BA%D1%8A%D0%BB%D0%BD%D0%B0%D1%82%D0%B8%D1%82%D0%B5-%D0%BF%D1%83%D0%B1%D0%BB%D0%B8%D1%87%D0%BD%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B7%D0%B0-2018-%D0%B3", "text": "Бюджетът за разходите на Федерацията през 2018 г., одобрен миналата седмица от партиите в Пакта за Мексико в Камарата на депутатите, не отразява социалните потребности, произтичащи от трагичните земетресения от 7 и 19 септември. Гражданите са искали общо преориентиране на публичните разходи, драстично намаляване на бюрократичните, избирателни и финансови разходи, както и историческа инвестиции в реконструкционните работи и нуждите на най-маргинализираните групи от населението в страната. Новият Фонд за възстановяване на федералните структури ще получи само 2500 милиона песос. Освен това Националният фонд за бедствия беше увеличен с 18 000 милиона песос за 2018 г. Този ресурс е абсолютно недостатъчен за възстановяването на повече от 180 000 домове, засегнати от земетресенията. Но правителството явно има други приоритети. През 2018 г. ще бъдат изразходвани 38 000 милиона песо за покриване на голямата измама с Fobaproa и като цяло повече от 600 000 милиона песо за финансовия разход по публичния дълг. Военните разходи ще се увеличат с 18%, за да достигнат 102 000 милиона. И прекомерните разходи за правителствена пропаганда ще продължат безспирно. Пеня Нието и неговият кабинет ще получат солидно увеличение на заплатите и няма да има намаляване на ползите за милионерите. Или на пенсиите за бившите президенти. Националният избирателен институт плаче, защото му съкращават 800 милиона песос, но все пак получава през 1988 г. невероятната сума от 24 000 милиона песос. Същите политици отново продължават да \" не виждат и не слушат\" огромното обществено отричане, което всеки ден натрупва повече сила под повърхността на предполагаемата \"демократична нормалност\". Рано или късно точно те ще трябва да платят цената за своето презрение към хората.", "date": "2017.11.17", "title": "Трохи за прокълнатите: Публичните разходи в Мексико за 2018 г."}
{"url": "http://www.classa.bg/%D1%81%D0%B2%D1%8F%D1%82/item/375315-%D0%B2%D0%B0%D1%82%D0%B8%D0%BA%D0%B0%D0%BD%D1%8A%D1%82-%D0%BD%D0%B0-%D0%BC%D1%83%D1%88%D0%BA%D0%B0%D1%82%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%D0%B0%D1%82%D0%B0%D0%BA%D0%B8-%D0%BD%D0%B0-%D0%BA%D0%BE%D0%BB%D0%B5%D0%B4%D0%B0", "text": "Нов клип на ислямска държава, разпространен от Fundación Wafa Media, свързана с терористичната група, показва маскиран човек, шофиращ автомобил, на път към базиликата Свети Петър във Ватикана. На седалката на пътника има раница и огнестрелно оръжие. Клипът е придружен от фразите \"Коледна кръв, така че чакайте\". Същото е публикувано във вторник на интернет страницата на организацията SITE Intelligence Group и може да се счита за призив за действие към \"самотните вълци\". Миналата година пред Коледа, на 19 декември, терористът Анис Амри нахлу на коледния пазар в Берлин, Германия, с камион, оставяйки 12 мъртви и десетки ранени. Амри принадлежеше към ислямска държава, според видеоклип, по-късно разпространен от терористичната група.", "date": "2017.11.17", "title": "Ватиканът на мушката: Ислямската държава заплашва с атаки на Коледа"}
{"url": "http://www.classa.bg/%D1%81%D0%B2%D1%8F%D1%82/item/375316-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D1%80%D0%B5%D1%87%D1%82%D0%B0-%D1%81%D0%B8,-%D0%B7%D0%B0-%D0%B4%D0%B0-%D0%BE%D1%82%D0%BF%D0%B8%D0%B5-%D0%B2%D0%BE%D0%B4%D0%B0-%D0%B8-%D0%BC%D1%80%D0%B5%D0%B6%D0%B8%D1%82%D0%B5-%D1%81%D0%B5-%D0%BF%D0%BE%D0%B1%D1%8A%D1%80%D0%BA%D0%B0%D1%85%D0%B0", "text": "По време на първата си публична реч, след като се завърна от обиколката в Азия, президентът Доналд Тръмп прекъсна речта си, за да отпие от бутилка с вода от марката Фиджи. Този малък факт е привлякъл вниманието на потребителите на социални мрежи, защото им напомни за подобен жест, направен от сенатор Марко Рубио през 2013 г. по време на републиканския отговор на обръщението на Барак Обама за състоянието на Съюза. Смешното е, че самият Тръмп се подигра на инцидента с бутилката за вода по време на президентската си кампания през 2016 г. \"Следващия път Марко Рубио да пие вода от чаша, вместо от бутилка - това би имало много по-малко отрицателно въздействие\", заяви тогавашният кандидат за президент Тръмп в своя Twitter акаунт през 2013 г. Марко Рубио не пропусна този жест на американския президент. \"Подобно, но трябва да работи върху формата си. Това трябва да се направи с едно движение и очите никога не трябва да изпускат камерата, но не е зле като за първи път\" туитна с неприкрито удоволствие сенаторът.", "date": "2017.11.17", "title": "Тръмп прекъсна речта си, за да отпие вода и мрежите се побъркаха"}
{"url": "http://www.classa.bg/%D1%81%D0%B2%D1%8F%D1%82/item/375317-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%B8%D1%80%D0%B0%D0%BD-%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%89%D0%B5-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Анализаторите в социална мрежа за инвеститори считат, че в случай на война между Рияд и Техеран, може да \"се очаква паника за цената на петрола, с повишаването й до между 150 и 200 долара още в първият ден от конфликта \". Ако саудитците или иранците атакуват взаимно своите петролни инсталации, цената на петрола може да скочи и до 300 щ.д., казват те. От своя страна, инвестиционният анализатор на валутния пазар Global FX, подчертава, че в района на евентуалния конфликт се извлича една трета от световния петрол. Саудитска Арабия, Ирак, Иран, ОАЕ, Кувейт, Оман и Катар произвеждат около 28 милиона барела на ден, така че цените ще се покачат веднага до 150 или 180 долара за барел, според анализатора. \"Тогава всичко ще зависи от продължителността на конфликта. Световният пазар ще оцелее два или три дни след конфликта. Ако конфликтът продължи една седмица цените ще се покачат до $ 200 или повече, а това ще има дългосрочни последици, тъй като резервите ще намалеят\". Но анализаторът твърди, че войната между Рияд и Техеран е малко вероятна, тъй като не е в интерес на Москва и Пекин. \"Русия е партньор на много страни в конфликта в Близкия изток. Най-големият вносител на петрол, Китай, който носи най-голям риск в случай на покачване на цените на петрола, ще използва цялото си влияние в Иран и САЩ, за да се избегне конфликт \". Рязък скок в цените на петрола и други въглеводороди ще застраши стабилността на цялата световна икономика, тъй като това би довело до увеличаване на инфлацията, предупреждава финансовият консултант Сastle Family Office. \"По време на сравнително ниски темпове на растеж значителният скок на инфлацията ще доведе до обедняване на голяма част от населението на света\", обяснява той. Все пак войната не е печеливша нито за Саудитска Арабия, нито за Иран. \"Саудитците, въпреки че се чувстват по-безопасно, имат бюджетен дефицит от 10% от БВП. А Техеран едва започва да увеличава износа на петрол след частична отмяна на санкциите\", обясняват специалистите. Също така, както Саудитска Арабия, така и Иран разбират колко решаващ за икономиките им е петролът и ще се опитат да поддържат производството дори в случай на конфликт. \"Дори и временен спад в пазарния дял означава, че други играчи като САЩ ще ги заместят веднага. И те не ще могат да си възвърнат пазарния дял. Ето защо, ако възникне такъв конфликт, както Саудитска Арабия, така и Иран ще направят всичко възможно, за да продължат да произвеждат и доставят колкото е възможно повече. \"", "date": "2017.11.17", "title": "Война между Иран и Саудитска Арабия ще изстреля цената на петрола"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/375318-%D1%83%D0%B8%D0%B7-%D0%B5%D1%8A%D1%80-%D1%87%D0%B0%D0%BA%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BB%D0%B5%D1%82%D0%B8%D1%89%D0%BD%D0%B8%D1%82%D0%B5-%D1%82%D0%B0%D0%BA%D1%81%D0%B8", "text": "Нискотарифната авиокомпания \"Уиз еър\" все още очаква решението на Върховния административния съд(ВАС), пред който обжалва решението на Летище София да се изравнят таксите за обслужване на самолети от двата терминала. Ако се наложи, компанията е решена да се обърне и към европейските институции, заяви Габор Васархели - мениджър корпоративни клиенти на компанията. Според нискотарифния авиопревозвач, изравняването на таксите за обслужване на двата терминала е довело до нарушаване на конкурентната среда. Като цяло сме доволни от услугите, които Терминал 1 предоставя, но тази практика нарушава конкурентната среда и създава конкурентно предимство на авиолиниите и операторите, които ползват Терминал 2, посочи Васархели. Двата терминала представляват два различни типа продукти, които се предоставят и за поддръжката, и за експлоатацията им. Разходите са различни и това би следвало да е отразено и в таксите, добави той. Летище София търпи загуби от порядъка на 8-10 милиона лева годишно заради уеднаквяване на таксите за двата терминала, смята Васархели, според когото през следващата година се очаква 30 % ръст на пътниците, превозени в България. За десетте месеца на тази година са превозени 2 милиона пътници, което представлява ръст от 43 %", "date": "2017.11.17", "title": "Уиз Еър чака решение за летищните такси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375319-17-000-%D0%B4%D0%B5%D1%86%D0%B0-%D0%BE%D1%82%D0%BD%D0%BE%D0%B2%D0%BE-%D0%B2-%D1%83%D1%87%D0%B8%D0%BB%D0%B8%D1%89%D0%B5", "text": "В класните стаи са върнати 17 297 деца и ученици от набор 2001 до набор 2012, съобщи пресцентърът на МС. Постигнатото до момента нямаше да е възможно без съвместната и координирана работа на всички въвлечени в процеса институции, както и тяхната силна мотивация. Основните ни приоритети занапред са резултатът от работата да бъде съхранен и надграден. Това е заявил заместник министър-председателят Томислав Дончев на днешното заседание на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, пише в съобщението. Министърът на образованието и науката Красимир Вълчев представил резултатите от извършеното, според които към 1 септември 2017 г. е установено, че 206 378 деца и ученици на възраст от 5 до 18 години са отпаднали от образователната система или никога не са били записвани в нея. За обхождане на 162 962 адреса в цялата страна са били мобилизирани 1103 екипа с общо 11 632 представители на различни институции - учители, директори, социални работници, полицаи, общински служители, представители на местните комисии за борба с противообществените прояви на малолетни и непълнолетни лица, медиатори, представители на гражданското общество. В близо 80 на сто от случаите децата не са намерени на настоящ адрес, най-често, защото не са в страната. За отпадането да децата от образователната система сред основните причини се открояват социално-икономическите, както и пътуванията в чужбина с цел работа на цялото семейство, започването на работа в юношеска възраст за подпомагане на семейството, липсата на транспорт, ранните бракове. Посещенията по адреси продължават, като наред с това екипите ще следят върнатите обратно деца и ученици и ще извършват дейности по превенция на повторно или ново отпадане. Предвижда се механизмът за съвместна работа на институциите да стане постоянно действащ, посочват от МС. Изграден е портал с добри практики и обобщена полезна информация в подкрепа на екипите, който е достъпен на адрес back2school.mon.bg., пише още в съобщението.", "date": "2017.11.17", "title": "17 000 деца отново в училище"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375320-%D0%B7%D0%B0%D0%B1%D0%B0%D0%B2%D1%8F-%D1%81%D0%B5-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "През октомври годишната инфлация в еврозоната се забави за пръв път от пет месеца насам, отдалечавайки се отново от целевото инфлационно ниво на ЕЦБ от малко под 2 на сто, показват неревизирани окончателни данни на Евростат. Индексът на потребителските цени (CPI) в еврозоната се повиши през миналия месец с 0,1% и нарасна на годишна база с 1,4%, отстъпвайки от растеж с 1,5% през септември. Основно влияние върху по-слабата инфлацията през октомври оказват енергийните цени, които се повишават на годишна база с 3,0%, но след силен растеж с 3,9% през септември. В същото време цените на хранителни стоки, напитките и тютюневите изделия, нарастват с 2,3% (след повишение с 1,9% през септември), но тези на услугите се повишават с едва 1,2% (след растеж с 1,5% месец по-рано). Потвърдените относително слаби данни за потребителската инфлация в еврозоната през октомври са в подкрепа на по-предпазливата позиция на ЕЦБ след края на нейното заседание от края на октомври. Тогава банката взе решение да намали от началото на 2018 г. наполовина месечния размер на закупуваните от нея активи (до €30 млрд. от настоящите €60 млрд.), но в същото време увеличи с нови 9 месеца (поне до края на септември 2018 г.) сроковете на действие на програмата на количествени улеснения.", "date": "2017.11.17", "title": "Забавя се инфлацията в еврозоната"}
{"url": "http://www.classa.bg/%D1%81%D0%B2%D1%8F%D1%82/item/375312-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%BB%D0%B0%D0%BD%D0%B5%D1%82%D0%B0-%D0%B1%D0%BB%D0%B8%D0%B7%D0%BD%D0%B0%D0%BA-%D0%BD%D0%B0-%D0%B7%D0%B5%D0%BC%D1%8F%D1%82%D0%B0,-%D0%BA%D0%BE%D1%8F%D1%82%D0%BE-%D0%B1%D0%B8-%D0%BC%D0%BE%D0%B3%D0%BB%D0%B0-%D0%B4%D0%B0-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%B6%D0%B8%D0%B2%D0%BE%D1%82", "text": "Международен екип от астрономи откри умерена планета с размерите на Земята, на разстояние 11 светлинни години от нашата слънчева система. Планетата, наречена Ross 128b, е втората най-близка от откритите до момента, които орбитират около неактивна звезда червено джудже. Това й състояние увеличава вероятността на планетата да има живот, според Европейската южна обсерватория (ESO). Планетата беше открита с планетарния ловец HARPS (High Accuracy Radial velocity Planet Searcher), търсачка с висока точност с радиална скорост на ESO, инсталирана в обсерватория на Чили. \"Това откритие се основава на повече от десетилетие интензивен мониторинг на HARPS, заедно с най-съвременните техники за редукция и анализ на данните\", подчертава Никола Астодило-Депу, един от съавторите на публикацията, описваща резултатите от работата на астрономите. Червените джуджета като това, около което орбитира новооткритата планета, са едни от най-студените, най-слабите и най-често срещаните звезди във Вселената. Всъщност това са типичните цели при всяко търсене на екзопланети, се казва в изявлението на обсерваторията. Понастоящем звездата на Рос 128 е на единадесет светлинни години от Земята, но се движи към нашата слънчева система и се оценява като най-близката звезда до Слънцето за около 79 000 години - почти незначителен период за Вселената. В този случай Рос 128 б ще бъде най-близката екзопланета, надминавайки Проксима b, която орбитира в обитаемата зона на червената звезда джудже \"Проксимама Центаури\", най-близката до Слънцето до този момент. Екипът откри, че Ross 128b е 20 пъти по-близо до звездата си, от разстоянието, което разделя Земята от Слънцето. Въпреки тази близост тя получава само 1,38 пъти повече радиация от Земята и се изчислява, че нейната равновесна температура е между -60º и 20º C, благодарение на студената природа на своята звезда, чиято повърхностна температура е приблизително половината от тази на Слънцето. Въпреки че учените, участващи в това откритие, посочват, че Ross 128b изглежда умерена планета, т.е. с благоприятни условия за появата на живот, няма сигурност по този въпрос. Не е ясно дали планетата е вътре, вън или на прага на обитаемата зона, в която на повърхността на планетата може да съществува течна вода.", "date": "2017.11.17", "title": "Откриха планета \"близнак\" на Земята, която би могла да поддържа живот"}
{"url": "http://www.classa.bg/%D1%81%D0%B2%D1%8F%D1%82/item/375313-%D0%B2%D0%BF%D0%B5%D1%87%D0%B0%D1%82%D0%BB%D1%8F%D0%B2%D0%B0%D1%89%D0%B8%D1%8F%D1%82-%D0%B7%D0%B2%D0%B5%D0%B7%D0%B4%D0%BE%D0%BF%D0%B0%D0%B4,-%D0%B2%D0%B8%D0%B4%D0%B8%D0%BC-%D1%81-%D0%BD%D0%B5%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%BE-%D0%BE%D0%BA%D0%BE", "text": "Годишният звездопад \"Леонидите\", който обикновено се появява в средата на ноември, ще достигне своя връх между последните часове на 17 ноември и часовете преди зората на 18 ноември. Според портал Space.com, този метеоритен поток е известен с това, че произвежда най-интензивните метеоритни бури в историята, въпреки че интензивността му се очаква да бъде скромна тази година: само между 10 и 20 метеора в час. За разлика от предходната година, сега условията за наблюдение на Леонидите ще бъдат перфектни, защото Луната ще бъде в новата си фаза и нейната светлина няма да попречи на наблюдението на явлението. Този звездопад изглежда произхожда от съзвездието Лъв, но не се препоръчва да го гледате директно, за да не пропуснете метеорите с най-дългите опашки. Жителите на северното полукълбо ще могат да видят по-добре небесния спектакъл, но явлението ще бъде наблюдавано и от южното полукълбо. Леонидите могат да се видят с просто око, без да е необходимо специално оборудване. За по-добро наблюдение се препоръчва да избягате далеч от градските светлини.", "date": "2017.11.17", "title": "Впечатляващият звездопад, видим с невъоръжено око"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375311-%D0%B7%D0%BB%D0%B0%D1%82%D0%BD%D0%B8%D1%82%D0%B5-20-%D0%B1%D0%B5%D0%B4%D0%BD%D0%BE%D1%81%D1%82,-%D0%B1%D0%BB%D1%8F%D1%81%D1%8A%D0%BA-%D0%B8-%D0%B5%D1%80%D0%BE%D1%82%D0%B8%D0%BA%D0%B0", "text": "1929 г. Берлин преживява последните дни на \"Златните '20\" - последен стадий от неусетна терминална болест, необратимата разруха на едно обречено поколение, което денем гладува, а вечер се отдава на греха си, преоблечено в златиста рокля и копринени чорапи, черен смокинг и монокъл.   Последните издихания на крехката поствоенна демокрация, в която корупцията, властта на мафията и възходът на екстремните политически групировки се прикриват зад упойката на една заблуда - че истинската катастрофа все пак е преживяна.     Германия не просто е победена, а е смазана след края на Първата световна война през 1918 г. Империята на кайзер Вилхелм II вече не съществува, а на нейно място идва първият опит за парламентарна демокрация. Войната нанася на германското общество огромни щети - както психологически, така и икономически.     Държавният дълг и репарациите, наложени след мирния договор от Версай, предизвикват колапс на финансите. Печатницата на пари не спира ден и нощ, цените експлодират. Обезценяването на валутата се случва толкова бързо, че ако през юни 1923 г. един щатски долар струва 1 милион марки, то през ноември цената му е над 4 милиарда.     Ремарк описва драматизмът на епохата с ирония: с един куфар, пълен с пачки по хиляда марки, можеш да си купиш една вратовръзка. До вечерта на същия ден обаче курсът на долара вече се е променил. Сега с марките в куфара не можеш да си позволиш нищо повече от бутилка евтино вино.     По същото време в Мюнхен 34-годишният Адолф Хитлер и съратниците му от Националсоциалистическата работническа партия организират \"Бирения пуч\". Хитлер е арестуван след престрелка с полицията при опита за т.нар. Марш към Берлин, планиран по примера на италианския фашист Бенито Мусолини.     Седмица след безредиците в Мюнхен правителството пуска новата \"рентна марка\", която съкращава нулите от досегашните банкноти. Създадена е банка, която обезпечава новата валута, а заемите от Америка временно стабилизират финансите на Ваймарската република.     Под илюзията за здрава основа продължават да бушуват бесовете на несигурността и радикализма. Дори в неформалните съюзи на военните ветерани посрещат с разбиране лозунгите на нацистите. От другата страна на пропастта, се надига първата вълна на мизерстващите градски работници, чието \"класово осъзнаване\" се катализира от кървавия пример на болшевишката революция и парите на организирания Комунистически интернационал.             Берлин се превръща в център на младите културни движения. Откриват се нови театри, големи киносалони с жив оркестрален акомпанимент, появяват се барове, нощни клубове, зали за танци и др. Това е времето на джаза, дадаизма, футуризма, Баухаус, берлинския сецесион. Кабаретата са сцени за политическа сатира, сардоничен хумор и еротика.   В сепаретата на нощния живот отпадат дори последните задръжки на публичното приличие. Проституцията, порнографията, дори педофилията са се превърнали в индустрия. Политици, полицаи, лекари, уважаващи себе си професионалисти потъват зад завесите на клубовете с млади момичета или момчета, готови да продадат телата си срещу няколко банкноти.   Собствениците на заведения не само прикриват, а охотно съдействат за чуждото грехопадение - клиентелата от властни и богати мъже се държи в зависимост с компромати, които всеки момент могат да влязат в употреба.     А това поколение дори не подозира какво ще му се случи в близкото десетилетие - Голямата депресия, възходът на Нацистката партия, празната надежда за възмездие, масовата смърт, поредният смазващ военен провал, който ще пренапише историята на цяла Европа, на целия свят.", "date": "2017.11.17", "title": "\"Златните 20\": Бедност, блясък и еротика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375305-17-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1156 г. - Основано е херцогство Австрия.     1176 г. - Византийско-селджукски конфликти: В Битката при Мариокефалон Византия губи надеждите се за отвоюване на Мала Азия от турците.   1598 г. - Холандски моряци откриват остров Мавриций.   1787 г. - Във Филаделфия (Пенсилвания) е подписана Конституцията на САЩ.   1789 г. - Английският астроном Уилям Хершел открива Мимас - естествен спътник на Сатурн.     1871 г. - Открит е 13 700 м тунел Мон Сени в Алпите, свързващ Франция и Италия.   1877 г. - Руско-турска война (1877-1878): Третата битка при Шипка: руските войски отблъскват последната атака на османците срещу Шипченския проход.   1915 г. - На аудиенция на лидерите на опозиционните партии с цар Фердинанд I, Александър Стамболийски го заплашва, за което е арестуван и осъден на доживотен затвор, а Александър Малинов е поставен под домашен арест.   1939 г. - Втората световна война: СССР се присъединява към нахлуването на нацистка Германия в Полша по време на Полската кампания.   1941 г. - Втората световна война: В СССР е въведено задължително обучение на цивилното население по военно дело.   1988 г. - Открити са XXIV летни олимпийски игри в Сеул, Южна Корея.   1991 г. - Латвия, Литва, Естония, Северна Корея и Южна Корея са приети за членове на ООН.  ", "date": "2017.11.17", "title": "17 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375306-%D1%81%D0%B2%D0%B5%D1%82%D0%B8-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B5%D0%BE%D0%BA%D0%B5%D1%81%D0%B0%D1%80%D0%B8%D0%B9%D1%81%D0%BA%D0%B8", "text": "Този велик светител живял през ІІІ век. Той се родил в езическо семейство и до кръщението се наричал Теодор. Когато станал юноша, за да се подготви да заеме светска служба, той заедно с брат си Атинодор отишъл в гр. Берит, където имало прочута школа за правни науки. По пътя юношата посетил Кесария КападокийскаРечник. По това време великият учител от Александрийската школа Ориген преподавал философия. Кесарийският епископ Фирмилиан запознал с Ориген двамата неокесарийски юноши.      Това запознанство определило пътя им за цял живот. Теодор и Атинодор, като послушали великия учител, решили да не отиват по-нататък, за да станат негови ученици. Скоро под негово ръковоство те разбрали, че мъдростта и истината са само в Христовото учение. Божествената светлина на вярата озарила техните сърца и те приели св. Кръщение, при което Теодор бил наречен Григорий. Григорий се привързал от все сърце към великия учител, който му посочил пътя на истината. Слушал го няколко години подред и в Кесария, и в Александрия, и после се върнал ревностен християнин в отечеството си Неокесария.   Да живее за Бога, да Му служи, като изпълнява Неговите свети заповеди, станало предмет на всички негови старания. Като презрял всякакви богатства и почести, Григорий временно се отдалечил в пустинята, за да може в молитва и усамотение да заякне в трудния подвиг на живота. Там стигнала до него вест, че неокесарийските християни желаят да го имат за епископ. Тая вест го потресла. Пълен с искрено и дълбоко смирение, той не считал себе си достоен да пасе Църквата Божия и решил да се отклони от избора, като се скрил във вътрешността на пустинята. Но неокесарийските християни настоявали на своя избор. Амасийският епископ Федим, с когото те се съветвали и комуто били известни големите достойнства на избрания, пламенно молил Господа да разположи Григорий да приеме епископското звание.   Най-после, горейки от ревност към общото благо, решил да го ръкоположи в негово отсъствие. \"Ти, всеведущи и всеблаги Господи, молил се той, милостиво погледни сега на мене и на Григорий, и направи действено посвещението чрез Твоята благодат!\" И след това задочно ръкоположил Григорий за епископ. Известили за това на Григорий. Той не се решил да се възпротиви на общото желание, виждайки в него проява на Божията воля, призовавайки го на трудното служение. Пристигнал в НеокесарияРечник и встъпил в званието епископ с твърдото намерение да посвети всички свои сили и средства за служение Богу и на ближните.   Паството му било многобройно. НеокесарияРечник била пълна с езичници, а християни имало не повече от 17 души. Но толкоз по-трудно дело предстояло на епископа. Григорий се надявал, че Господ, Който го повикал на трудното служение, не ще му откаже своята помощ. Той непрестанно Го молел да го опази в пътя на истината и да му помогне право да наставлява своето паство. И Господ изпълнил тая молитва. Веднъж нощем на епископ Григорий се явила св. Богородица със св. ап. Йоан Богослов, който в кратки думи му изложил високото учение за светата и неразделна Троица.    Думите му били записани от епископа. И дълго неокесарийската църква пазела благоговейно символа на вярата, известен под името символ на св. Григорий Чудотворец. Господ прославил верния Свой служител чрез дар на чудотворство. По молитвата на Григорий болните получавали изцерение, нечистите духове се покорявали на неговото слово; тайни помисли и бъдещи събития били открити нему; и чудесата му били тъй многобройни, че цялата страна го наричала втори Мойсей. Езичниците, изумени от чудните прояви на силата Господня, на големи групи се обръщали към истинния Бог. На тълпи те идвали при св. епископ за съвети и помощ.   Започнало страшно гонение срещу християните по повеля на император Деций (249—251 г.). Григорий считал за задължение на всеки християнин да пази живота си, докато това е възможно без нарушение на дълга, защото животът е драгоценен дар, който ние трябва да употребяваме за слава Божия. Той убедил новообърнатите свои чеда да се укрият от гонителите, с отеческа любов се грижел за тяхната безопасност и сам се отдалечил от града, за да им даде пример. В убежището си той постоянно молел Бога да укрепи вярващите чрез Своята сила. Веднъж войниците, които го търсели, за да го предадат на съд, стигнали до мястото, където той се криел, обаче по божия воля той останал за тях невидим. Гонението било жестоко, но непродължително.    Когато то било прекратено, Григорий се завърнал в Неокесария и там ревностно продължил своята дейност. Той вземал дейно участие във всички дела на Църквата, поучавал и устно, и писмено, присъствал на съборите против лъжеучителите и когато дошъл часът на неговата смърт, имал утехата да знае, че в Неокесария останали всичко 17 души езичници. Славейки и благодарейки на Бога за указаните му милости, св. чудотворец тихо починал в 265 година. Цялата Православна църква го почита и до днес като велик св. отец и чудотворец и го нарича \"втори Мойсей\" с думите на св. Василий Велики.", "date": "2017.11.17", "title": "Свети Григорий Чудотворец, епископ Неокесарийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375307-%D0%BA%D0%B0%D1%87%D0%B2%D0%B0%D1%82-%D0%BB%D0%B8%D1%85%D0%B2%D0%B8%D1%82%D0%B5-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "пише в анализ на Асоциация на банките в България.    прогнозира още преди дни, когато британската централна банка за първи път от години покачи своите ставки, че това е началото на вълна от корекции при централните, а оттам и при търговските банки в цял свят.   Проблемът е голям, тъй като обяснението за ръста в целия свят е именно ниската лихва по заемите.   Асоциацията на банките в България коментира още, че ще има и „автоматично” скачане на лихвите, тъй като много от договорите са обвързани с ЛИБОР и ЮРИБОР.", "date": "2017.11.17", "title": "Качват лихвите догодина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375308-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%82-%D0%B4%D0%B0-%D1%81%D0%B5-%D0%BE%D1%82%D1%87%D0%B8%D1%82%D0%B0%D1%82-%D0%BF%D1%80%D0%B5%D0%B4-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5,-%D0%BD%D0%B5-%D0%BF%D1%80%D0%B5%D0%B4-%D0%B1%D1%80%D1%8E%D0%BA%D1%81%D0%B5%D0%BB,-%D0%B8%D1%81%D0%BA%D0%B0-%D1%80%D0%B0%D0%B4%D0%B5%D0%B2", "text": "Това заяви президентът Румен Радев по повод поредния доклад по Механизма за сътрудничество и проверка.   Президентът участва в празника на Сухопътните войски във Военна академия “Г.С.Раковски”.   Радев отбеляза, че най-важно е българските граждани да бъдат убедени в справедливостта и ефективността, да видят, че наистина има реална борба с корупцията.   Тогава ще имаме успехи, когато политиците започнат да се отчитат пред гражданите, категоричен бе държавният глава.   По повод инициативата на ГЕРБ за промяна на Конституцията заради отпадане на давността при приватизацията, Радев заяви, че е по-добре да се фокусираме в настоящето и бъдещето, отколкото да гледаме кой какво е правил в миналото.   попита той.   Радев уточни обаче, че още не е гледал филма за границата на Елена Йончева, но ще го направи.   Той отбеляза специално, че в Доклада пише, че няма напредък в разкриването, пресичането, разследването и наказателното преследване на корупцията.   Относно закона за концесиите Радев обясни, че е крайно време ползите от концесиите да се усещат не само от концесионерите, но и от българските граждани.", "date": "2017.11.17", "title": "Политиците да започнат да се отчитат пред гражданите, не пред Брюксел, иска Радев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375309-%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%B5-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%BE%D1%82-%D0%BF%D1%80%D0%B0%D0%B2%D0%BE%D0%BC%D0%BE%D1%89%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BD%D0%B0%D0%BD%D0%B0%D1%81%D1%8F-%D1%8F%D0%B4%D1%80%D0%B5%D0%BD%D0%B8-%D1%83%D0%B4%D0%B0%D1%80%D0%B8", "text": "Американският президент Доналд Тръмп и Северна Корея накараха Конгреса да направи нещо, което не е правил над четири десетилетия: официално да обмисли промени в законодателството, даващо на американските президенти изключителното право да разпореждат използване на ядрено оръжие.   В система на управление, основана на принципа за контрол и баланси, това може да се стори странно на някои. Но неудобната истина е, че Тръмп, както и всички негови предшественици след Втората световна война, е единственият, който има правомощие да разпореди изпреварващ удар срещу Северна Корея или срещу който и да било друг. Говорим за правомощие за задействане на хиляди ядрени бойни глави за минути. Без да има кой знае колко време за консултации с опитни съветници.   Във вторник в сенатската комисия по външните работи се състоя първото изслушване по въпроса от 41 години. Сенатор Кристофър Мърфи, демократ от щата Кънектикът, директно очерта какъв е залогът според него при президент, който по думите му е “толкова нестабилен, толкова избухлив, толкова импулсивен при вземането на решения, че може да нареди ядрен удар, който до голяма степен да не съвпада с националните интереси на САЩ в сигурността”.   Републиканците не бяха нито толкова критични, нито защитаваха Тръмп. Но сенатор Боб Коркър, републиканец от щата Тенеси и председател на комисията, който неотдавна изрази безпокойство, че президентът може да вкара страната в трета световна война, заяви, че е важно да се проучат “реалностите на системата” за вземане на решения при употреба на ядрена сила. Има право.   Тръмп сам си навлече това проучване на правомощията му за нареждане на удари с най-смъртоносните оръжия в света. Неговите заплахи да засипе Северна Корея с “огън и жупел” и дори да я унищожи, лекомисленият начин, по който говори за ядрените оръжия, както и импулсивността му като цяло пораждат сериозни въпроси дали има желание да предизвика война.   Той участва в опасна игра “кой ще мигне пръв” със севернокорейския лидер Ким Чен-ун, който също лееше неспирен поток от многословни обиди към Тръмп и заплашваше да нападне САЩ с арсенал, увеличил се през последните 30 години практически от нулата до поне 20 ядрени бойни глави плюс ракетите за изстрелването им.   Изключителните правомощия на американския президент при използването на ядрено оръжие произтичат от Закона за атомната енергия от 1946 г. Той бе приет във време, когато по-голямо безпокойство са предизвиквали войнствени генерали, отколкото избраните цивилни лидери.   На изслушването във вторник К. Робърт Келър, генерал от резерва на военновъздушните сили на САЩ и някогашен началник на Стратегическото командване на американските въоръжени сили (СТРАТКОМ) - което отговаря за ядрения арсенал - заяви, че армията може да откаже да изпълни заповеди, които сметне за несъразмерни или ненужни. Той каза, че не знае как би реагирал президентът в подобен случай.   Но пред комисията Брайън Маккиън, бивш служител в Пентагона, заяви, че президентът може да назначи нов генерал и нов министър на отбраната, които да изпълнят заповедите му - още едно доказателство, никак неуспокояващо, за едностранните правомощия на президента.   Сенатор Ед Марки от щата Масачузетс и конгресменът от Камарата на представителите Тед Лю от Калифорния, и двамата от Демократическата партия, внесоха законопроект, предвиждащ забрана президентът да предприема изпреварващ ядрен удар без обявена война от Конгреса.    Президентът, разбира се, ще запази правомощията си за ответен удар, ако Америка бъде нападната, но законопроектът би могъл да има възпиращ ефект за президенти, силно желаещи да натиснат спусъка. Има и друга идея - вицепрезидентът или държавният секретар, или министърът на отбраната, или и тримата, задължително да участват във всяко вземане на решение за първи удар с ядрено оръжие.   Понеже подобни промени биха засегнали способността на САЩ да възпират противниците си със заплахата от внезапна ядрена атака, те трябва да бъдат внимателно обмислени.   Конгресът, където мнозинство имат републиканците и който не показа особени признаци, че би тръгнал срещу президентските правомощия, в крайна сметка може да не предприеме нищо. Коркър заяви, че засега не вижда законодателно решение, макар че “в следващите месеци може и да бъде намерено”.   Това, което знаем, е, че има тежки въпроси на дневен ред, особено сега, когато американският народ е наясно с обхвата и потенциалните рискове, свързани с правомощията на Тръмп.", "date": "2017.11.17", "title": "Сенатът на САЩ е притеснен от правомощията на Тръмп да нанася ядрени удари"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375310-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B8-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-%D0%B2-%D0%BC%D0%B0%D0%BB%D1%82%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Но години наред ЕС не беше толкова гръмогласен и не постигна особен успех да гарантира, че Малта взима мерки срещу прането на пари, твърдят източници, запознати с действията на малтийските власти. Това потвърждава и прегледът, направен от Ройтерс на данните на ЕС и на Малта по този въпрос. Данните показват, че най-малката държава в ЕС не е бързала да въведе международните правила за назоваване на фирми, които прибягват до съмнителни дейности. Малък е броят на присъдите и санкциите за пране на пари. Освен това Малта системно регистрира по-малко съобщения за “подозрителни трансакции” от банки, казина и други финансови оператори в сравнение с всички останали държави в ЕС, въпреки че има несъразмерно по-голям финансов сектор, сочат данните. Европейският парламент вчера разисква въпроса за върховенството на закона в Малта и днес ще гласува резолюция, която гласи, че “редица сериозни твърдения за корупция и нарушаване на задълженията за борба с прането на пари” не са били разследвани от малтийската полиция. Критиките, че в Малта се перат пари - изразени в дискретни доклади на международни надзорни органи и от разследващата журналистка Дафне Каруана Галиция - досега нямат кой знае какъв ефект. “Малта продаде суверенитета си на мръсните пари. Европейската комисия трябва да поеме по-активна роля и да провери какво се случва с правовата държава в Малта”, каза на Ройтерс Свен Гиголд, член на Европейския парламент от германската партия на Зелените, който участва в кампания срещу финансовата престъпност. Той смята, че международен следовател трябва “да противодейства на културата на безнаказаност и дребни заяждания между политическите и икономическите елити” в Малта. Премиерът Джоузеф Мускат каза пред Ройтерс миналия месец, че секторът на финансовите услуги в Малта е “прозрачен, солиден и ефикасен колкото всяка друга европейска юрисдикция”. Заместник-председателят на Европейската комисия Франс Тимерманс каза пред евродепутатите вчера, че ЕК няма “съществени тревоги” за спазването в Малта на законите против прането на пари”, въпреки че “на редица равнища може да се направят подобрения”. Макар да има население, наброяващо едва 420 000 души, Малта - бивша британска военноморска крепост южно от Сицилия, има финансов сектор, несравнимо по-голям от много други европейски страни. Тя е и европейски лидер в онлайн хазарта. През 2016 г. авоарите на банковите и финансовите институции в Малта бяха над 20 пъти по-големи от брутния й вътрешен продукт, около пет пъти повече от тези в Германия и около четири пъти по-големи от средните в ЕС, сочат данни на Европейската централна банка. Въпреки това в доклад за борбата с прането на пари в ЕС, публикуван без фанфари през септември, Европол посочва, че Малта е съобщила за по-малко подозрителни трансакции в сравнение с други европейски страни в периода от 2008 г., когато тя въведе еврото, до 2014. Европол освен това отбеляза, че Малта и Кипър може би не дават информация за всички подозрителни трансакции. “Надзорните власти получават много малко информация, ако се отчитат размерите на банковия сектор и важността на юрисдикциите за офшорните финансови услуги”, добавя Европол. Малтийската Служба за анализ на финансовото разузнаване (Financial Intelligence Analysis Unit - FIAU), която се бори с прането на пари, е получила 202 съобщения за подозрителни трансакции през 2014 - последната година, за която има данни на Европол. Следващият най-нисък брой съобщения за такива случаи е в Литва - над 50 процента повече от Малта, с финансов сектор, равняващ се на една шеста от малтийския. За разлика от тях Холандия, която има много по-голяма икономика, е съобщила за 277 532 подозрителни трансакции през 2014 г. и това е най-големият брой за страна в еврозоната. Заместник-директорът на FIAU Алфред Замит каза на Ройтерс, че не е възможно да се прави “смислено сравнение” между страните от ЕС въз основа на наличната статистика, защото структурите и режимите за съобщаване на подобни случаи са различни. “Наистина е спорно дали, имайки предвид размера на финансовия сектор в Малта, трябва да се очакват по-голям брой съобщения за подозрителни трансакции, подадени в службата”, посочи той. Според него Малта се опитва да се справи с проблема, като организира курсове за обучение за задължението да се подават такива съобщения. Годишният брой на тези съобщения се е увеличил повече от два пъти в Малта от 2014 до 2017 г., но делът на внесените в полицията е спаднал до 11 процента миналата година от 24 на сто през 2013 г., сочат данни на FIAU. Тази служба, както и малтийската полиция, не отговориха на въпросите на Ройтерс колко от случаите са били разследвани или са довели до успешно съдебно преследване. Съдът в Малта е издал присъди по четири криминални дела за пране на пари миналата година, но нито едно от тях не е във финансовия сектор. Резултатите от проверка на Европейския парламент, публикувани този месец, гласят, че броят на произнесените присъди е изключително нисък и че институциите, прилагащи и налагащи правилата за борба с прането на пари, са силно политизирани. На банките, неспазващи правилата против прането на пари, са били наложени дребни глоби, които в редки случаи са били оповестявани публично, в разрез с препоръката да се дава публичност на тези случаи, за да се предотвратяват нарушения. Замит каза, че публично разгласяване на по-голям брой санкционирани институции би било “несъразмерно в сравнение с естеството на нарушенията”. Мънивал (Moneyval), надзорният орган против прането на пари на Съвета на Европа - водещата европейска организация за защита на човешките права, също изрази безпокойства. Той посочи в доклад през 2012 г., че броят на подадените съобщения в Малта за подозрителни трансакции е малък за нейния пазар. В подобен доклад за 2015 г. Мънивал обяви, че Малта до голяма степен спазва правилата. Но говорител на Мънивал каза на Ройтерс, че последният доклад не се основава на цялостна оценка на законовата рамка в Малта.", "date": "2017.11.17", "title": "Убийство и пране на пари в Малта - проблем пред Европейския съюз"}
{"url": "http://www.classa.bg/%D1%81%D0%B2%D1%8F%D1%82/item/375302-%D1%81%D0%B0%D0%B9%D1%82-%D0%B7%D0%B0-%D0%BE%D0%B1%D1%8F%D0%B2%D0%B8-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D1%82%D1%8A%D1%80%D1%81%D0%B8-%D0%BD%D0%BE%D0%B2%D0%B8%D1%8F-%E2%80%9C%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%80%D1%83%D1%81%D0%B8%D1%8F%E2%80%9D", "text": "Уебсайтът   публикува обява за “президент на Руската федерация” преди изборите през 2018 година.   Кандидатът трябва да е на възраст над 35 години, полът и образованието нямат значение, опит не е необходим. Необходимо е да има активна позиция в обществения живот и да бъде патриот.     Освен това идеалният кандидат за президент трябва да притежава руско гражданство от поне 10 години и да говори поне един чужд език.   От бъдещия лидер се очаква да е готов и за много бизнес пътувания.   Отговорностите на позицията включват подписването на федерални закони, международни споразумения, амнистии, военни преговори и др.   Работата включва личен самолет, държавен апартамент и дача, личен кабинет с вътрешен изглед към Кремъл и безплатен транспорт до офиса.   Според Superjob публикуването на обява за длъжността на президент преди откриването на изборите е традиция за тях. “Просто бихме искали да напомним на всички, че да си президент също е работа”, казаха представители на сайта пред  . “И милиони руснаци могат да избират… или да бъдат избрани”.", "date": "2017.11.17", "title": "Сайт за обяви за работа търси новия “президент на Русия”"}
{"url": "http://www.classa.bg/%D1%81%D0%B2%D1%8F%D1%82/item/375303-%D1%80%D1%83%D1%81%D0%BE%D1%84%D0%BE%D0%B1%D1%81%D0%BA%D0%B8-%D0%B0%D0%B1%D1%81%D1%83%D1%80%D0%B4%D0%B8", "text": "Британската премиерка Тереза Мей изведнъж забрави за мъчителните преговори с ЕС около Брекзит. А това са преговори, които ще определят бъдещето на Великобритания за много години напред. Съответно причината, накарала г-жа Мей да ги забрави, трябва да е суперважна. И каква, значи, е въпросната причина? Зловещата руска заплаха, разбира се.        В същото време испански министри заявиха, че разполагат с доказателства, според които Русия подкрепяла усилията за независимост на Каталуния. Разбира се, въпросните доказателства не бяха предоставени. В днешния  цивилизован  свят е така. Кажеш ли нещо лошо за Русия, моментално ти ръкопляскат. И никой не изисква от теб да подкрепиш обвиненията си с факти.         Класически пример в това отношение е Хилъри Клинтън. Жената, чиито ненормални амбиции и ненормално високо самочувствие бяха разбити на последните президентски избори, продължава да вярва, че самата тя не е направила никакви грешки. Не спира да повтаря г-жа Клинтън, че ако не е била Русия, днес точно тя е щяла да бъде американски президент. Да, по-лесно е да се отдадеш на първобитна русофобия, отколкото да потърсиш вината в себе си. Същото важи с пълна сила и за Тереза Мей. Наскоро британската премиерка толкова си повярва, че окончателно е смазала лявата опозиция, че свика предсрочни парламентарни избори.    В резултат на този “гениален” ход тя загуби парламентарното си мнозинство и днес дори много нейни съпартийци говорят за необходимостта да си подаде оставката. Що се отнася до управляващите в Испания, за тях ще е несравнимо по-добре да направят анализ на нескопосания начин, по който действаха в Каталуния, отколкото да се хвърлят в русофобското тресавище. Не им е виновна Москва, че толкова много хора в областта искат независимост. Дърварските им похвати доведоха до този резултат, а не руските хакери.   Не руските хакери направиха Тръмп президент, не те извадиха Великобритания от ЕС и не те организираха референдума за независимост на Каталуния.         И решиха да го променят. Изобщо няма нужда Путин да казва на американците, британците, французите, германците, каталунците, какво да правят. Те отлично разбират какво се случва и как случващото се трябва да бъде променено. Винаги съм се чудил дали русофобите от всички страни си дават сметка на какъв недостижим пиедестал поставят руския президент с обвиненията си.         Съгласете се, че само един гений може да постигне всичко това и то за толкова кратко време. Оказва се, че най-големите апологети на Владимир Владимирович са тъкмо най-истеричните му критици. Изобщо абсурдите, в които русофобите затъват, нямат свършване.", "date": "2017.11.17", "title": "Русофобски абсурди"}
{"url": "http://www.classa.bg/%D1%81%D0%B2%D1%8F%D1%82/item/375304-%D0%B2-%D0%BA%D0%B8%D1%82%D0%B0%D0%B9-%D1%81%D0%B0-%D0%BD%D0%B0%D0%BC%D0%B5%D1%80%D0%B5%D0%BD%D0%B8-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B1%D1%83%D0%B4%D0%B0", "text": "  Според публикацията, двама монаси- Юнцзян и Чжимин от Храма Манджушри, са събрали над две хиляди  кристали, които са останали след изгарянето на  Буда  и други светци.     Те ги сложили в кутия и погребали в храма заедно със запазените зъби и кости на Гаутама. Артефактът е намерен от жителите на село  Джинджоу, които ремонтирали пътя.   На мястото на разкопките учените открили и 260 статуи с  височина два метра.   Експертите обаче не знаят със сигурност дали те са погребани заедно с останките на будисткия светец.   Освен това археолозите все още не са сигурни, че този кристален прах наистина принадлежи на Буда, както твърди оставеният от древните монаси надпис върху кутията.   През 2016 г. китайски археолози откриха фрагмент от череп, който вероятно също е принадлежал на Буда.   Костта е била скрита в златен ковчега, който се намирал в  сребърен ковчег, в криптата под будистки храм в Нанджинг (източен Китай).", "date": "2017.11.17", "title": "В Китай са намерени останките на Буда"}
{"url": "http://www.classa.bg/%D1%81%D0%B2%D1%8F%D1%82/item/375300-%D1%82%D0%B8%D1%80%D0%B0%D0%BD%D0%B8%D0%BD%D1%8A%D1%82,-%D0%BA%D0%BE%D0%B9%D1%82%D0%BE-%D1%81%D0%B5-%D0%BC%D0%B8%D1%81%D0%BB%D0%B5%D1%88%D0%B5-%D0%B7%D0%B0-%D1%85%D1%80%D0%B8%D1%81%D1%82%D0%BE%D1%81-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%B3%D1%80%D0%B5%D0%B9%D1%81", "text": "              В крайна сметка може би любовта беше причината Робърт Мугабе да загуби поста си. 37 години той бе на върха в Зимбабве. Точно толкова дълго, колкото съществува и самата Република Зимбабве - бивша колония на Южна Родезия, която през април 1980 е призната за независима държава.     През тези почти четири десетилетия нито бруталното потискане на нежелани етнически групи или пък на опозицията, нито принудителното отнемане на земята на белите фермери или пък катастрофалната икономическа политика на Мугабе предопределиха края на управлението му. Направи го обаче втората му съпруга.    Той гласеше 53-годишната Грейс Мугабе за своя наследница на президентския пост. \"През последните години тя разви забележителен политически апетит и ясно показа, че иска да наследи съпруга си\", казва в разговор с Дойче веле историкът Кристоф Маркс. Той е автор на биографията \"Мугабе, един африкански тиранин\".     Само че за разлика от Робърт Мугабе, който е обичан и мразен - и то страстно, повечето зимбабвийци изпитват към Грейс Мугабе само едно чувство: отвращение.   Защото ако съпругът ѝ въпреки всичко продължава да бъде почитан дори и извън пределите на Зимбабве като борец за свобода от 60-те и 70-те години на миналия век, то съпругата му е известна само с алчността, парвенющината и разсипничеството си. Неслуайно тя е наричана \"Gucci Grace\". Тя обича скъпи коли, шикозни дрехи, екстравагантни партита. А в страна, в която две трети от хората живеят с по-малко от 1 евро на ден, това не прави добро впечатление.   Всъщност, според някои наблюдатели, в последно време Робърт Мугабе е изпълнявал службата си вече само като марионетка на съпругата си. Историкът Кристоф Маркс казва, че това е напълно възможно. И добавя: \"Или пък като марионетка на военните\".   Затова и Грейс Мугабе няма как да разчита на подкрепата на мнозинството зимбабвийци в битката за власт с някогашния съратник на Мугабе Емерсън Мнангагва. А още по-важно е, че сега, когато борбата за власт се изостря, армията също не застава зад дамата с луксозните чанти. Тя и съпругът ѝ са под домашен арест, де факто армията взе властта в свои ръце. Международното летище в Хараре също е окупирано от войници, а само преди седмица му беше дадено името \"Международно летище Робърт Мугабе\".   Отначало изглеждаше, че Грейс Мугабе ще успее да разчисти пътя си от съперника Мнангагва. В началото на миналата седмица досегашният вицепрезидент избяга в чужбина, след като беше свален от поста си и срещу него бяха отправени смъртни заплахи. Президентът Мугабе го беше обвинил между другото в това, че е накарал младежи да освиркват съпругата му по време на една реч.       Дружбата с Мнангагва, с когото Робърт Мугабе се сприятелява при пребиваването си в затвора, все пак се оказва не толкова силна, колкото връзката със съпругата Грейс. Сега човекът, получил през 1970-те, по време на войните за независимост на Зимбабве, прозвището Крокодила, вероятно ще оглави партията на Мугабе \"Африкански национален съюз на Зимбабве - Патриотичен фронт\" (ЗАНУ-ПФ) и ще поеме президентския пост.   Краят на ерата Мугабе обаче не означава, че Зимбабве ще стане демократична държава, посочва историкът Кристоф Маркс. \"При режима на Мугабе Мнангагва беше \"човек за мръсната работа\", той беше дълги години шеф на тайните служби и известно време - министър на правосъдието. Отговорен е за потушаването на протестите през 1980-те, 1990-те и първите години на новото столетие. И няма признаци, че нещо ще се промени\", смята експертът. Мнангагва е на 71 години, поради което едва ли ще може да остане дълго на власт; възможно е президентският пост да бъде поет от главнокомандващия на въоръжените сили Константино Гивенга, който застана начело на преврата.   \"Ерата Кол\"? \"Ерата Митеран\"? Името на онзи, който в западните демокрации е бил на власт в продължение на 16 години като Хелмут Кол или пък в продължение на 14 години като Франсоа Митеран, се превръща в исторически символ на времето. Значението на Кол за Германия и на Митеран за Франция обаче е едва ли не малко в сравнение с тежестта на онези 37 години, през които Робърт Мугабе определя съдбините на Зимбабве. Милиони зимбабвийци се надяват сега страната им дълбоко да се промени и тя да навлезе в нова ера.", "date": "2017.11.17", "title": "Тиранинът, който се мислеше за Христос. И неговата Грейс."}
{"url": "http://www.classa.bg/%D1%81%D0%B2%D1%8F%D1%82/item/375301-%D0%B8%D0%B7%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "           – се казва в доклад, подготвен от Комитета на Европейския парламент по правата на жените и джендърното равенство.   Книги, които описват традиционни майки, които се грижат за децата си, или бащи, които ходят на работа, може да бъдат забранени във всичките училища на Европа, ако това предложение бъде одобрено от Брюксел. Доклад на ЕС твърди, че джендърните стереотипи научени в училището влияят на момченцата и момиченцата, как да се държат, и че това може да е вредно за кариерното издигане на жените в бъдеще.   Автори, като Питер Пен са огромна заплаха за европейските феминистки, – пише в доклад на ЕС.   Ако това предложение се приеме от Европарламента, – всичките любими класически детски книги и филми с детски истории, ще изчезнат напълно от училищата и ще бъдат забранени за обучение в Европа.   Този доклад е подготвен от Комитета на Европейския парламент по правата на жените и джендърното равенство. Същият комитет създаде законопроект, как трябва да бъдат изобразени жените в детските телевизионни предавания. По-нататък в доклада се констатира, че били много малко жените в парламента на ЕС, и затова Комитетът предлага да се създаде фиксирана квота за жените-депутатки.   В доклада на феминистките-депутатки в частност се казва:   И тези стереотипи следвало да се заменят с други.   Целта на този доклад е – изменение на възприятията, – как момиченцата и момченцата да разбират своята идентичност. За тази цел издателите в ЕС ще получат инструкция, че “новата идентичност” трябва да бъде въведена в специалните образователни програми и учебните материали, които ще се използват за обучение.   За да се промени идентичността на момиченцата и момченцата, не трябва повече да се пише в книгите и да се показват по телевизиите, традиционни семейства, където мъжът е хранител на семейството, а жената се грижи за децата”…   Докладът призовава ЕС, законодателно “да се справи с проблема”, и затова Комитетът препоръчва следното:   “Въпреки привързаността на ЕС към равенството между мъжете и жените, все още има голяма празнина в законодателството, за предотвратяване на дискриминацията по отношение на жените. Истинско равенство е нужно в такива области, като политиката, социалното осигуряване, образованието и медиите (сякаш не са жените мнозинство, отдавна, и в образованието, и в медиите… Г.С.)“. В доклада особено се подчертава, крайната нужда от приемане на нови закони в областта на детската литература.   Докладът призовава Европейската комисия да води политика за равенство във всички социални сектори (а не само в традиционните). И се конкретизира, че такава алтернативна детска литература е например “Кралят и Краля” (където на илюстрация двама крале се целуват), с което малките деца се учели на истинско сексуално многообразие.   Норвегия е една от първите страни в Европа, в която правителството вече одобри и въведе “алтернативно” обучение в детските градини, напълно съответстващо на сексуалното многообразие в норвежкото общество.   Норвежките власти открито заявиха, че всячески ще противодействат на “старите” (нормални) джендърни роли, и вече въведоха джендърно-неутрално обучение на децата в Норвегия, в училищата и детските градини, и отмениха традиционните названия и обръщения към момиченцата и момченцата, а също и традиционните названия и обръщения: „майка и тато“).   На детските градини в Норвегия вече е предложено да използват илюстрирани детски книжки със съвсем други приключения, вместо традиционните стереотипи. Например: принцове се влюбват в принцове, или принцеси смело спасяват принцове от големи опасности. Друг пример в детска книжка от новия тип, е крал, който вместо да управлява кралството си, се развлича (по особен начин) с деца.   Правителството на Норвегия изцяло поддържа тази „перестройка“ на преподаванията в норвежките училища…   Вече са отпечатани първите 1500 екземпляра от новите учебни материали, които са предоставени на детските градини по цялата страна, с които на норвежките младенци се показва “по-широко и по-подробно, сексуалното разнообразие” в норвежкото общество (! става дума за 2012 г.).   Правителството на Норвегия изцяло поддържа сексуалната реформа за обучение на децата в детските градини и училищата, и отдели за целта още 150 000 крони. Освен това, фондът за пропаганда на секс-разнообразието сред дечицата ще получава още по четири милиона крони ежегодно от  (точно така се казва това министерство!).   Бившият министър по делата на децата и равноправието на сексуалните форми – Audun Lysbakken, не скрива своята сексуална ориентация и че иска да формира децата в Норвегия, по свой образ и подобие.   Целта на доклада, подготвен от Комитета на Европейския парламент по правата на жените и гендерното равенство е – разширяване съзнанието на децата, за понятието “гендерна идентичност”. Норвежките проекти за пропаганда на сексразнообразието в детските градини имат за цел, да се преподават хомосексуализъм, за натрупване на опит и знания.    “Сексуалното разнообразие” трябвало да е видимо за децата. Децата трябвало да знаят, че е “нормално”, родителите им да са гейове или лесбийки…   Затова в детските градини и училищата, вместо класическите, се препоръчват нови книги – за гейове и лесбийки… Критиците предупреждават, че ако “ЕС осъществи своите намерения, милиони деца ще бъдат лишени от удоволствието да четат книги от класическата детска литература, понеже там показват мама и татко, в традиционните им роли”…  ", "date": "2017.11.17", "title": "Израждането на Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375293-%D0%BD%D0%B8%D0%BA%D0%BE%D0%BB-%D0%BE%D1%82%D1%80%D0%BE%D0%BD%D0%B8-%D0%BD%D1%8F%D0%BC%D0%B0%D0%BC-%D0%BD%D0%B8%D0%BA%D0%BE%D0%B3%D0%BE-%D0%BE%D0%BA%D0%BE%D0%BB%D0%BE-%D1%81%D0%B5%D0%B1%D0%B5-%D1%81%D0%B8,-%D1%82%D0%B0%D0%BA%D0%B0-%D1%87%D0%B5", "text": "Никол Шерцингер засили слуховете, че има сериозни проблеми с половинката си Григор Димитров. Те се породиха от факта, че двамата са в момента в Лондон, но към този момент никой не ги е засякъл заедно.      На всичко отгоре 39-годишната певица индиректно сподели, че няма да прекара коледните празници с българина, а ще покани в новия си дом в Лос Анджелис единствено семейството си. Като довод за това си намерение тя изтъкна факта, че не иска да бъде сама по това време на годината.     \"Тъкмо се преместих в новата си къща в Лос Анджелис, така че семейството ми ще лети с мен, за да бъдем заедно. Мисля, че никога не съм била по Коледа в Лос Анджелис. Винаги съм била в Хаваи или Тенеси, където живее моята сестра. Моите племеннички са всичко за мен, така че ще приготвя специална стая за тях\", сподели Никол в обширно интервю за списание \"Look\".     \"Аз живея сама и съм свикнала с това. Нямам никого около себе си, така че ще е хубава възможност по това време на годината да съм със семейството си\", загадъчно добави певицата.", "date": "2017.11.17", "title": "Никол отрони: Нямам никого около себе си, така че..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375294-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%BD%D0%BE%D0%B5%D0%BC%D0%B2%D1%80%D0%B8", "text": "Необходимо е, с всички възможни средства, да защитите интересите си. Особено, ако те касаят кариерата и доходите ви. Препоръчително е да пазите тайните на приятелите си, в противен случай ще ви изкарат неблагонадеждни. Вечерта, очаквайте неприятен разговор с любимия. Причината за кавгата, ще е ревност от негова страна. Трябва да обуздаете качествата си, които ви пречат да съжителствате мирно с хората, които обичате. Може да чуете слухове за човек, на когото наистина вярвате. Първо, проверете внимателно информацията и след това си направете съответните изводи. Неприятни изненади са възможни в любовните дела. Ден, в който ще има място, както за добри новини, така и за разочарования. В семейството ви е възможно изключително събитие, което коренно да промени личния ви живот. Живот според правилата, ще ви е скучен, така че вечерта, може да се отдадете на приключения и рискове. Имайте предвид, че последствията могат да бъдат тежки. Днес, трябва да обработвате и анализирате дори и най-незначителната информация. От това ще зависи бъдещата ви кариера и репутация в обществото. Вечерта, се очаква общуване с лице, към което изпитвате симпатия от дълго време. За прогноза е все още рано, но шанс за красива любовна връзка има. Днес, може да решите да се изолирате от обществото и да се насладите на комуникация с виртуални приятели. В интернет ще седите до късно през нощта, така че, ще пропуснете много вълнуващи събития. Обърнете внимание на здравето си. Ако имате симптоми на настинка или грип, започнете да пиете витамини и се пазете. Трябва да се разграничите от мненията и инициативите на другите. По-малко спорете, особено с близките си, тогава нещата ще вървят гладко. Спонтанните действия, могат да ви навредят в финансовата област. Желателно е да намерите \"златната\" среда във всичко, което планирате да направите. Работата по интернет, може да ви донесе печалба. Възможно е влошаване на самочувствието ви и алергии. Ако не за пръв път се сблъсквате с подобен проблем с здравето, купете си необходимите лекарства. Денят е добър за посещение на зъболекар и медицински прегледи. На работата ви, ще цари комфортна обстановка, така че не се опитвайте изкуствено да я нарушите.   Ако постигнете консенсус с колегите си, то коренно ще промените нещата в работата си. Шефовете ви, ще са доволни и ще може да разчитате на премия. Днес, трябва да обръщате по-малко внимание на капризите на партньора си. Опитайте се, дискретно и бързо да се измъкнете от стресови ситуации и да не предизвиквате ответни реакции, върху себе си.   Въпроси свързани с имоти, преместване и реконструкция в дома, не са препоръчителни днес. Готови сте за драстични промени, но засега само духовно. Възможни са атаки от конкуренти и противници. Всеки опит за разрешаване на ситуацията, ще срещне открита враждебност от страна на другите. Трябва да действате, точно по плана си. Повишената активност и импулсивност, може да доведе до голям скандал с роднини. Ако планирате пътуване, ще може да се запознаете с интересни хора. Личния ви живот, ще зависи изцяло от вашите инициативи, както и от доброто отношение към избраника ви. Очаква ви, хаотичен и изморителен ден. Няма дори да се радвате на времето навън, защото ще трябва да седите цял ден в офиса. Внимателното прехвърляйте пари към сметка на други хора, а заеми напълно изключете. Вечерта, може да се запознаете с хора, с които в бъдеще да работите заедно. Сутринта, ще отидете на работа със свежи идеи и сили. Труда ви, ще бъде забелязан от шефовете, така че работете с плам. През деня, избягвайте да се намесвате в спор, които абсолютно не ви засяга. Ако се предпазите от сблъсъците и повишения тон, ще бъдете в състояние да запазите репутацията и настроението си.", "date": "2017.11.17", "title": "Дневен хороскоп 17 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375295-%D0%BD%D0%B0%D0%B9-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B8%D1%8F%D1%82-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Годината е 2016, месецът е ноември: ГЕРБ тъкмо са загубили президентските избори, а политическата ситуация в България е описана на страниците на световните медии. \"Ню Йорк таймс\", \"Вашингтон пост\", \"Политико\", \"Гардиън\", \"Монд\" и още много други авторитетни издания свързват изборния провал на партията на Бойко Борисов с липсващата съдебна реформа и абдикацията от страна на властта в битката с корупцията.     Точно година по-късно, преминала през предсрочни избори, същата партия управлява страната. И точно година по-късно - същата присъда е произнесена за 17-ти пореден път от Европейската комисия.    Документът, констатиращ липсата на съдебна реформа в България и тоталния отказ на държавата да се бори с разяждащата я корупция, е мониторинговият доклад. Малко допълнение към ситуацията: кандидатът на Борисов, загубил президентските избори – Цецка Цачева, в момента е правосъден министър. Министър, който, разбира се, разтълкува доклада на Брюксел като положителен.   В тази посока се изказаха всички отговорни фактори от ГЕРБ и прокуратурата. А всъщност и формацията на Борисов, и държавното обвинение са подложени на унищожителни критики от страна на ЕК. Те, разбира се, са тълкувани превратно, като най-комично е схващането на ГЕРБ, че документът е положителен, защото в него няма \"нови препоръки\". Само дето подобен аргумент би бил валиден, ако с мониторинговия механизъм не се констатираше, че старите не са изпълнени. За 17-ти път.     Въпреки, че няма \"нови\" препоръки, Брюксел за пръв път отправя много остри критики към Народното събрание за \"непрозрачния\" законодателен процес. През последните месеци управляващите от ГЕРБ и \"Обединените патриоти\", подкрепени от ДПС, прокараха светкавично редица скандални промени в съдебния закон и Наказателно-процесуалния кодекс. От доклада на ЕК става ясно, че тази \"реформа\" се оценява като посегателство върху независимостта на българския съд.   Напредък е отчетен по три от общо 17 показателя – правото на магистратите да избират пряко представителите си във Висшия съдебен съвет (ВСС) и борбата с организираната престъпност. В доклада се казва, че \"видимото насилие\" в страната е намаляло за последните десет години.   В същото време ЕК продължава да настоява за структурни промени в прокуратурата и отчетност на главния прокурор. Докладът стъпва и върху последните препоръки на Венецианската комисия, с които се предлага главният прокурор да не може да се меси при избора на шефовете на върховните съдилища.    Венецианската комисия настоя също да се създаде и независима институция, която да може да разследва главния прокурор. В предишни доклади институцията на Съвета на Европа буквално обяви, че българската прокуратура работи по \"съветски модел\".   В мониторинговия доклад от Брюксел ясно се посочва, че България не е свършила нищо и по доклада на европейските прокурори от края на 2016 година, препоръчващ съществена структурна реформа на прокуратурата и прекратяване на безотчетността на нейния началник.   ЕК настоява структурната реформа на ВСС да продължи с намаляване на политическата квота в колегията, която управлява съда – нещо, което ГЕРБ, БСП и ДПС отказаха да направят при приемането на конституционните поправки през 2016 година. \"Делът на членовете, избирани от Народното събрание в съдийската колегия, остава висок\", пише Европейската комисия.   Борбата с корупция по високите етажи на властта продължава да е най-големият проблем за българските власти. За една година не са постигнати никакви резултати. ЕК буквално казва, че прокуратурата се бори с корупцията по върховете на властта предимно с анализи и пътни карти.   В техническата част на доклада се казва, че множеството разследвания срещу високопоставени лица много рядко водят до присъди. А това говори за наличието на \"генерален проблем\".     Именно \"генералният проблем\" е в основата мониторингът върху България да остане поне още една година, а срок за прекратяването му да няма, докато не се докаже \"необратимост\" на реформите.   Всъщност, тази констатация, преведена от \"брюкселки\", е най-големият шамар за кликата, управляваща България. Тук е редно да се уточни – че кликата или шайката (по Антон Тодоров) е съставена от различни формации, без никакво значение кой в момента е управляващ и кой опозиция. Защото заслуга за нея имат и ГЕРБ, и БСП, и ДПС, които са основните играчи на политическия терен.   Факт е обаче, че изводите за липсващото върховенство на правото в България (каквото накратко казва документът) се появиха на фона на дългото подгряване от страна на ГЕРБ, че едва ли не, ако не последният, това ще бъде предпоследният доклад за страната.   Подобна радост за властта обаче не се случи. Нещо повече – България председателства Евросъюза, докато самият Евросъюз не просто се съмнява, а разобличава системни проблеми в начина на функциониране на държавността в България.     Колкото до политическите реакции на документа – те са най-автентичното доказателество за \"генералния проблем\".   Звучният плесник, произнесен с възпитан тон в Брюксел, отекна в България като \"най-позитивния\" и \"обективен\" - според ГЕРБ, \"позитивен\" - според прокуратурата, \"пълен провал\" - според БСП и \"обективен провал\" - според ДПС, но с уговорката, че това не важи за прокуратурата.   И нито една от парламентарните формации, без значение дали се мъчи да демонстрира опозиционност или не го прави така старателно, не сметна за редно да назове генералния проблем. А именно, че докато държавното обвинение възпроизвежда сталинистки тип управление и докато политическата власт управлява в тясно сътрудничество с него, няма как България да бъде нормална демокрация. Докато това продължава да се случва, ние, българите, ще бъдем разяждани от корупция, а битката с нея ще бъде противоборство само кой да я контролира.   \"Въпреки че комисията все още не може да заключи, че някой от показателите е изпълнен в задоволителна степен на настоящия етап, тя остава на мнение, че с непрекъснато политическо лидерство и решимост за постигане на напредък в реформата, България би трябвало да може да изпълни оставащите препоръки в близко бъдеще\", гласи заключението на доклада.  ", "date": "2017.11.17", "title": "Най-положителният унищожителен доклад за България"}
{"url": "http://www.classa.bg/%D1%81%D0%B2%D1%8F%D1%82/item/375296-%D1%80%D1%83%D1%81%D0%B8%D1%8F-%D1%89%D0%B5-%D0%BE%D0%B1%D1%8F%D0%B2%D1%8F%D0%B2%D0%B0-%D0%BC%D0%B5%D0%B4%D0%B8%D0%B8-%D0%B7%D0%B0-%E2%80%9E%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B0%D0%B3%D0%B5%D0%BD%D1%82%D0%B8%E2%80%9C", "text": "            \"Рядко парламентът е бил толкова единодушен, колкото сега\" - с тези думи държавната руска телевизия оповести новината за приемането на новия медиен закон от Държавната дума. Всичките 409 присъстващи депутати са гласували \"за\". Законът ще влезе в сила, когато бъде одобрен от Съветът на федерацията и от президента Владимир Путин.     Той е насочен срещу \"международните медии\", които \"изцяло или частично\" биват \"финансирани от чужбина\". В бъдеще те ще могат да бъдат класифицирани като \"чужди агенти\". Медиите, които ще бъдат засегнати от новия закон, ще са длъжни да предоставят пълна информация за финансирането си, както и да обозначават своите журналистически продукти с информацията, че са дело на \"чуждестранен агент\". Регистрирането на \"чуждестранен агент\" ще става в руското Министерство на правосъдието.     По време на второто четене въпросният закон бе формулиран още по-строго. Появи се допълнението, че ще могат да бъдат блокирани уебстраниците на онези медии, които правителството обяви за \"нежелани\".   В новия закон за медиите не се посочват конкретни имена - нито на радиостанции, нито на телевизии, нито на сайтове. По всеки конкретен случай ще трябва да се провежда проверка от страна на правосъдното министерство. Напълно неясно е какво ще се случи с дадена медия, ако тя бъде принудена да се регистрира като \"чуждестранен агент\", но не го направи. Неясни са и критериите, по които Русия ще решава кога една медия ще бъде определяна за \"чуждестранен агент\".     Известният и в България Пьотр Толстой, който е заместник-председател на руската Дума и член на партията на Путин \"Единна Русия\", твърди, че законът \"няма да ограничи свободата на печата в Русия\". Според него, законът нямало да важи за онези руски медии, които само частично са финансирани от чужбина.   След гласуването говорителят на руския президент Дмитрий Песков обяви, че законът е пряк отговор на ограниченията, които са наложени на някои руски медии в чужбина - най-вече на \"Russia Today\" и \"Sputnik\". \"Нито едно посегателство над свободата на руските медии в чужбина няма да остане без отговор\", обяви той.     Съветът на федерацията – т.е. Горната камара на парламента - ще разгледа закона на 22 ноември. Депутатът Андрей Климов обяви по държавната телевизия, че въпросният закон не бил насочен срещу Дойче Веле, нито срещу германското правителство. По думите му, законът не е и срещу останалите европейски страни. Той бил по-скоро отговор на една неприятелска и противозаконна мярка, предприета срещу руски медии в САЩ. Руското законодателство трябвало да реагира адекватно. \"Никой не иска да започва война с целия свят и всички медии\", каза още Климов.   Гласуваният от Думата закон е резултат от все по-влошаващите се отношения между САЩ и Русия. Вашингтон упреква Москва, че е оказала влияние над американските избори за президент през 2016 - включително и с помощта на държавно финансирания телевизионен канал \"Russia Today\". По настояване на американските власти на 13 ноември медията е била регистрирана в САЩ като \"чуждестранен агент\". За Кремъл това е посегателство върху руските медии и интереси. Още преди няколко дни Владимир Путин обяви, че ще последва ответна реакция.   Новите руски мерки срещу чуждестранните медии се позовават на закон, приет от Държавната дума през 2012 година. Според него, неправителствените организации (НПО), финансирани от чужбина, трябва да се регистрират като представители на чуждестранни институции. Това беше реакцията на Кремъл на проведените по онова време протести срещу Владимир Путин.   Руското правителство беше обвинило неправителствените организации за тези протести, което не отговаряше на истината. Междувременно единайсет НПО са регистрирани в Русия като \"нежелани\". Някои вече напуснаха страната. Нито един от техните сайтове в интернет обаче не бе блокиран.     Руската Дума с голямо единодушие прие новия закон   Германия реагира със „загриженост\" и \"недоумение\" на новия руски медиен закон. Правителственият говорител Щефан Зайберт подчерта, че това изцяло противоречи на задълженията, които Русия е поела като член на Съвета на Европа. \"Затова е напълно неприемливо, че в резултат на един руско-американски спор се налагат ограничения на германски и европейски медии\", заяви Зайберт.   Само няколко часа след заседанието на Думата депутатът Пьотр Толстой отправи ясна заплаха към чуждестранните медии. Пред Дойче Веле той каза: \"Ако вие (б.ред. чуждестранните медии) не се поддавате на изкушението да разпространявате неща за нашата страна, които не са подплатени с факти, а са измислени, както в последно време се случва често, няма да бъдат ограничени правата на нито една медия\". Щом руските медии в чужбина били ограничавани, то и Русия била длъжна да отговори по съответен начин, каза още той.   По подобен начин звучат и думите на Андрей Исаев, зам.- председател на парламентарната фракция на \"Единна Русия\", който през последните дни каза, че новият медиен закон може да засегне и Дойче Веле. В разговор с германската медия той обясни, че бил назовал Дойче Веле само като пример за чуждестранна медия. \"Германия засега не е ограничавала правата на \"Russia Today\". Надявам се, че няма да се наложи да предприемаме мерки за вписването на Дойче Веле като чуждестранен агент\", каза Исаев и допълни, че се надява „да не се стигне до конфликт между нашите две страни\".", "date": "2017.11.17", "title": "Русия ще обявява медии за „чуждестранни агенти“"}
{"url": "http://www.classa.bg/%D1%81%D0%B2%D1%8F%D1%82/item/375297-%D0%B2-%D0%B1%D0%BE%D0%BD-%D1%81%D0%B5-%D1%80%D0%B5%D1%88%D0%B0%D0%B2%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "              Тази коференция вече отдавна е част от ритуалите в годишния политически календар: в средата на ноември или началото на декември идва време за Климатичната конференция на ООН (COP). Това е конференцията на (междувременно) онези 196 страни, подписали Рамковата конвенция на ООН за изменението на климата, плюс Европейския съюз като регионален съюз от държави. Дори и ако всички 197 участници изпратят само по един представител, вече е нужна голяма конферентна зала. Само че организирането на конференцията далеч не приключва с наемането на залата. Защото на тези световни климатични конференции, които междувременно са вече 23, става дума за спасяването на света! Поне участниците се опитват да направят такова впечатление.    И така точно преди началото на всяка конференция непременно излизат нови изследвания, които описват все по-стряскащи сценарии на климатичната катастрофа: Земята ще се затопля все по-бързо и все повече, ураганите ще стават все по-мощни, ледовете на Северния и Южния полюс ще се топят все повече. И по тази причина множество островни държави скоро ще бъдат залети от океаните.     Логично е, следователно, островите Фиджи - като най-застрашени от предстоящата климатична катастрофа - да са председател на тазгодишната говорилня. Не защото островите Фиджи ще загинат още по време на двуседмичната конференция - та нали все пак най-високата им точка е 1324 метра, докато домакинът на конференцията Бон е разположен само на 60 метра над морското равнище. Не, Фиджи не биха могли да станат домакин на такава конференция - че как биха подслонили 25 000 гости наведнъж?! Бон услужливо се притече на помощ като седалище на секретариата на ООН по проблемите на климата, а и за да затвърди още повече имиджа си на метрополия на Обединените нации - рекламна офанзива, за която германският данъкоплатец плаща, естествено на драго сърце, 140 милиона евро.   На откриването в Бон имаше много фолклор от Фиджи - стройни мъже с кожени престилки и гола гръд внесоха екзотична южна атмосфера. Че повечето от културните посланици ги хвана настинка още на втория ден от конференцията, трябва да се смята за добра новина - поне в обвитата в ноемврийска мъгла Рейнска долина затоплянето на Земята все пак не е напреднало толкова екстремно.   Онова, което наистина се договаря в Бон, напомня по-скоро на дневния ред на една средно важна работна група, отколкото на най-голямата международна конференция, провеждана някога на германска земя. След голямото споразумение за климата, прието преди две години в Париж, сега става дума за това кой какъв принос в защита на климата трябва да даде и как да се измерва всъщност този принос. Обвързващи изисквания на този етап все още няма да се приемат, това ще стане едва на следващата конференция през 2018.    Тя пък ще се проведе отново в полския град Катовице. Остава открит въпросът защо с подобна програма от второстепенна важност бяха ангажирани германската канцлерка, френският президент и още 25 000 участници в конференцията? Що се отнася до първите двама, отговорът е лесен - тяхното участие е символичен жест, с който показват: Тръмп излезе от климатичния договор, но за нас темата е важна. А убедените в наближаващия край на света избиратели със задоволство отбелязват този факт.       Сред 25-те хиляди участници са и журналисти и представители на неправителствени организации - природозащитници, учени, фирми. Тяхното присъствие на конференцията било знак за прозрачност, то служело на обмена на опит и на омрежването, гласи официалната оценка. Може да се каже също, че послужи също така на рекламата за поръчки и нови средства, с които ще се финансира следващото изследване за климатичната катастрофа.   А пък за да е чиста - поне локално - съвестта на дамите и господата, които, според начина, по който те гледат на нещата, масово вредят на климата с пътуванията си до конференции като тази, не бяха спестени ни средства, ни усилия. Така например от всички германски градове в Бон бяха изпратени всички налични електробуси, та да бъде организиран тук за гостите екологичен автобусен превоз.    Въпросът за емисиите въглероден двуокис, свързани с въпросната акция, по-добре въобще да не го задаваме - още повече, че по-голямата част от електричеството, подавано в Бон, се произвежда в ТЕЦ-ове на въглища. Честният отговор просто би развалил доброто настроение във финансираните с пари на данъкоплатеца илюзорни светове.", "date": "2017.11.17", "title": "В Бон се решава съдбата на Земята?"}
{"url": "http://www.classa.bg/%D1%81%D0%B2%D1%8F%D1%82/item/375298-%D0%BA%D1%83%D0%BF%D1%83%D0%B2%D0%B0%D1%88-%D0%BC%D0%B5%D1%80%D1%86%D0%B5%D0%B4%D0%B5%D1%81-%D0%B8-%D0%B1%D0%BC%D0%B2,-%D0%BF%D0%BE%D0%BE%D1%89%D1%80%D1%8F%D0%B2%D0%B0%D1%88-%D0%B4%D0%B5%D1%82%D1%81%D0%BA%D0%B8%D1%8F-%D1%82%D1%80%D1%83%D0%B4", "text": "          Обвиненията са срещу водещи концерни за производство на електроника като Епъл, Самсунг и Сони, но и срещу германски автомобилопроизводители като БМВ, Даймлер и Фолксваген, които продължавали да експлоатират детски труд в Демократична република Конго. Това става ясно от публикуван сега доклад на правозащитната организация „Амнести интернешънъл\", озаглавен \"Time to recharge\" (Време за презареждане).       В мините за добив на кобалт на тази централноафриканска страна, от които се извлича повече от половината от необходимия кобалт за покриване на световните нужди, работят дори седемгодишни деца, излагайки живота и здравето си на огромен риск. „Амнести интернешънъл\" обърна внимание на този факт още през 2016 в своя доклад \"This is what we die for\" (Това, за което умираме).     Според \"Амнести интернешънъл\", кобалтът е все по-търсен в света - най-вече поради използването му за направата на качествени акумулатори за електромобилите, за мобилните телефони, а и в сферата на обновяемите енергии. Досега обаче нито един от 29-те проверени концерна не е дал достъп до всички данни за производството си, нито пък е предприел всички нужни мерки, за да се предотврати нарушаването на човешките права.   Особено много нарушения, според доклада на „Амнести\" са разкрити в автомобилния бранш. Концернът БМВ, макар и да отбелязвал „известно подобрение\" все пак оставал далеч зад изискванията.   При Фолксаген и Даймлер били регистрирани \"значителни недостатъци\", става ясно от доклада. Експертът на \"Амнести интернешънъл\" Матиас Джон твърди, че някои концерни са подобрили контрола над веригата от доставчици на суровината, но все още били твърде далеч от възможността да осъществяват пълен контрол. Всички концерни освен това страдали от недостиг на прозрачност. Затова и съществува опасност купувачът на мобилен телефон, лаптоп или електромобил неволно да поощрява експлоатацията на детския труд, казват правозащитниците.   \"Амнести интернешънъл\" настоява всички доставчици на кобалт да изпълняват задълженията си по защитата на човешките права и то по време на целия производствен процес.   Сирийски деца работят в турската текстилна индустрия   Според Международната организация по труда (МОТ), международната общност е забавила темпото в борбата срещу детския труд. От 1997 насам броят на работещите деца е намалял с близо 100 милиона, но през последните четири години това положително развитие се спъвало, заяви генералният директор на МОТ Гай Райдър в Буенос Айрес. Там се проведе Световната конференция за борба срещу експлоатацията на детски труд.   Почти половината от момичетата и момчетата, които са принудени да работят, се трудят в твърде опасни условия. \"Никой не знае със точност как ще се променят трудовите пазари в бъдеще, едно обаче е съвсем ясно: ние не искаме експлоатация на детски труд, нито някакво модерно робство\", каза още Райдър.   Експертите предполагат, че всяко десето дете по света е принудено да работи – т.е. става дума за близо 152 милиона малчугани. МОТ и \"Амнести интернешънъл\" преследват ясна цел: до 2025 година да няма деца, подлагани на принудителен труд.", "date": "2017.11.17", "title": "Купуваш Мерцедес и БМВ, поощряваш детския труд?"}
{"url": "http://www.classa.bg/%D1%81%D0%B2%D1%8F%D1%82/item/375299-%D0%B2-%D1%82%D1%83%D1%80%D1%86%D0%B8%D1%8F-%D0%B0%D0%BB%D0%BB%D0%B0%D1%85-%D0%B2%D0%BC%D0%B5%D1%81%D1%82%D0%BE-%D0%B4%D0%B0%D1%80%D0%B2%D0%B8%D0%BD", "text": "            Новата учебна година в Турция вече започна - първата по новата учебна програма, оформена съответствие с вижданията на управляващата „Партия на справедливостта и развитието\" (ПСР) на президента Ердоган. В нея няма място за Дарвиновото учение, затова пък децата ще бъдат възпитавани в традициите на джихада. След изумлението, което това съобщение предизвика в турските светски среди, образователният министър Исмет Йълмаз побърза да уточни, че под „джихад\" не трябвало да се разбира някаква религиозна война, а \"любов към родината\", съобщава „Зюддойче Цайтунг\".   И докато ресорният министър се опитва да омаловажи промените в учебния план, критиците смятат, че в случая става въпрос за нещо много повече от реформа на образователната политика - те предупреждават, че целта е да се промени ориентацията на държавата.      Въпросът опира до това в какво ще бъдат възпитавани следващите поколения, коментира германското издание - в духа на светската турска държава, основана от Мустафа Кемал Ататюрк, или в този на сегашния турски президент Реджеп Ердоган, който иска да възпитава \"благочестиво поколение\".     Образователната политика винаги е била арена на тежки културни сблъсъци - включително и преди ПСР да поеме властта в Турция. Така например след преврата от 1980 г. турските военни родиха концепцията за \"турско-ислямската синтеза\", разбирай: подривната сила на религията трябвало да бъде „обуздана\" с помощта на националистически елементи. Часовете по религия тогава стават задължителни за всички, дори и за малцинството на алевитите, независимо че сунитският ислям им е много далечен. В същото време ислямисткото движение, от което по-късно произлезе и „Партията на справедливостта и развитието\", се намираше в подем.   Откакто обаче тя е на власт, битката за образованието се ожесточи, коментира „Зюддойче Цайтунг\" и дава за пример дългогодишния спор за носене на забрадки в университетите и държавните училища. Промените в съдържанието на турските учебници започват от 2012 година, е установило проучване на Impact-se - израелска организация, която изследва учебни съдържания и учебни планове. \"Целта е турците да бъдат възпитавани като защитници на исляма\", посочват авторите на студията.     Именно през 2012 година правителството на ПСР въведе системата, според която учениците могат да избират още след четвърти клас (а не както беше преди - след осми) дали да продължат образованието си в т.нар. имам-хатип-училища. Това са религиозни училища, които подготвят бъдещи имами.   Провалилият се опит за преврат от миналото лято, както и последвалият референдум за промяна на конституцията на практика ускориха реформата на образователната система.    След неуспешния преврат бяха уволнени хиляди турски преподаватели, а министерството на образованието представи новите учебни планове за първи, пети и девети класове. В тях учениците ще изучават много малко природни науки и предмети на изкуството, докато в същото време повече тежест получава религиозното обучение - за сметка на природните науки и кемализма. Децата ще бъдат възпитавани например в любов към Пророка, а един от новите предмети се нарича \"Война и джихад\".     Новите учебници отделят също така много внимание на някои по-нови исторически събития - например опита за преврат от лятото на 2016 година, представен като героична победа на народа над заговорниците от движението на Гюлен, или протестите в парка Гези през 2013 година, които са представени като заговор на вътрешни и чужди сили.   Друг проблем критиците виждат в това, че новите учебници представят жената в една много консервативна светлина: на много илюстрации могат да се видят жени, които се грижат за децата и домакинството, а текстове под тях внушават, че послушанието е религиозна добродетел.    \"Учебниците по \"Религиозна култура\" представят мъжа като глава на семейството, комуто жената дължи подобаващ респект и послушание\", казва синдикалистката Айфер Коджак. По този начин момчетата се възпитават погрешно – внушава им се, че имат право да властват над жените, а момичетата се възпитават в дух на покорство и послушание, коментира „Зюддойче Цайтунг\".", "date": "2017.11.17", "title": "В Турция: Аллах вместо Дарвин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375292-%D1%82%D0%B0%D0%B9%D0%BD%D0%B0-%D0%BE%D1%82-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0", "text": "Не милионерът Християн Гущеров, а скандалният бивш митничар и аферист Иво Бързия е голямата и несподелена докрай любов на Светлана Василева. Блондинката до ден днешен крие от широката публика драматичната си интимна история с Ивайло Разложки.      Знойната красавица и станалият пословичен с разточителните си гуляи из нощните заведения Иво Бързия се залюбват през есента на 2011 година, малко след като приключва интимната афера между Светлана и столичния наркобос Христо Ширев, твърди „Уикенд\".      Самообявилият се за наследник на Таки в бизнеса с дрога в София гангстер Ширев е арестуван при показна акция на ГДБОП и задържането му слага край на любовните му срещи със Светлана Василева в апартамент в комплекс „Макси\".    Останала без покровител, красавицата от Търговище е принудена да напусне жилището си в тузарския комплекс и се нанася в мизерно таванско помещение на бул. „Мария Луиза\", което по щастлива за нея случайност е в непосредствена близост до известно фолк заведение, където всяка нощ гуляе Иво Бързия. В този момент Разложки преживява добри времена – макар да е уволнен от митниците заради контрабандни схеми, аферите му по границите с нерегламентиран внос на мобилни телефони и черна техника се вихрят с пълна сила. Красивата Светлана успява да омае податливия към греховни жени Иво Бързия именно в нощното заведение и между двамата пламва бурен романс.    „Иво я настани в мезонет в центъра на София и я обсипа с дрехи и бижута. Двамата пътуваха всеки уикенд с чартърни полети до екзотични дестинации и Светлана се чувстваше като принцеса. Тя се влюби в Бързия и започна да вярва на думите му, че ще зареже жена си и ще заживее с нея\", спомня си свидетел на греховната любов между моделката и контрабандиста. Големият удар за Светлана Василева обаче е нанесен през пролетта на 2012 г., когато Бързия се сдобива с първороден син от законната си съпруга.    Когато научава, че бившият митничар е станал баща и че няма намерение да изостави жена си, красавицата изпада в жестока депресия. Светлана даже прави опит за самоубийство – след употреба на наркотици тя реже вените си и е приета по спешност във Военна болница, където лекарите се борят с часове за живота й, пише „Уикенд\". За щастие, хубавицата е спасена, а любовта й към Иво Бързия прераства в жестока омраза. Впоследствие Светлана ще разпространява из цяла София, че скандалният ексмитничар я обрал, като й взел назаем 350 000 лева, които до ден днешен не й бил върнал.    За да ядоса Разложки, наранената моделка подхваща любовна авантюра с бос от Стара Загора, който е в траен конфликт с Бързия. Светлана продава на безценица подарения й от митничаря аферист джип „Порше Кайен\", за да го замени с по-нов и по-скъп модел от същата марка, купен й от новия спонсор.", "date": "2017.11.17", "title": "Тайна от миналото на Светлана Василева!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375290-%D0%BB%D0%B8%D0%BD%D0%B4%D0%B7%D0%B8-%D0%BF%D0%B5%D0%BB%D0%B0%D1%81-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B8-%D0%BF%D0%BE%D0%BA%D0%B0%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D1%81%D0%B8-%D0%B3%D1%8A%D1%80%D0%B4%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Фитнес звездата Линдзи Пелас за пореден път ощастливи почитателите си с горещи снимки. Този път секси американката показва смело огромните си гърди осми размер, съобщава „Дейли мейл\". 26-годишната хубавица вече има над 7 млн. последователи в Инстаграм.      Сега тя се снима за календар, който ще излезе с горещото заглавие „Почти облечени\". За да подгрее интереса към него, тя публикува няколко снимки от фотосесията.      Някои сравняват Пелас с Памела Андерсън. Финтес инструкторката твърди, че гърдите й са напълно натурални.      „Миналата година направих календар с моите мечти, тази година правя с твоите\", написа моделката в социалната мрежа.      Феновете й моментално изпаднаха в екстаз от новите откровени снимки. Като цяло те споделят, че нямат търпение да разлистят новия календар, а мнозина признават, че това ще е най-хубавият им подарък за наближаващите празници.", "date": "2017.11.17", "title": "Линдзи Пелас се съблече чисто гола и показа огромните си гърди (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375291-%D0%BE%D1%82%D0%B2%D0%B0%D1%80%D0%B0%D1%87%D0%BA%D0%B0%D1%82%D0%B0-%D1%81%D0%BF%D0%B0%D0%BB%D0%B0-%D1%81-%D0%B1%D0%B8%D1%80%D0%BC%D0%B0%D1%82%D0%B0,-%D0%B7%D0%B0-%D0%B4%D0%B0-%D0%BE%D1%82%D0%BC%D1%8A%D1%81%D1%82%D0%B8-%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2-%D0%B7%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0%D1%82%D0%B0-%D0%BC%D1%83-%D1%81", "text": "Християн Гущеров пръв е изневерил на бившата си съпруга – фолк певицата Мария. Това съобщава „Уикенд\", позовавайки се на свой източник. Милионерът имал тайна връзка с плеймейтката Николета Лозанова в продължение на година и половина, но чалгаджийката го изловила в крачка и на свой ред му сложила рога, за да си отмъсти.      Именно това ще изтъкне тя на бракоразводното дело, което се задава. Лозанова скочила в леглото на Християн Гущеров малко след раздялата си с футболиста Валери Божинов. Останала без мъж, едрогърдата брюнетка не се посвенила да прелъсти богаташа, въпреки че по това време той все още бил официално обвързан с Мария.      Семейството и преди е имало своите проблеми, но изневярата на Християн най-тежко ударила по достойнството на певицата. Според запознати, интимната афера между милионера и плеймейтката продължила около 18 месеца, като през това време Мария подозирала, че има нещо гнило, но не била сигурна коя е любовницата на мъжа й. Изнервена от безкрайните подозрения, тя наела частен детектив, който проследил прелюбодейците и така истината излязла наяве.      На чалга дивата бил предоставен снимков материал като доказателство за изневярата и това силно наранило самочувствието й. Хора от обкръжението на Отварачката разкриват, че тя останала потресена от направените разкрития, защото не очаквала подобен удар точно от Лозанова. Навремето бившата водеща на „Папараци\" се снима във видеоклип на певицата и двете станаха близки приятелки, но с дружбата им вече е свършено.    „Николета спеше с мъжа ми повече от година! Тя не е дама, а лека жена без никакъв морал! Май често й се случва да си ляга с обвързани мъже!\", ядосвала се пайнерката пред свои колежки от лекия жанр, пише седмичникът. За да си отмъсти, Мария също сложила рога на Гущеров с бизнесмена Георги Станоев-Бирмата и с това бракът им окончателно приключил. Раздялата била съпроводена от много грозни сцени и обидни думи, стигнало се дори до заплахи.    Християн изгонил певицата и невръстната й дъщеря от просторния си дом в полите на Витоша, а тя го обрисува в доста черни краски по време на престоя си в Къщата на „ВИП Брадър\". Извън шоуто тя споделила, че ако Гущеров продължава да я разиграва в съда, ще му го върне тъпкано, като извади компромат срещу него.", "date": "2017.11.17", "title": "Отварачката спала с Бирмата, за да отмъсти на Гущеров за изневярата му с..."}
