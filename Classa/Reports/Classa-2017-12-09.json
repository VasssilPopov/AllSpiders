{"url": "http://www.classa.bg/%D1%82%D0%B5%D1%85%D0%BD%D0%BE/item/376112-%D0%BD%D0%BE%D0%B2%D0%B8%D1%8F%D1%82-%D0%BA%D0%BE%D0%BD%D0%BA%D0%BE%D1%80%D0%B4", "text": "Japan Airways инвестират поне $10 милиона, за да върнат търговските полети със свръхзвукова скорост, надминаваща тази на легендарния \"Конкорд\", съобщи CNBC. Сумата е дадена на базирания в Денвър, Колорадо, стартъп Boom Supersonic, който разработва проект за свръхзвуков джет, достигащ скорости от 2,2 маха - над 2300 км/час. Това ще направи пътуването от Сан Франциско до Токио поносимите пет и половина часа, казва основателят на Boom Блейк Шол. Японската авиокомпания има опция да купи до 20 самолета Boom. Миналата година основателят на Virgin Group Ричард Брансън обяви, че компанията има право на първите 10 машини. Авиокомпаниите се бориха за богатите си клиенти в дългите дестинации, като заменят креслата в първия си клас с миниапартаменти. Но обещанието за свръхзвукова скорост предлага това, което бизнесът може да продава като още по-ценен лукс - спестяването на времето на пътниците. Производителите на самолети, които доминират на пазара - \"Еърбъс\" и \"Боинг\" - наскоро се похвалиха с поръчки за милиарди долари, тъй като рекорден брой пътници политат в небето. Но въпреки че новите им самолети обещават икономии на гориво, те не правят особено много, за да спасят пътниците време. Отделно Japan Airways ще предоставя практически опит, за да направи Boom реалност. Тя ще помага за усъвършенстване на дизайна на самолета и ще помогне да се определи какво би било усещането на пътниците на борда на свръхзвуков самолет. Свръхзвуковите джетове ще возят пътници само в бизнес клас, като ще са по-икономични от \"Конкорд\". Последният полет на френско-американският свръхзвуков Конкорд е през октомври 2003 г., тъй като смъртоносен катастрофа и икономически спад накърняват търсенето на места на борда на свръхзвуков самолет. Бум планира да тества дизайните си на самолетна демонстрационна равнина от една трета, която нарича \"Baby Boom\", в края на 2018 г. и очаква плановете да бъдат доставени до средата на 2020-те години. Бум и Японски авиолинии обмислят транскокеански маршрути, но не очаквайте пътуване по маршрут да отнеме по-малко време. Законът от 1973 г. на САЩ забранява извънземния търговски свръхзвуков полет.", "date": "2017.12.09", "title": "Новият Конкорд"}
{"url": "http://www.classa.bg/%D1%81%D0%B2%D1%8F%D1%82/item/376113-%D1%81%D0%B2%D0%B5%D1%89%D0%B5%D0%BD%D0%B8%D1%8F%D1%82-%D1%82%D1%80%D1%8A%D0%BC%D0%BF%D1%83%D1%81%D0%B0%D0%BB%D0%B8%D0%BC", "text": "            Представете си къща, пълна с духове. Стара, мрачна постройка с много етажи, лабиринт от коридори, скърцащи стълбища, влажни мазета и тъмни тавани. Навсякъде - паяжини, плесен и мухъл. Ужасно  свърталище!       Ако Близкият изток е като многофамилна къща, в която витаят призраците на непогребани мъртъвци, то Йерусалим е прашасалият будоар в спалнята на прокълнатите съпрузи. По-добре да не припарваш, защото нямаш представа какво ще изскочи от стария скрин. И хората обикновено странят от подобни  места. Заобикалят ги предпазливо и с боязън, отдалече. Но винаги се намира някоя луда глава, авантюрист, търсач на съкровища или просто неверник, чиито собствени демони го теглят баш натам.     Американският президент Доналд Тръмп разбуни за пореден път духовете, признавайки Йерусалим за столица на Израел. С което най-накрая изпълни поне едно свое предизборно обещание. Нещо. което са искали да направят и много други американски президенти преди него. Но никой от тях не е имал куража  или лудостта да го направи. А може би и двете, защото      Обладан ли е Тръмп от идеята, че ще въздаде справедливост, мир и покой на земята? Или като изкусен, пресметлив търговец е избрал най-подходящия момент за сделка?   Йерусалим де факто е столица на Израел и функционира като такава вече десетилетия. Там са президентството, премиерският офис, министерствата, всички държавни институции и най-важното - Кнесетът - израелският  Парламент. Никой не може да промени това. Защото и никой не е в състояние да каже на израелците кой град да считат за своя столица. Това важи точно толкова категорично и със същата сила и за палестинците.     Ако за момент потиснем емоциите си и забравим, че не харесваме Тръмп (заради косата, жената или каквото и да било друго), и прочетем изявлението му спокойно, ще видим, че то е особено прецизно. Този път Тръмп  изненадващо говори точно толкова, колкото трябва.   каквато е израелската трактовка. Ако беше използвал нея, то би означавало, че отрича категорично правото на палестинците също да смятат Йерусалим за своя столица.     Тръмп реално признава статуквото, без да се произнася по въпроса за Източен Йерусалим или за статута на светите места. Един ден той може да каже. че признава Йерусалим (или поне източната част) за столица на палестинците.      А той наистина би могъл да го каже. Но чак когато е готов с решението. Тогава ще е сюблимният момент на месианските му стремления. Йерусалим ще получи нова формула за съществуване. Свещеният Тръмпусалим! Град на градовете, в който ще има повече разум и където логическото и абстрактно мислене ще е взело превес над ирационалността и мистиката.    Тогава вече би настъпило голямото местене на посолства. Тези, акредитирани за Израел - от Тел Авив ще отидат в Западен Йерусалим, а тези за Палестина - от Рамала ще се преместят в Източен Йерусалим.      След Вашингтон и Москва всички ще се преместят. Звучи много просто, само дето някой трябва да убеди израелците да напуснат Източен Йерусалим, който те са извоювали с кръв от йорданската армия през 1967 г. Като изключим Синайската пустиня, не се сещам за друга значима територия, която те да са се съгласили доброволно да върнат. Но понякога всичко би могло да се изтъргува. А Тръмп досега винаги е бил добър в бизнес договорките.     Иначе самотното преместване на американското посолство от Тел Авив в Йерусалим, където и без това са всички официални израелски институции, няма да промени ежедневието на израелци и палестинци. Но може    Защо? Първо, защото този ход поставя отново израело-палестинския проблем на преден план. През последните години светът забрави за него. 11 септември, войната в Ирак. Арабската пролет и последвалите събития в Либия. Египет,  Сирия и къде ли още не промениха изцяло дневния ред. Подновиха забравени стари вражди и подредиха неочаквани нови съюзи. Самите палестинци се разделиха. Те изоставиха святата си обща кауза и се хванаха гуша за гуша. Разделяйки Западния бряг от ивицата Газа в собствените си глави толкова драматично, колкото цялата бодлива тел и бетонните стени на най-върлия враг не бяха успели.   Отдавна ги няма и Садам Хюсеин, Муамар Кадафи и Хафез Асад, които навремето се надпреварваха за ролята на бащата -защитник на палестинците.    Арабската нация, ако въобще някога я е имало, е по-разделена от всякога. Египтяни и саудитци срещу катарци и йеменци, мароканци срещу мавританци и алжирци, либийци срещу египтяни и катарци, ливанци срещу сирийци и саудитци, иракчани срещу сирийци... И още безброй комбинации и нюанси в този ред.   Днешните защитници на палестинската арабска кауза са Иран и Турция. Парадоксално, но не и лишено от логика, защото Техеран и Анкара не следват емоции, а своите собствени планове. В тази част на света всеки преследва цели. Защо и Тръмп да няма свои? Още повече, че така или иначе САЩ плащат голяма част от издръжката на Палестинските автономни територии.   Ердоган ли, който заплашва, че Йерусалим е \"червена линия\" и прекрачването й ще доведе до бойкот и прекъсване на дипломатическите отношения с Израел? Това е стар филм. вече сме го гледали, не завършва интересно. Турция и Израел бяха замразили за няколко години отношенията си след проблема с \"Мави Мармара\" и флотилията за Газа. Но това се оказа крайно неизгодно и накрая двете страни загърбиха инат и достойнство и отново си стиснаха ръцете.   Какъв друг проблем би могъл да се появи? Палестинците ще се вдигнат на интифада? Та те и сега се водят, че са в поредната интифада. Вече никой не знае втора ли е, трета или четвърта...   А може би \"Хамас\" ще спре да се преструва на цивилизована партия, готова за преговори, и ще почне да изстрелва с пълна сила ракети по Тел Авив? Но ракетите от Газа въобще не са спирали. Вярно, не ги изстрелват от \"Хамас\", а от бригадите \"Насър Салахедин\" или \"Мъчениците на Ал Акса\" и всевъзможни други организации, чиито имена вече никой не си и прави труда да помни. Или пък \"Хизбула\", обезкървена след дългогодишната война в Сирия, ще отвори отново фронт към Израел?  ако чуе, че в името на палестинската кауза ще последва такава терористична вълна, каквато е имало в Европа през 70-те? Та в днешна Европа терористичните актове се превърнаха в ежедневие. Едно време поне се мреше за някаква кауза, днес и мъченичеството е превърнато във \"фастфуд\". Няма да има кой знае какъв ефект. Освен 2-3 дни шум по телевизиите. Както и в Америка, където хората напоследък се избиват взаимно помежду си със законно притежавани карабини.   Ще се обяви ли международната общност срещу решението на Тръмп и какъв ще е ефектът от това? Коя точно международна общност, извинете? ООН ли, която се е превърнала в пихтиеста бюрократична маса, неспособна да реши и един проблем? Вероятно защото отдавна е част от всички проблеми.    Тази ли международна общност, която позволи безропотно убийствата на деца и жени в Сирия, Йемен, Ирак, милиони бежанци, етнически прочиствания, геноцид? Която заклеймява войните, но тайно ги подклажда, финансира, въоръжава? Която не може да спре дори един Ким да изстрелва ракети? Коя е тази международна общност?     Затова тяхната единствена надежда може да се окаже точно същият този Тръмп. Колкото и абсурдно да звучи това. Когато си на дъното, не ти остава нищо по-добро от това да почнеш да ровиш за полезни изкопаеми.   Нека зададем въпроса иначе. Колко лошо е решението на президента Тръмп да признае Йерусалим за столица на Израел? По-лошо ли е от това на президента Труман отпреди 70 г да признае Израел за държава?  През годините всички американски президенти са се проваляли тотално в амбициите си да решат казуса, създаден през 1948 г. Дипломатите - също, и най-брилянтните дори. Сещам се за Хенри Кисинджър и вица, че щом той не може да реши един проблем, значи е нерешим. Дали?   Тръмп е всичко друго, но не и дипломат. А дипломацията е изтънчено лицемерие, благодарение на което имаме  трупвкухнята. Разлага се от години, а всички учтиво го заобикалят и никой не иска да го извлачи, за да го  зарови някъде. Става дума за така наречения мирен процес и договореностите от Осло, които отдавна са в небитието. По-лошо за палестинците от положението, в което се намират, би било само да продължат още 70 години по същия начин.   Нямам представа какво крои Тръмп. Казват, че еврейският му зет и престолонаследникът на Саудитска Арабия усилено работят по решение на палестинския въпрос. Което е толкова секретно, че дори са пропуснали да го споделят с Държавния департамент и дори с шефа на американската дипломация Рекс Тилърсън. Даже не искам да гадая какво би се пръкнало от това. Но позицията на Тръмп за Йерусалим може да даде тласък за намиране на решение.   Както и не съм сигурен доколко месиански е настроен Тръмп. Ако са само сметки, няма да има палестинска държава, но ако иска да се запише в историята, тогава може да очакваме невиждани чудеса от него. Макар че тъкмо в земята на авраамическите религии не харесват особено много месиите. Поне не и докато са живи.   Ясно е едно - стари проблеми могат да се решат само с ново мислене. Затова сега решението на Тръмп вероятно изглежда ужасно.Но може да е просто грешна стъпка в правилната посока. А че скоро вследствие на това може и да последват някои проблеми, няма спор.", "date": "2017.12.09", "title": "Свещеният Тръмпусалим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376114-%D1%81%D0%B2%D0%B5%D1%82%D1%8A%D1%82,-%D0%BA%D0%BE%D0%B9%D1%82%D0%BE-%D0%B8%D0%B7%D0%B1%D1%80%D0%B0%D1%85%D0%BC%D0%B5-%D0%B4%D0%B0-%D0%BD%D0%B5-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D0%BC", "text": "Представете си свят без граници. Без рай, без ад, без воюващи помежду си религии и държави. Свят без алчност и глад, без силово налагане на влияние. Джон Ленън си го представи.   Музикантът се бори срещу войната на САЩ във Виетнам, срещу британското присъствие в Ирландия, срещу смъртното наказание, расизма, климатичните промени и т.н. Той е активист и вярва, че доброто по света в крайна сметка ще победи. И изразява всичките си тези виждания в Imagine.         И днес, почти 50 години след написването на Imagine и 37 години от убийството на Джон Ленан, тази идея за свят без войни остава просто мечта.   Истината е, че ако погледнем в историята, реално в момента живеем в едно от най-мирните и спокойни времена, поне по отношение на броя жертви, които се дават. И все пак светът е раздиран от множество локални военни конфликти, политическо напрежение, ядрената програма на Северна Корея и т.н.   Международният скандал около американското признаване на Йерусалим като столица на Израел е най-добрият пример за това как светът в момента е радикално противоположен на идеите на Джон Ленън.   Защото какво имаме на практика - държавният лидер на един от глобалните геополитически играчи (САЩ) се намесва в локален конфликт, основан на политически и верски проблеми, изкарвайки ситуацията от крехкия й баланс изцяло в полза на една от двете страни (Израел), за да може до голяма степен да угоди на част от избирателите си (все пак той сам заяви, че изпълнява предизборно обещание).     От 2011 г. насам бушува гражданска война в Сирия, който стана една своеобразна световна война в с локален мащаб. В него смъртта си са намерили над 340 хил. души, голяма част от които цивилни. И по нищо не личи този конфликт скоро да приключи.   Ирак все още се възстановява след изтласкването на \"Ислямска държава\", но множеството милиции и частни армии на територията на страната определено не са знак за приближаваща стабилното в региона, особено на фона на продължаващото желание на кюрдите да имат своя държава.   А не са само тези държави. Само в региона на Близкия изток и Северна Африка военни сблъсъци има още в Йемен, Либия, Афганистан и т.н. Към тях можем да добавим и редица африкански държави, картелите в Южна Америка, зараждащото се напрежение в Централна Азия и както и терористични нападения, които се случват почти по цял свят.     Покрай Шарлътсвил се видя, че малко трябва, за да се стигне до кръвопролития. А периодичните масови нападения с огнестрелни оръжия са вече нещо, което е по-скоро очаквано, отколкото шокиращо.   Същото, уви, може да да се каже и за терористичните атентати в Европа. Мигрантската вълна след 2013 г. разтърси до такава степен Стария континент, че започнаха да личат всички онези забравени, замаскирани и добре отлежали проблеми, за които се смяташе уж, че са изчезнали.     От гледната точка на днешния свят това изглежда дори толкова наивно, колкото мечтите на музиканта от Ливърпул. Те ще си останат просто една хубава песен, която да ни мотивира да сме една идея по-добри, по-мили и по-справедливи към околните - поне около 8 декември, когато и без това си спомняме за Ленън.", "date": "2017.12.09", "title": "Светът, който избрахме да не си представим"}
{"url": "http://www.classa.bg/%D1%81%D0%B2%D1%8F%D1%82/item/376105-%D0%BF%D1%80%D0%BE%D1%80%D0%BE%D0%BA%D1%8A%D1%82-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%BE%D1%82-2008-%D0%B3-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D1%89%D0%B5-%D1%81%D0%B5-%D0%B2%D0%B7%D1%80%D0%B8%D0%B2%D0%B8-%D0%B8-%D0%B4%D0%BE%D0%BB%D0%B0%D1%80%D1%8A%D1%82-%D1%89%D0%B5-%D0%B1%D1%8A%D0%B4%D0%B5-%D1%83%D0%BD%D0%B8%D1%89%D0%BE%D0%B6%D0%B5%D0%BD", "text": "Питър Шиф, един от малкото икономисти, които успяха да предвидят с точност финансовата криза през 2008 г., десет години по-късно предсказва появата на нова криза: тази, която може да срине фондовия пазар, слагайки край на щатския долар и да отмести всички погледи отново към златото. Инвеститорът твърди, че идващата криза ще бъде \"много по-лоша\", от предишната, няма да е свързана с високорисковите ипотеки, а с платежоспособността на САЩ. Шиф казва, че ако правителството на САЩ избере да отпечатва повече пари, за да плати дълга си, ще се напомпа \"балон, който ще има катастрофални последици, когато се взриви.\" \"Всеки ще загуби, всеки, който е участвал на фондовия пазар, на пазара на облигации и на пазара на недвижими имоти, ще бъде унищожен\", каза Шиф. \"Доларът ще потъне напълно и покупателната му сила ще изчезне\", добави той, според USA Watchdog. Американският инвеститор добавя, че сегашната финансова система няма да може да продължи изкуствено да спира цените на благородните метали, без значение колко дълг правителствата приемат, особено от САЩ. \"Те не могат да продължат да го правят, това ще свърши\", каза той. \"Цената на златото ще се взриви, защото там има реални физически покупки, а всички тези продажби на хартия не могат да замаскират това\". Шиф добавя, че това явление се дължи на факта, че хората започват да не се доверяват на централните банки и да избират други възможности. \"Реалната алтернатива е златото\", каза той.", "date": "2017.12.09", "title": "Пророкът на кризата от 2008 г. предупреждава: \"Цената на златото ще се взриви и доларът ще бъде унищожен\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376106-%D0%B2%D0%B8%D1%82%D1%80%D0%B8%D0%BD%D0%B0-%D0%BD%D0%B0-%D0%B4%D1%83%D0%BF%D0%BA%D0%B0", "text": "Тия дни телевизиите досадиха на публиката с дупката, която внезапно се появи на 13-ия километър на магистрала „Тракия“.  Не беше нещо извънредно – магистралите, поне нашите, се строят, най-вече, за да се ремонтират.  Любопитно бе друго: че тя изникна тъкмо на фаталния 13-ия километър – като някакъв специален знак свише, колкото да засили убеждението на мнозина, че някаква дупка, някаква мрачна паст ни дебне по начало и всеки момент може да ни погълне.     Ние отдавна сме се примирили, че Дупката е територията на скапаното ни битие.  Тя обаче на някои се привижда като лоното на „прогреса“ – стана дума за това в предишната ми дописка, в която споменах и Симеон Дянков.  Същият, който презрително опръска учените от БАН, като ги нарече „феодални“ старци, понеже в онзи момент думата „синодални“ е отсъствала от речника му.  Междувременно, въпросният Дянков вече е станал старши научен сътрудник и доктор на науките – и, може би, ако направо бе нарекъл „феодалните“ старци „скотове“ досега щяха да го направят член-кореспондент на БАН, а дори и академик.  Така възнаграждават в нашата Дупка.   Новопръкналият се учен Дянков е готов да „рецензира“ в розови бои дори и некролога на България. Той е ясен.   Обаче и общественото мнение отдавна е станало заложник на онова, което се случва или фантазира в столицата и още три-четири големи града.  Политиката се обговаря, най-често фалшиво, в пределите на тази територия.  Тя е Витрината на Дупката.  Питах веднъж дрънкалото Горбачов витрината ли променя, или същността на социализма – и не получих честен отговор.  Тук, и сега, този въпрос би прозвучал неуместно, дори невъзпитано: не питай, щом знаеш отговора.  Докато пишех тази дописка, кабинетът „скъси“ границата на бедността с 7 лева. Седем лева.  Дянков да ви обясни, какъв прогрес е това, той е достатъчно нахален.   Като изключим Витрината, Дупката е просто една Скотобойна – ако не го вярвате, питайте някой клетник, как оцелява с 200 лева пенсия във Видинско, примерно.  Това оцеляване е истинското българско чудо, не друго.   Вайкаме се, когато Стихията – отново и отново! – залива или направо помита едно или друго селище.  Ще изпълзим обаче от Дупката, когато се сетим да се вайкаме за съдбата на милионите бедняци у нас.  Техният живот няма нищо общо с Витрината.  Властта я лъска и пудри непрестанно, за да оцелее.  7/седем лева на един клетник.  И един милион лева за ремонта на Зографския манастир – и тази дупка трябва да се закърпи, вън от съмнение – но не бива това да се разгласява тъкмо в деня, когато се подхвърля подаянието от 7 лева.  Защото неизбежно ще бъде схванато като лъскане на Витрината. Човек, на когото подхвърлят 7 лева и той продължава да смята, че това е нормално, е готов на всичко. На всички унижения.   Истината е жестока: свидетели сме на окончателния Разпад на България: на Витрина и Пустош.   Винаги ще се намират услужливци, които да се грижат за нуждите на Витрината – да я плюнчат и лъскат до блясък. Но и Дупката има нужда от трохички от Истината. Например: за какъв фатален Разлом подсказва факта, че инвестициите в страната са приблизително равни на сумите, които нашите Бегълци пращат на близките си?  Нуждаем се от честен отговор – без да се заплесваме по несъмнените морални устои на Бегълците, които също са Страдалци.  И, между другото, Прокудените от Родината си част от Витрината ли са?   Или друга тема, която може да бъде разчоплена с помощта на „прогресиста“ Дянков: каква е реалната безработица у нас – 6 процента ли, или 30/40/ процента, ако броим и онези милион и половина души, които избягаха оттук?   По драматичните си мащаби, това бягство надмина дори кубинската емиграция от миналия век, която тогава минаваше за най-голямата в съвременната история. „Янки – си, Куба – но!“ – това беше нейният девиз.  Ами нашето Бягство – с какви думи да го украсим?", "date": "2017.12.09", "title": "Витрина на дупка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376109-10-%D1%84%D0%B0%D0%BA%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Преговарящите за Брекзит заявиха в петък, че са постигнали решителен пробив в преговорите след шестмесечни интензивни дискусии. CNBC подчертава 10 основни моменти от новото съвместно споразумение. 1 .29 март 2019 г. ще бъде крайната точка или \"определената дата\" за правата на гражданите. Това означава, че преговарящите се договориха да запазят сегашните права, прилагани за европейските граждани, но само за тези, които се придвижват към или от Обединеното кралство преди 29 март 2019 г. Тогава Обединеното кралство официално напуска Съюза. 2. Членовете на семейството на гражданин на Обединеното кралство, които живеят в една от останалите 27 държави от ЕС (и обратното), ще имат право да се присъединят към него след март 2019 г. до продължителността на техния живот, но се прилагат условия - включително свързаността да продължава, когато да бъдат свързани, когато искат да се присъединят към експатриата. 3. Административните процедури, свързани с правата на гражданите, ще бъдат прозрачни, гладки и рационални, се казва в документа. 4. Гражданите на ЕС, които са получили права на постоянно пребиваване в Обединеното кралство (и обратното), могат да напуснат за период от пет години, без да загубят такова право. 5. Кралските съдилища и европейските съдилища следва да обменят съдебната практика и да продължат текущия диалог между тях. Това следва да продължи за период от 8 години от датата на напускане на ЕС от страна на Великобритания. 6. Обединеното кралство гарантира също така, че ще избегне \"твърдата\" граница между Северна Ирландия и Република Ирландия. Но подробностите няма да бъдат известни, докато преговарящите не приключат преговорите по търговията. Ако не постигнат споразумение за търговия, Великобритания обеща да \"поддържа пълно съответствие\" с правилата на вътрешния пазар и митническия съюз, които понастоящем са в основата на сътрудничеството между Северна Ирландия и Ирландия. 7. Хора, родени в Северна Ирландия, ще могат да запазят сегашното си право да избират ирландско или британско гражданство или и двете. 8. И двете страни са се договорили за методология за финансовото уреждане - това е разводната сметка, която ще плати Великобритания, за да изпълни оставащите си задължения преди да напусне страната. Говорител на министър-председателя на Великобритания Тереза Май каза, че това може да означава, че Великобритания ще плати общо между £35 млрд. и £39 млрд. (между €40 млрд. и €44,5 млрд.), съобщава Ройтерс. 9. За това ще бъде съставен законопроект и сметката трябва да бъде платена в евро. 10. Преговорите за Брекзит не са приключили. Преговарящите ще преминат към темата за търговията и потенциален преходен период. След това споразумението за оттегляне ще трябва да бъде одобрено от няколко институции преди 29 март 2019 г.", "date": "2017.12.09", "title": "10 факта за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376107-%D0%BA%D0%BE%D0%BD%D0%BF%D0%B8-%D0%B7%D0%B0%D0%BF%D0%BE%D1%80%D0%B8%D1%80%D0%B0-%D0%B8%D0%BC%D0%BE%D1%82-%D0%BD%D0%B0-%D0%B8%D0%B2%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2", "text": "Комисията за отнемане на незаконно придобито имущество запорира имот на бизнесмена Иво Прокопиев . Това научи Фрог нюз от източници в Агенцията по вписванията. На 24.11.2017 г. е наложен запор на имота на Прокопиев в Созопол. До този момент тази информация старателно се укрива, за да не последва поредна вълна на възмущение за това, че  КОНПИ  и шефът й Пламен Георгиев  се използват  като бухалка в ръцете на различни политически лобита  и конкретно  модела КОЙ. Не е тайна, че най-яркият представител на този кръг -Делян Пеевски , води открита „война“ срещу Прокопиев  и кръга „Капитал“, към който принадлежи. Предполага се, че запорираният имот е оценен на изключително висока цена. Не се изключва вероятността проверките от КОНПИ  да се използват като средство за притискане. С години например се точат проверки на имуществото на Огнян Донев, Богомил Манчев, Сашо Дончев, Веселин Марешки . Ще припомним, че Донев е станал клиент на КОНПИ  още от 2012 година, но няма изглед нещата да приключат. В серия публикации Фрог  разказа за купищата съмнения, които витаят около работата на институцията. Оказва се, че държавата плаща в пъти повече, за да работи тази институция, от сумите, които тя реално се събира. Отделно от това КОНПИ  е загубила много повече дела в съда, отколкото е спечелила, което е показател да компетентността не само на служителите, но ни на нейния шеф. В същото време упорито се твърди, че Пламен Георгиев напира да оглави бъдещия  антикорупционен  орган. ", "date": "2017.12.09", "title": "КОНПИ запорира имот на Иво Прокопиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376108-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-13-%D0%B7%D0%B0%D0%BF%D0%BB%D0%B0%D1%82%D0%B0", "text": "Депутатите си гласуваха тринадесета заплата с всичките и безотчетни месечни пари на куп за празниците. Тринадесета заплата е била заложена в Бюджет 2017 за разходите на Народното Събрание, за Бюджет 2018 също е включена, ни довериха наши източници от Парламента.   Парите се давали под формата на разпределение на излишък от разходите, спестени през годината, но се залагат умишлено във всеки един бюджет години наред и не се коментират в края на годината, за да не се дразнят хората.     Потърсихме председателят на парламента Цвета Караянчева, да потвърди или отрече информацията и госпожата ни обясни, че такава заплата се полага по право на всеки един народен представител, защото хората са ги избрали на избори и те правят закони, а това е труд, който трябва да се цени и заплаща високо.  Според председателката на Парламента нямало нищо нередно депутатите да получат по 5000 лева допълнително за празниците, защото те не са точно като обикновените хора и имат нужда от почивка в топлите страни, за да се откъснат от напрегнатото си ежедневие и стрес в Парламента.", "date": "2017.12.09", "title": "Депутатите си гласуваха 13 заплата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376110-%D1%82%D0%B8%D0%BB%D1%8A%D1%80%D1%81%D1%8A%D0%BD-%D1%83%D0%BA%D1%80%D0%B0%D0%B9%D0%BD%D0%B0-%D0%B5-%D0%BF%D1%80%D0%B5%D1%87%D0%BA%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Американският държавен секретар Рекс Тилърсън каза днес, че Украйна е единственото препятствие пред установяването на по-тесни отношения между САЩ и на Русия, предаде ТАСС. Агенцията отбелязва, че това изявление навежда на мисълта, че всички останали спорове са от второстепенно значение. \"Въпросът, който стои на пътя (на установяването на по-тесни отношения с Русия) е Украйна\", каза държавният секретар на САЩ във Виена, където участва в среща на външните министри на страните от Организацията за сигурност и сътрудничество в Европа (ОССЕ). Тилърсън заяви, американският президент Доналд Тръмп винаги е изтъквал необходимостта от подобряване на връзките с Русия, и добави, че нормализирането на отношенията между двете ядрени сили е нещо, което САЩ много биха искали да стане. Още от самото начало администрацията на Тръмп даде на Москва да разбере, че украинският въпрос е съществен за подобряване на двустранните отношения, отбеляза той. \"Може да имаме различия в други райони, в Сирия, можем да имаме различия в други области. Но когато една страна нахлува в друга, това е нещо различно, което е трудно да игнорираш или след което да се помириш\", заяви Тилърсън. В кулоарите на форума на ОССЕ във Виена започна среща на американския държавен секретар с руския външен министър Сергей Лавров, предаде ТАСС. Очаква се Тилърсън и Лавров да обсъдят Сирия и Украйна, а също и въпроса за двустранните отношения между САЩ и Русия.", "date": "2017.12.09", "title": "Тилърсън: Украйна е пречка между Русия и САЩ"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376111-%D0%BF%D0%BE-%D1%81%D0%BA%D1%8A%D0%BF-%D0%BE%D1%82-%D0%B0%D0%B9%D1%84%D0%BE%D0%BD", "text": "Ако струващият $999 iPhone X ви се струва твърде обикновен, LG има телефона за вас, пише The Verge. LG Signature Edition e с недраскащ се корпус от циркониева керамика, а тези, които се докопат до него, ще може да поръчат имената им да бъдат гравирани на гърба му. Апаратът е ограничен до 300 бройки, които ще се продават само в Южна Корея на цена от 2 млн. вона (около $1800). Зад твърдата керамична черупка всъщност е побран флагманът LG V30, който работи с Android Oreo (8.0). Signature Edition разполага със същия 6-инчов OLED дисплей, Qi безжично зареждане и основна камера с 1,6 апертура, но оператувната му памет е увеличена (6GB вместо 4GB), а вградената памет е внушителните 256GB. В комплекта се доставят кабелни и безжични слушалки на Bang & Olufsen, но дали това си заслужава надценката от $1000 над V30?", "date": "2017.12.09", "title": "По-скъп от Айфон"}
{"url": "http://www.classa.bg/%D1%81%D0%B2%D1%8F%D1%82/item/376099-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D0%B5%D1%84%D0%B5%D0%BA%D1%82-%D0%BD%D0%B0-%D0%B3%D0%BB%D0%B0%D0%B4%D0%B0-%D0%B2%D1%8A%D1%80%D1%85%D1%83-%D1%82%D1%8F%D0%BB%D0%BE%D1%82%D0%BE-%D0%BD%D0%B8", "text": "Неотдавнашно изследване, проведено от американски учени, показа, че екстремната диета може да вкара в ремисия диабет тип 2, заболяване, считано от лекарите за хронично и за цял живот, съобщава Science Alert. Резултатите от работата бяха публикувани на 5 декември в списание The Lancet. В експеримента си учените са анализирали 298 възрастни между 20 и 65-годишна възраст, които са диагностицирани с диабет тип 2 в продължение на поне 6 години. Участниците в проучването бяха разделени на две групи: първата, в която следват програма за контрол на теглото и втора, в която получават обичайното лечение за болестта. За период от три до пет месеца членовете на първата група трябвало да се придържат към нискокалорична диета. Участниците консумирали само между 825 и 853 калории на ден под формата на здравословни супи и глазури, въпреки че като цяло нормата за здрав възрастен човек е около 2000 калории. Впоследствие обикновените храни били въведени отново в диетата им, за да могат тези хора да запазят загубеното тегло. Почти 90% от тези, които са свалили 15 килограма или повече, успешно са вкарали в ремисия своя диабет тип 2. Повече от половината - 57% - от тези, които са свалили между 10 и 15 килограма, също са постигнали ремисия на болестта. Междувременно, в групата, която следвала обичайното лечение, са регистрирани само 4% случаи на ремисия на заболяването. Освен това в първата група средно загубата на тегло се оказала 10 килограма, докато във втората група участниците свалили само един килограм средно. Според авторите на експеримента тези резултати показват, че промените в диетата сами по себе си могат да ни помогнат да революционизираме начина, на подход към диабет тип 2 и неговото лечение. Въпреки това, те добавят, че ремисията не може да се запази, ако пациентите се върнат към нездравословни храни, които в повечето случаи са причинили диабета. При хората, които страдат от диабет тип 2, чувствителността на тъканите към хормона инсулин намалява. По принцип заболяването се развива при хора на възраст над 40 години и е свързано със затлъстяването. Броят на хората в света, страдащи от болестта, възлиза на 422 милиона, според данни на Световната здравна организация.", "date": "2017.12.09", "title": "Откриха неочакван ефект на глада върху тялото ни"}
{"url": "http://www.classa.bg/%D1%81%D0%B2%D1%8F%D1%82/item/376101-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%B8%D1%8F-%D0%BA%D1%83%D0%BF%D1%83%D0%B2%D0%B0%D1%87-%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%B0%D1%82%D0%B0-%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B0-%D0%B2%D0%B8%D0%BD%D1%87%D0%B8-salvator-mundi", "text": "Загадъчният купувач на картината \"Салватор Мунди\" на Леонардо да Винчи е саудитският принц Бадър бин Абдула бин Мохамед бин Фаран, съобщава The New York Times. Според вестника купувачът е приятел на саудитския принц, Мохамед Бен Салман. Картината на Леонардо да Винчи, продадена за повече от 450 милиона долара, ще отиде в Лувъра в Абу Даби, съобщи музеят на своя акаунт в Twitter. Картината на Леонардо да Винчи бе продадена на търг в Christie през ноември, разбивайки всички рекорди. Името на купувача обаче не беше разкрито. Цената на картината на легендарния флорентински художник далеч надхвърли тази на досегашния рекордьор - \"Жените на Алжир\" от Пабло Пикасо, продадена за 179,4 милиона долара през май 2015 г. \"Salvator Mundi\" е маслена живопис с размери 45 х 66 см, рисувана около 1500 г. и излезла на бял свят през 2005 г. Работата е изпратена на Christie's за продажба от руския олигарх Дмитрий Риболоволев, който през 2013 г. я е купил за 127,5 милиона долара от швейцарския търговец на изкуство Ив Бувие. Бувие я купил от \"Сотбис\" по-рано същата година, \"на частно\", за 80 милиона долара.", "date": "2017.12.09", "title": "Разкриха името на загадъчния купувач на картината на Леонардо да Винчи \"Salvator Mundi\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376104-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B0%D0%B2%D0%B0-%D0%B4%D0%B0-%D0%BE%D1%80%D0%B5%D0%B4%D0%B5%D0%BB%D0%B8,-%D1%87%D0%B8%D0%B9-%D0%B5-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Трябва най-напред да питат България! Смешно твърдение, нали?! Особено днешната ни разсипана страна ли?! И не дай се Боже, някой наш днешен управник да каже нещо истинско! Не им е позволено от \"началниците\". Но то и изпълнителните \"началници\" не знаят нещо различно. При тези над 70 години етническо-религиозни конфликти в Близкия Изток и \"бащинската\" намеса на САЩ, от къде на къде България да има думата!?     Според непознатите древни български летописи, може смело да заявим, че България има исторически права по възникналия проблем, чий град е Йерусалим?! Всеки зубрил история по учебниците в училищата, университетите и по изданията от БАН, би ахнал с насмешка и от недоумение.    Статистически установено стандартно възклицават като капацитети и дават препоръки за лечение на твърдящите това. Поносимо е такава реакция на най-обикновените хора, в чиито мозъчни кутии са се настанили закостенели трайно и непоклатимо заучени стари програми, остарял софтуер, бегли данни, набивани методично като напълно изучени до непоклатимост клишета от казионната историография в Европа и у нас. Но това което казват българските летописи, заковават убедително и правдиво всичко онова което е описано от древните египетски и гръцки историци и хронографи като събития, но не и за техните велики деятели, за които до ден-днешен е обявено \"неизвестно от какъв произход са\".   Българските летописи не са познати нито у нас, нито по света. Навярно са познати на някои арихварски специалисти и учени в Института за изтока в Санкт-Петербург, които са ги виждали в оригинал, сводове написани на арабица на трек-български език (български тюрки), иззети от съдържателите им от Волжска България. Даже тази терминология е напълно непозната и неприемлива у нас.   Не става въпрос за българите на Аспарух или Кубрат, които са приемани за най-старите наши царе. Световната история е така окастрена, че на българите да се гледа като малко номадско племе, появило се незнайно откъде в Северен Кавказ и Причерноморието най-рано през 6-ти век. И никой не си задава въпроса, как така отнякъде, от небето ли, падат най-малко 500 хиляди българи. Нявярно по божествена магия и хоп 500 хиляди раждания направо на изградени воини?! Ето това е смешното твърдение в учебниците и книгите от БАН, по Европа и РАН. Историята на българите от над десет хилядолетия по-стара.     Йерусалим е построен от древните българи-авари-егсази (\"могъщи българи\"), чийто вожд е роденият около 2000 г.пр.н.е. Абар-Раджил, или Авар-Кам (\"Авар – Жрецът, Светецът\", пионерът на идеята за Единобожието, измамно поеврейчин в Библията като Авраам), или Джиен-Ас (\"Джиенският Българин\"). Те са населявали Курган (Хиркания) – земите в Прикаспието и Северен Кавказ, Южното Поволжие, а след това и Мала Азия, където са създали хетската култура. По-късно са станали известни в световната история като \"хиксосите\", които са завладели Египет.   Вождът Чул Ат е осмо поколение потомък на Авар-Кам. В началото на ХVІІІ век пр.н.е. българите-авари-егсази на Чул Ат са приети радушно от братския народ на джирците (сирийците), на които те предложили да завземат угнетяващия ги Египет. Българите-авари се установяват в областта Балистан (\"Българската област, стан, лагер\" – оттам името на \"Палестина\"). По-късно през 1723 г.пр.н.е. Чул Ат (Салатис при Манетон), заедно със своите четирима братя, завладяват с пет войскови корупса Мамил (древния Египет). На Чул Ат му се пада да управлява източната област на страната.    Той построява града \"Ерсубулем\" (\"Божият\"/\"Свещения град\" – Йерусалим, чието име идва от прозвището на Тангра – \"Ерсу\", а \"-бул\" е \"български град, селище, столица\", преминало в старогръцки като \"полис\") в Балистан, неговата столица в Мамил – Аварис (очевидно носеща името на славния му праотец Авар-Кам) в делтата на Тамил (Нил), Ас (днес Газа) източно от делтата, Саръйкен (Мемфис?! ) и др. Чул Ат е провъзгласен за \"баръйнхан\" на Египет, което означава \"велик бик/елен, български вожд\" и т.н. и от тази дума възниква известния титул \"фараон\".    Преди това египетските владетели се титуловали като царе. Хиксосите са известни във всички истории за древен Египет, но поради еврейски интриги се укрива, че това са древните българи-авари и се фалшифицират всички истории, като наивно обясняват, че \"засега е неизвестно кои са били тези хиксоси\", а ги обясняват като \"царски пастири\"?!?!!. По българските летописи хиксосите управлявали Мамил от 13 до 17 династии на фараоните включително, около 143 години, а според Йосиф Флавий 511 г.   Последният фараон на хиксосите Суз-Таргиз (Сесострис при Херодот) организира многогодишен поход на юг, завладява земите около Червено море, което нарича Къйзъйл-Българ, а при излизането от Аденския залив в Индийския океан завладява остров Панхея (днес Сокотра) и накрая големия остров, наречен от него \"Саръй алан\" (\"Южният/Райският остров\", откъдето идва името на остров Цейлон). Поради многогодишното му отсъствие и крайно изтощаване на неговите материални и човешки ресурси, египетските велможи успяват да го свалят от власт. При първия фараон от 18-тата династия Аменофис, 240 хиляди хиксоси са обсадени и притиснати в столицата си Аварис от 450 хиляди египтяни, но съпротивата им на умели воини не е била преодоляна.    Затова през 1580 г.пр.н.е. те сключили мирен договор с клаузи, Суз Таргиз да се оттегли мирно с всичките си воини и техните семейства и цялото им имущество. Тогава те се преместват в построения от тях Ерсубулем (Йерусалим) и живеят там още 518 години. В този период между 1500 и 1000 г.пр.н.е. се заражда племето на евреите. Това са бившите работещи в египетските каменоломни прокажени и роби, които са прогонени от Египет.    Те влизат в съюз с хиксосите в Йерусалим, молят ги за закрила от тях и за помощ да отмъстят на египтяните. Българите-авари приемат да им окажат помощ и съкрушават Египет, където за 17 години бившите роби и прокажени извършили тотален погром на всички храмове и градове. Робите палели и убивали по техен прийом. В края на краищата от българите воини, които взели за жени робините се създал народа на евреите. Потомците им приели техният етноним, който се е получил от съчетанието българи-\"авари\" > \"джавари\" > \"евреи\"!   В потвърждение на твърдението пред недоверчивите и ахналите от изненада, ето и цитат-отрязък от трактата \"Срещу Апион\" на патриарха на еврейската история Йосиф Флавий, І век: \"След прогонването и на Моюсес (Мойсей) от Египет, той изпратил посолство при хиксосите в Йерусалим, да ги извика на помощ, заедно да нападнат Аварис и предишната родина и на двата народа. Тогава вече според Манетон са били изминали 518 години, от времето на фараона Теммос (Тутмос), откакто пастирите се преселили в Йерусалим. \"А дошлите от Йерусалим хиксоси заедно с нечестивите жители на Аварис се отнесли с коренното население толкова нечовешки, че тяхното владичество за всички, които им станали свидетели на светотатствата, им се сторили най-ужасните от всички злини.    Те не само опожарили градовете и селата до основи и не се задоволявали с разграбването на храмовете и оскверняването на статуите на боговете, но ги употребявали за разпалване на огъня и употребявали месото на почитаните свещени животни, като принуждавали самите жреци и прорицатели първо да ги заколят и принасят в жертва, а след това като ги събличали съвсем голи ги прогонвали.    Казват че този жрец, който основал тяхната държава и им написал законите, произлизал от Хелиополис и се наричал Осарсиф, по името на тамошния бог Осирис, но като се озовал сред тях, той променил името си на Моюсес (Мойсей)\".  ", "date": "2017.12.09", "title": "България има исторически права да оредели, чий е Йерусалим"}
{"url": "http://www.classa.bg/%D1%81%D0%B2%D1%8F%D1%82/item/376102-%D1%80%D1%83%D1%81%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B4%D0%BE%D0%BF%D1%80%D0%B8%D0%BD%D0%B5%D1%81%D0%B5-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D0%BC%D0%B5%D0%B6%D0%B4%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Москва е готова да помогне в създаването на пряк диалог между Северна Корея и САЩ, заяви руският външен министър Сергей Лавров след преговорите с държавния секретар на САЩ, Рекс Тилерсън, в рамките на Съвета на Министрите на ОССЕ във Виена. \"Ние говорихме за положението на Корейския полуостров. Нашата позиция не се е променила, ние сме убедени, че е необходимо да се спре порочната спирала на сблъсъци, приключения и провокации\", заяви Лавров пред репортери, добавяйки, че Северна Корея иска да преговаря със САЩ за гаранциите за нейната безопасност. \"Знаем, че Северна Корея иска най-напред да говори с САЩ за гаранциите си за сигурност и ние сме готови да я подкрепим и да участваме в улесняването на тези преговори\", подчерта министърът. Лавров също така каза, че по време на разговорите с Тилерсън той съобщил визията си за руско-китайската пътна карта за намаляване на напрежението в региона. Ръководителят на комисията по международните въпроси на горната камара - Съвета на федерацията на Русия - Константин Косачев се срещна с посланика на Северна Корея в Москва, за да обсъдят ситуацията на полуострова. След разговорите си с Ким Янг Дже, Косачев каза, че Пхенян няма интерес от засилване на напрежението, още по-малко от започването на военен конфликт. Въпреки това, азиатската страна \"не се бои от войната\". Косачев заяви, че жизнеспособен начин за разрешаване на кризата е всеобхватният диалог между страните и съвместните усилия, насочени към намаляване на напрежението. \"По никакъв начин не сме заинтересовани от ескалация на напрежение или военни действия\", заяви политикът и добави, че Русия \"ще направи всичко възможно, за да избегне тази ескалация\". От своя страна, говорителят на Държавния департамент на САЩ, Хедър Науерт, заяви че американската страна няма да приеме преки преговори между двете страни, докато Пхенян не започне процеса на премахването на ядреното оръжие.", "date": "2017.12.09", "title": "Русия е готова да допринесе за диалога между Северна Корея и Съединените щати."}
{"url": "http://www.classa.bg/%D1%81%D0%B2%D1%8F%D1%82/item/376103-%D0%BC%D0%BE%D1%81%D0%BA%D0%B2%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B2-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%80%D0%B0%D0%BA%D0%B5%D1%82%D0%B8", "text": "Разполагането на американски ракетни комплекси Aegis Ashore в Полша, насрочено за следващата година, сериозно нарушава Договора за ракети със среден и малък обсег (Договор INF), заяви руският заместник-външен министър Сергей Рябков в интервю. \"Разбира се, ситуацията по отношение на разполагането - направено в Румъния и планирано за следващата година в Полша на универсален комплекс Aegis Ashore, способен да изстрелва не само анти-балистични ракети, но и ракети с далечен обсег - представлява тежко нарушение на договора. Казахме го и ще продължим да го казваме на американците \", каза Рябков. От своя страна представители на Белия дом обвиняват Русия в нарушаване на договора чрез \"създаването на забранени ракети\". Поради тази причина те казват, че Вашингтон проучва възможността за създаване на средна гама наземна ракетна система, която да противодейства на предполагаемия руски военен потенциал. \"Въпреки че сме твърдо решени да се намери дипломатическо решение на проблема с нарушаването на Договора от Русия, САЩ, също започват да проучват възможните военни решения, относно създаването на система от ракети със среден обсег, която (...) ще осигури защита на САЩ и на нашите съюзници \", каза държавният подсекретар Томас Шанън. Москва отрича всички американски обвинения. Според Рябков, Русия защитава спазването на Договора, което изисква \"по-отговорен подход от страна на САЩ\" Руският външен министър Сергей Лавров многократно заяви, че всички обвинения, които американските говорители са направили срещу Москва за INF, са безпочвени. Договорът INF бе подписан от Съветския съюз и САЩ. през 1987 г. и забранява на двете страни да притежават балистични и круизни ракети, ядрени или конвенционални, с обхват между 500 и 5500 километра.", "date": "2017.12.09", "title": "Москва обвинява САЩ в нарушаване на договора за ракети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376095-9-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "536 г. - Византийският генерал Велизарий превзема Рим и прогонва племето остготи от пределите на Италия.     1212 г. - Фридрих II е коронован за крал на Германия.   1738 г. - Управата на полския град Вроцлав прогонва евреите от града.   1824 г. - По време на Войната за независимост на испанските колонии в Америка войските на генерал Антонио Сукре разгромяват последните испански части при Аякучо (дн. Перу).   1884 г. - В Чикаго Левант Ричардсън патентова ролковите кънки.   1885 г. - В Пирот е сключено примирието, с което се слага край на Сръбско-българската война.   1917 г. - Първата световна война: Англичаните отблъскват турците от Йерусалим и градът подпада под християнски контрол след столетия турска власт.   1922 г. - Основан е шведски футболен отбор Йоншьопингс Сьодра ИФ.   1923 г. - Започва работа XXI Народно събрание на България под председателството на професор Тодор Кулев, заменен на 5 януари 1926 г. от професор Александър Цанков.   1927 г. - Подписано е спогодбата Моллов - Кафандарис за размяна на население между България и Гърция.   1931 г. - Испания е провъзгласена за република.   1942 г. - В Рио де Жанейро е основан бразилският футболен клуб Ботафого де Футебол е Регаташ, след сливане на Клуб де Регаташ Ботафого с Електро клуб.   1953 г. - Американската компания Дженерал Електрик уволнява всички свои работници и служещи с комунистически убеждения.   1961 г. - Танганика получава независимост от Великобритания.   1963 г. - Занзибар става независима държава.   1967 г. - Николае Чаушеску става държавен глава на Румъния.   1987 г. - В териториите на Ивицата Газа и Западния бряг в Израел избухват масови безредици, които стават начало на Първата интифада.   1990 г. - Лех Валенса печели изборите за президент на Полша.     2001 г. - В България е учредена партията Съюз на свободните демократи и за неин лидер е избран Стефан Софиянски.     2011 г. - В Брюксел е подписан Договорът за присъединяване на Хърватия към Европейския съюз.      ", "date": "2017.12.09", "title": "9 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376096-9-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "Света Анна е сочена от традицията за майка на Дева Мария и баба на Иисус Христос. Тя е потомка на известен род – Аароновия. Култът към светицата се разпространява широко през VI век, когато в Константинопол е построена първата черква, носеща нейното име.      Тя е смятана за покровител на полуостровите Квебек и Бретан, както и на родилките и миньорите, на брака, на майчинството, на семейството, на бременните, девиците и вдовиците. Народът нарича празника Янино или Анино зачатие, Аньовден, Анино въведение, Света Ана Каталина.    Освен с майчинството денят се свързва и с обръщането на слънцето на изток, към пролет, денят започва да расте (колкото просено зърно или колкото скок на тригодишен елен). Ражда се нещо ново, нова светлина, ново време, Нова година, нов късмет.    Нощта срещу празника се смята за най-дългата в годината (по стар стил празникът се е празнувал на 22 декември, денят на зимното слънцестоене). В Македония разказват, че на този ден 7 светии понасят слънцето на ръце и го „завъртат към пролет\", а на св. Вартоломей (11 юни) – „го завъртат към зимата\". На други места вярват, че обратното завъртане към зима става на Еньовден, 24 юни, когато св. Иван намята кожуха и се стяга за зима.   Според неканоничното Протоевангелие на Яков Анна и нейният съпруг Йоаким са посетени от ангел, който им съобщава, че ще имат дете. Анна обещава да посвети детето си на служба на Бог и на тригодишна възраст Мария е отведена във Втория храм. Историята е подобна на тази на Самуил, чиято майка също дълго време е бездетна и се нарича Ханна.   Източноправославната църква приема Света Анна още от 6 век, като тя и Йоаким са наричани Свети и праведни богоотци. Разказът на Протоевангелието на Яков е приет от Римокатолическата църква едва през ХIII век, като Анна е официално канонизирана през 1854 г.   Българската православна църква отбелязва зачатието на Света Анна на 9 декември, а нейната смърт – на 25 юли.", "date": "2017.12.09", "title": "Св. Ана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376097-%D0%B7%D0%B0%D1%89%D0%BE-%D0%B2%D0%BB%D0%B0%D1%81%D1%82%D1%82%D0%B0-%D0%BC%D1%8A%D0%BB%D1%87%D0%B8-%D0%B7%D0%B0-6-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0-%D0%B2-%D0%B1%D0%B8%D1%82%D0%BA%D0%BE%D0%B9%D0%BD%D0%B8", "text": "  реди няколко дни  за отказа на МВР и Прокуратурата да съобщят как се разпореждат с конфискувани от правоохранителните органи биткойни, чиято стойност по днешния курс е близо 6 000 000 000 лева (шест милиарда лева).     213 519 биткойна са били конфискувани през месец май 2017 г. в рамките на операция ПРАТКА/ВИРУС срещу митнически измамници.   за операцията и изземането на тази сума беше разпространено от международната правоприлагаща служба SELEC на 29 май 2017 г. Според организацията, по тогавашния курс те са стрували 500 милиона долара.     Биволъ продължава да разследва този уникален в историята случай, който представлява най-мащабната до момента конфискация на криптовалута.   Припомняме, че най-голямото потвърдено изземане на криптовалута до момента е за 144 336 биткойна, след като ФБР  криминалния сайт “Пътя на коприната”.   След като иззе компютрите на собственика на “Пъта ня коприната”, ФБР прехвърли всички намерени в тях биткойни на специален портфейл, собственост на американската държава, който беше  .   След приключването на разследването, биткойните бяха продадени на търг и донесоха на американската държава 48 милиона долара.   Защо МВР не действа като ФБР?   Вместо да вземе пример от този прозрачен и ефикасен начин да бъдат съхранени и употребени “на ползу роду” конфискуваните биткойни, МВР мълчи.   Съществува обаче реална опасност биткойните да бъдат присвоени, ако останат “на тъмно”.   Предотвратяването на потенциална злоупотреба е възможно, както се вижда от практиката на ФБР. Достатъчно е всички иззети биткойни да бъдат прехвърлени в специален публичен портфейл, собственост на българската държава.   Оповестяването на публичния портфейл ще го изключи от системата за транзакции, тъй като той съдържа средства придобити от престъпна дейност, върху които българската държава публично е заявила собственост.   Впоследствие този ресурс може да бъде използван като инвестиционен инструмент, продаден на търг или по друг начин, но това ще се случи прозрачно и ще може да се проследи дали разпореждането с него е в интерес на данъкоплатците.", "date": "2017.12.09", "title": "Защо властта мълчи за 6 милиарда лева в биткойни?"}
{"url": "http://www.classa.bg/%D1%81%D0%B2%D1%8F%D1%82/item/376098-%D1%81%D0%B5%D1%83%D0%BB-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%B5%D0%B4%D0%B8%D0%BD%D0%B8%D1%86%D0%B0%D1%82%D0%B0-%D0%B7%D0%B0-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8", "text": "Правителството на Южна Корея е отпусналo първите $ 310 000, за новосъздадената \"Единица за обезглавяване\", която в случай на война с нейната северна съседка, ще има за задача да неутрализира лидерите на Пхенян и да саботира важни военни обекти, цитират местните медии източници от южнокорейското министерство на отбраната. Тази сума е част от бюджета от почти 40 000 милиона долара, отпуснат на министерството за следващата година. \"Парите ще бъдат изразходвани за закупуване на оборудване за специалните сили. (...) Тези екипи включват самоубийствени дронове, безпилотни самолети за наблюдение и оръжия\" заяви представител на министерството при условие на анонимност. Така наречената \"Единица за обезглавяване\" е създадена на 1 декември от южнокорейската армия и е подчинена на Специалното военно командване. Екипът се състои от около 1000 добре обучени специалисти и копира единици на американската армия като Рейнджърс, Делта Форс или Зелените барети. Въпреки прякора си, \"Единицата за обезглавяване\" не е създадена, за да убие непременно лидера на Северна Корея. Източникът заяви, че мисията на елитния отряд ще е да неутрализира ключови фигури от правителството на Северна Корея, но и да извърши нападение срещу силно защитени ядрени съоръжения и ракети. Ще отнеме известно време подразделянето да стане напълно оперативно, според експертите. Това е така, защото понастоящем липсват важни активи, като например самолети с нисък полет, способни да доставят и разгърнат специалните военни екипи на територията на Северна Корея.", "date": "2017.12.09", "title": "Сеул разпределя средства за \"Единицата за обезглавяване\" на севернокорейските лидери"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376100-%D1%83%D0%B1%D0%B8-%D0%BB%D0%B8-%D1%82%D1%80%D1%8A%D0%BC%D0%BF-%D0%B4%D0%B2%D1%83%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D1%81-%D1%85%D0%BE%D0%B4%D0%B0-%D1%81%D0%B8-%D0%B7%D0%B0-%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Официално признавайки Ерусалим за столица на Израел в сряда, президентът Тръмп заяви, че САЩ все още подкрепят решение с две държави за уреждането на конфликта между израелците и палестинците, ако то бъде “договорено от двете страни”.   За първи път в 26-годишната си битност на миротворец, главният преговарящ от палестинска страна не се съгласи с това.      Генералният секретар на Организацията за освобождение на Палестина Саеб Еракат, последователен радетел за палестинска държава, каза в интервю в четвъртък, че “Доналд Тръмп и израелският премиер Бенямин Нетаняху “успяха да разбият тази надежда”.    Той се обяви за радикална смяна на целите на ООП: за една обща държава, в която обаче палестинците ще имат същите граждански права като израелците, включително и правото да гласуват.   “Те не ни оставиха друга опция, - каза той. - Това е реалността. Ние живеем тук. Нашата борба трябва да се фокусира върху едно нещо: равни права.”   Промяната на виждането на Еракат вероятно няма да промени палестинската политика. Мечтата за палестинска държава е твърде дълбоко залегнала в съзнанието на цяло поколение лидери на ООП, така че палестинската автономна власт едва ли ще се откаже от нея. Малко вероятно е също така Израел да се съгласи на равни права, защото даването на право на глас на милиони палестинци в крайна сметка би ликвидирало Израел като еврейска държава.   Но фактът, че Еракат открито говори за това, е свидетелство за брожението, предизвикано в Близкия изток от решението на Тръмп да признае Ерусалим (за израелска столица). Подобни коментари от високопоставени палестинци като Еракат издават чувството на отчаяние, намерило израз тези дни и в протестите, избухнали на Западния бряг, при които бяха ранени десетки хора.   Представители на американската администрация упорито отричат, че президентът Тръмп е зачеркнал възможността за двудържавно решение. Те твърдят, че той отново е потвърдил стремежа си да работи за постигането на “сделката на сделките” между двете страни, както сам се изрази неотдавна. Тръмп старателно избягна да заеме позиция за евентуалните граници или за суверенитета на Ерусалим и призова за запазване на статуквото при администрирането на еврейските и мюсюлманските светини в Стария град на Ерусалим.   “Ние искаме споразумение, което да бъде добра сделка за израелците и добра сделка за палестинците”, каза той.   Освен думите на президента, имаше и други признаци, че той е сериозен в намеренията си. В деня, в който с фанфари сложи името си под декларацията, признаваща Ерусалим за столица, той тихомълком подписа и друг документ, който ще отложи най-малко с шест месеца, а вероятно и много по-дълго, преместването на американското посолство в града.   Представители на Белия дом настояват, че решението на Тръмп е било продиктувано от практически и логистични, а не от политически съображения. Държавният департамент, казаха те, не може да отвори функциониращо посолство в Ерусалим според графика, определен по закона от 1995 г., който изисква президентът на всеки шест месеца да подписва временно оставане на посолството в Тел Авив.   Но отлагането на преместването избягва конкретизирането на символиката на новата американска политика и спестява на Белия дом поредица от решения (например къде в града да бъде разположено посолството), които биха започнали да очертават географията зад преднамерено твърде общата декларация на Тръмп за Ерусалим.   “Избягването на преместването на посолството е начин да се избегне географска дефиниция, - каза Мартин Индик, бивш американски посланик в Израел. - Избягването на каквато и да е географска дефиниция на признаването на Ерусалим (за столица) изглежда като опит да се поддържа жив мирния процес.”   Според юридически експерти в закона от 1995 г. няма нищо, което да попречи да администрацията на Тръмп просто да окачи една табела пред входа на сегашното американско консулство в Ерусалим и да го нарече посолство. След разпадането на Съветския съюз, САЩ набързо откриха посолства във временни резиденции в новите независими републики.   “Бих се изненадал, ако Държавният департамент изтълкува закона за посолството в Ерусалим по начин, който изисква да се намери подходящ терен за нова сграда на посолството или други подобни стъпки”, каза Скот Андерсън - експерт от мозъчния тръст “Брукингс инститюшън”. “Ясните формулировки в закона изискват само държавният секретар да вземе решение и да информира Конгреса, че американското посолство в Ерусалим е официално открито”, добави той.   Други бивши (американски) дипломати в Близкия изток казаха, че решението за отлагане на местенето на посолството има много по-малко значение от символичния смисъл на декларацията на Тръмп за Ерусалим.   Дългогодишни наблюдатели на Близкия изток казаха, че приказките на Еракат за еднодържавно разрешение са повече израз на гняв, отколкото на радикална промяна в палестинската позиция. Вземайки предвид вероятното отхвърляне от Израел на равните права, американски и израелски поддръжници на двудържавно решение казаха, че тази опция, каквото и друго да се мисли или предлага, си остава единствената възможна.   “Не искам да омаловажавам огорчението, което палестинците изпитват, - каза Дейвид Маковски от вашингтонския Институт за близкоизточна политика, - но в посланието на Тръмп имаше двойственост, която някак си се загуби.” Според него Тръмп не затваря вратата за преговори по границите и по суверенитета.   “Трябва да бъдат чути и двете части” (на посланието), каза той. Експертът изрази резерви към момента, който Тръмп е избрал да обяви решението си, но добави, че палестинците може да се върнат на масата за преговори, когато страстите се охладят.   “В момента гневът не им позволява да чуят това, - каза Маковски - Но ако той (Тръмп) представи план през първото тримесечие (догодина), няма ли да искате да чуете какво предлага той? Палестинците все още смятат, че Тръмп е като булдозер, и ако е дал нещо на израелците в сряда, може да даде нещо и на палестинците в четвъртък.”   В интервюто си Еракат сложи знак за равенство между решението на Тръмп за Ерусалим и заплахата на администрацията да затвори представителството на ООП във Вашингтон и други заплахи за спиране на финансирането на палестинците. “Тези хора са по-израелци от самия Израел”, отбеляза той.   Еракат каза, че ще настоява в Палестинския национален съвет (парламента на ООП) за промяна на стратегията. Президентът на Палестинската автономия - Махмуд Абас, също намекна за подобно нещо в речта си пред Общото събрание на ООН през септември.   Но дори и Еракат да успее да убеди Абас да се откаже от мечтата за две държави, това би било твърде болезнена промяна за едно поколение от палестински лидери, извървяло трудния път до примирението с факта за намалялата (палестинска) земя след Арабско-израелската война от 1967 г.   “Трудно е да се приеме, че можеш да тръгнеш по този път, без на някакъв етап да се лишиш от онова, което прилича на самоуправляваща се автономия, - каза Даниел Леви, шеф на базирания в Лондон Американско-близкоизточен проект. - Ще трябва да признаеш края на Палестинската автономия, която така и не прерасна в държава.”   Леви смята, че мирният процес и палестинците са в преходен период, в който, поне така изглежда сега, двудържавното решение е провалено. Но добавя, че “нещо, което е свършено от хора, може и да бъде демонтирано от хора”.", "date": "2017.12.09", "title": "Уби ли Тръмп двудържавното решение на конфликта с хода си за Ерусалим?"}
{"url": "http://www.classa.bg/%D1%81%D0%B2%D1%8F%D1%82/item/376093-%D0%BF%D1%80%D0%B0%D0%B2%D0%B0-%D1%89%D0%B5-%D0%B8%D0%BC%D0%B0%D1%82-%D1%81%D0%B0%D0%BC%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5,-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D0%B4%D0%BE-%D0%BC%D0%B0%D1%80%D1%82,-2019-%D1%82%D0%B0", "text": "Правата на три милиона европейци, живеещи във Великобритания и три милиона, британци , живеещи в ЕС ще бъдат защитени след “Брекзит”, съобщава Би Би Си, според документа за споразумение, който се очаква да бъде подписан между Лондон и Брюксел.     Според документа, и британци, и европейци ще могат “да продължат да живеят, работят, учат, както са го правили досега и при същите условия”. Европейците ще имат право на свободно движение до март, 2019-та. По-точно до деня, в който Лондон се оттегли окончателно. Всеки, пристигнал преди тази дата, ще има право да остане. Тези, които не са получили документ за постоянно пребиваване, ще могат да го получат и след оттеглянето.   Споразумението гарантира и че роднини на европейците ще могат да идват при тях свободно и за в бъдеще. Тези права ще са за роднини, партньори или съпрузи на европейците. Европейските граждани ще имат равни права за достъп до социалните и здравни услуги. Ще бъдат съдени от европейското законодателство осем години след “Брекзит”. Но ако са извън Великобритания за пет години или повече – губят правата си.", "date": "2017.12.09", "title": "Права ще имат само европейците, пристигнали на Острова до март, 2019-та!"}
{"url": "http://www.classa.bg/%D1%81%D0%B2%D1%8F%D1%82/item/376094-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%B2%D1%8F%D1%80%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BD%D0%B0-%D1%80%D1%83%D1%81%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BD%D0%B0-%D1%81%D0%B0%D1%89", "text": "Проучването, проведено на цялата територия на Германия на 4 и 5 декември, показва, че от юни 2017 г. насам доверието към Русия е нараснало със 7 процентни пункта и достига 28%. Въпросът, на който са отговорили респондентите, е: “Явява ли се тази страна партньор на Германия, на който може да се има доверие?” Това е най-високият показател по отношение на Русия от декември 2011 г. насам, когато нивото му беше 32%. Отговорилите с “Не” са намалели в сравнение с лятото на 2017 г. от 74 на 67%.   Същевременно доверието към САЩ, макар да е нараснало (от 21 на 25 на сто), е с по-ниска стойност от това към Русия. Недоверието е спаднало с 3 процентни пункта – до 71%.   “Инфратест димап”, която прави проучванията за обществения оператор А Ер Де, свързва промяната в отношението към САЩ с избора на Доналд Тръмп за президент на страната. Ако през ноември 2016 г. делът на германците, считащи САЩ за партньор, който заслужава доверие, е бил 59 на сто, то към февруари, дни след встъпването на Тръмп в длъжност, този дял е спаднал до 22%.   Проучването, направено с представителна извадка от 1004 души, не променя тенденцията от последната година първите места като най-надеждни партньори да се заемат от Франция (93% доверие) и Великобритания (63%). Русия и САЩ са на трето и четвърто място.", "date": "2017.12.09", "title": "Германците вярват повече на Русия, отколкото на САЩ"}
{"url": "http://www.classa.bg/%D1%81%D0%B2%D1%8F%D1%82/item/376086-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%81%D0%BB%D1%83%D1%87%D0%B0%D0%B9-%D0%B5-%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D1%81", "text": "             Г-жо Даймел, в момента Европейският съюз изживява фаза, в която спешно се нуждае от обновление. И тъкмо сега европредседателството поема една страна, която сама не успява да се реформира, една страна, която дори все още е под наблюдението на Брюксел. Как виждате България в предстоящата ѝ лидерска роля? Подготвена ли е София за тази задача?    Да, ЕС наистина плува в неспокойни води, но България далеч не е първата страна, която поема европредседателството във времена, когато вътре в ЕС има нужда от дебати по решаващи за бъдещето на Общността въпроси. В същото време е наистина прецедент, че европредседателството поема страна, която се намира под наблюдението на ЕС по силата на т.нар.    Механизъм за сътрудничество и проверка. Последният доклад на Еврокомисията за напредъка на България бе изтълкуван като един от най-положителните, но лично за мен е крайно притеснително, че 10 години след присъединяването на страната към ЕС във въпросния доклад се говори за посегателства срещу независимостта на правосъдието, за подкопаване на независимостта на съдиите, говори се дори за противоконституционни закони. Тоест, в това отношение България няма как да бъде пример за подражание.      При положение, че страната, която председателства ЕС, има да се бори с такива сериозни дефицити, как тогава страните от Западните Балкани да бъдат мотивирани за реформи в правосъдието и за решителна борба срещу корупцията и организираната престъпност? Що се отнася до медийната свобода, за която знаем, че постоянно се влошава, България също не е пример за демократична правова държава. В същото време не бива да забравяме, че и други страни, като Полша и Унгария например, също поставят под въпрос ценностната система на ЕС.    Това на свой ред изправя Брюксел пред необходимостта да търси начини за противодействие, чрез конкретни санкции например. Иначе има сериозна заплаха за европейския проект. Дали на фона на всичко това България може да бъде разглеждана като страна, която по време на европредседателството си ще е в състояние да разпознае истински важните въпроси и да ги постави на дневен ред? Леко се съмнявам.      Най-късно от бежанската криза насам наблюдаваме засилване на националистическите настроения в редица страни-членки на ЕС, включително и в България, която дори си има националисти в правителството. Доколко съвместимо е това с официалната проевропейска ориентация на страната? И как ще се отразина предстоящото европредседателство?    България трябва да е щастлива, че принадлежи към страните, в които проевропейски настроените хора са много повече от евроскептиците. Да, за съжаление през последните години национализмът си проби път навсякъде - и то не само в политическия дебат, но и в парламентите. Така че България не прави изключение. Вижте например Австрия, където десните популисти също ще влязат в управлението. С такива партньори ще бъде много трудно да се постигне консенсус по бежанския въпрос. А България беше и продължава да е изложена на бежански натиск и затова на европейско равнище трябва да намери не само необходимите политически инструменти, но и политически консенсус (за решаване на кризата с бежанците - бел.ред.). Но с оглед на националистите в българското управление и в правителствата на други страни от ЕС тази задача изглежда нерешима.    В ролята си на председателстващи отделните Съвети на министрите, българските министри са изправени пред редица предизвикателства. Как, според Вас, ще бъдат приетите от европейските им колеги, някои от които ще се окажат в съвет, ръководен от ултранационалист? И дали всички български министри ще бъдат в състояние да се справят чисто езиково със задачите си?    Да, чисто атмосферно може да се стигне до известни трудности. От друга страна основните задачи на европредседателството нямат голяма политическа тежест, тъй като се ограничават до организационни въпроси и ръководни функции при съвещанията на Съвета на ЕС. И въпреки това е нужна известна сръчност при ръководенето на разговорите - особено ако ще се търсят компромиси. А що се отнася до познанията по английски - ако някои български министри не владеят достатъчно добре този език, те ще могат да разчитат на професионални преводачи.    Основна точка в дневния ред на българското европредседателство е европейската перспектива на страните от Западните Балкани. Виждате ли изобщо възможност за ново разширяване на ЕС, особено на фона на сегашната криза в Общността?    Решението на България да обърне специално внимание на съседите си от Западните Балкани заслужава поздравления. Защото е крайно време да обърнем поглед към този регион. Председателят на ЕК Юнкер също направи изявления в тази посока и дори заяви, че Сърбия и Черна Гора могат да се надяват на присъединяване към ЕС през 2025 година. Ако сега България успее да привлече повече внимание към страните от Западните Балкани и наистина свика планираната за 2018 година среща на върха за Балканите, това може да доведе до истинско разбуждане на интереса към региона. Което само по себе си вече е успех.  ", "date": "2017.12.09", "title": "\"Българският случай е прецедент в историята на ЕС\""}
{"url": "http://www.classa.bg/%D1%81%D0%B2%D1%8F%D1%82/item/376087-%D1%87%D0%B8%D0%B9-%D0%B5-%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "        И израелците, и палестинците претендират за Ерусалим като столица на своята държава. Днес обаче градът е изцяло под контрола на Израел. Въпреки че международноправният му статут си остава неизяснен. Ако зависеше от решенията на международната общност, Ерусалим би трябвало да бъде под контрола на ООН. Това реши Общото събрание на ООН още през 1947 година.     С резолюция №181 ООН взе решение за подялбата на Палестина на една израелска и една арабска държава, като Ерусалим не бива да принадлежи нито на едната, нито на другата страна. Планът от 1947 година предвиждаше градът да бъде демилитаризиран и поставен под международен контрол. Десет години по-късно трябваше да се проведе референдум, на който жителите на Ерусалим да гласуват за нов регламент.     Планът на ООН срещна съпротива както от израелска, така и от арабска страна. След оповестяването на решението, в Палестина се стигна до ескалация на насилието между еврейски и арабски групировки. А след като на 14 май 1948 година Израел обяви своята независимост, войските на Йордания, Египет, Сирия, Ирак и Ливан нападнаха новата държава. В резултат Ерусалим бе разделен: Източен Ерусалим остана под контрола на Йордания, а Западен Ерусалим - под контрола на Израел.     Още през 1950 година Израел обяви Ерусалим за своя столица, а в Шестдневната война през 1967 година завладя и източната част на града, която до този момент беше под контрола на Йордания. Оттогава насам там са в сила израелските закони. През 1980 година Кнесетът обяви целия град за неделима столица на държавата Израел. Съветът за сигурност на ООН реагира с позиция, която оттогава насам многократно потвърждава - резолюция №478 разглежда анексията като невалидна.     През 1988 година Организацията за освобождение на Палестина (ООП) обяви създаването на държавата Палестина и провъзгласи именно Ерусалим за нейна столица. Към този момент Йордания вече се беше отказала от своите претенции към Източен Ерусалим и други палестински територии. В хода на постепенното сближаване между израелци и палестинци, въпросът за окончателния статут на Ерусалим беше оставен настрана. Мирният договор от Осло (1993 година) предвиждаше този въпрос да бъде решен по-късно по силата на отделен договор. 136 от общо 193 страни-членки на ООН признаха държавата Палестина със столица Ерусалим.     Фактът, че сега САЩ застават твърдо на израелска страна, не променя с нищо международноправното положение. Според повечето държави, окончателното изясняване на статута на Ерусалим трябва да бъде отложено. На първо време те очакват от Израел и Палестина да се обединят около решение на Близкоизточния конфликт по формулата \"две държави\".    В рамките на това решение ще бъде изяснен и окончателният статут на Ерусалим. Становището на Тръмп обаче прави подобна договореност все по-малко вероятна.", "date": "2017.12.09", "title": "Чий е Ерусалим?"}
{"url": "http://www.classa.bg/%D1%81%D0%B2%D1%8F%D1%82/item/376088-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%89%D0%B0%D1%82%D0%B8-%D0%B4%D0%BE-2025", "text": "              Когато набере скорост, Мартин Шулц направо няма спиране! Неговата страст за Европа е впечатляваща, но същевременно и прекалено ураганна. На конгреса на германските социалдемократи (7.12.) бившият председател на Европарламента изтупа от прахта старата цел на федералистите: Съединените европейски щати. Според Шулц, те трябва да възникнат до 2025 година, а държавите, които не подпишат необходимия за целта Конституционен договор - да напуснат ЕС. Рече и отсече!       Днес Мартин Шулц очевидно вече съжалява, че по време на предизборната борба не се разрови достатъчно в европейската политика, за която се предполага, че е най-силният му коз. И това е разбираемо. Но нима сега трябва да отива в другата крайност? Да, навсякъде се говори за новоосноваване на ЕС, за нови инициативи и импулси. И това е добре. Но нека все пак не прекаляваме.   Да създадем Съединени европейски щати - това е възвишена и легитимна цел, както са легитимни и други организационни представи за ЕС. Само че за да повярваш, че тази идея ще получи подкрепата на голямото мнозинство в Европа, трябва доста смелост. В намерението да изхвърлиш пред вратата онези държави, които не искат веднага да поемат по този път, обаче няма никаква смелост - от гледна точка на демократичната политика то е направо съмнително.   Тъй че Мартин Шулц в един момент може да се почувства доста самотен. А битката му за Европа и срещу десния популизъм може да налее вода в мелницата тъкмо на популистите: като доказателство за твърдението, че \"Брюксел\" означава принуда. Самият Шулц се оплаква от принудата да се пести, а в същото време сам предлага принудителна интеграция. ЕС няма как да функционира по този начин.     Клаус-Дитер Франкенбергер, ", "date": "2017.12.09", "title": "Съединени европейски щати до 2025?"}
{"url": "http://www.classa.bg/%D1%81%D0%B2%D1%8F%D1%82/item/376089-%D0%B5%D0%B2%D1%80%D0%BE%D0%BF%D0%B0-%D0%BF%D1%83%D1%82%D0%B8%D0%BD-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%BE-%D0%BA%D1%80%D0%B5%D0%BC%D1%8A%D0%BB-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC", "text": "            Не е изненада, че Владимир Путин отново се кандидатира за президент. И никой няма да бъде учуден, когато идната пролет той спечели изборите. Евентуалният му бъдещ мандат ще продължи чак до 2024, когато Путин ще е вече на 72 години. И ако действително остане на поста до тогава, Путин ще е управлявал Русия почти четвърт век.    Не се знае обаче дали краят на неговата кариера ще настъпи през 2024. Защото руската политическа система си има особености. Например това, че въпросът за поредната кандидатура на Путин или неговата поредна изборна победа на практика не са от особено значение.       Кремъл е изградил изкусна система за изборни манипулации. В битките срещу Путин имат право да се включват само подбрани противници, които нямат абсолютно никакви шансове да спечелят - този път сред кандидатите са десният популист Владимир Жириновски, старият лидер на комунистите Генадий Зюганов и послушният либерал Григорий Явлински. Все бледи и политически изхабени личности, които няма как да повлекат след себе си избирателите.   Но тъй като дори и Кремъл разбра, че \"победата\" на Путин над тази стара гвардия би била твърде обикновена, бе изваден нов коз - в битката за президентския пост се включи и русокосата красавица Ксеня Собчак, която е нещо като руско копие на Ким Кардашиян. Тя е дъщеря на Анатолий Собчак, бивш кмет на Санкт Петербург и бивш началник на Путин. Затова и президентът я познава още детските ѝ години. И ако кандидатката попрекали с предизборната реторика, Путин естествено ще го приеме със съответното бащинско великодушие. С други думи, Кремъл държи всичко под контрол.   Единственият сериозен опозиционен кандидат - Алексей Навални - отдавна беше неутрализиран от Кремъл с помощта на скалъпени съдебни присъди. Само че дори и да бъде допуснат до изборите, шансовете на Навални не бива да се надценяват. Защото Кремъл е този, който контролира ситуацията чрез строго направляваните държавни медии.   Изборите за кмет на Москва през 2013 все пак показаха, че Навални има огромен политически потенциал и че би могъл да отслаби блясъка от ореола на очакваната \"повсеместна победа на Путин\". Затова и Кремъл реши да премахне този риск за изборите през 2018-та.     Дилемата на Кремъл в момента е съвсем различна. За да опази властта си, Кремъл в продължение на години съзнателно подсилваше политическата деморализация и осуетяваше създаването на всякаква политическа опозиция. За целта бяха използвани всякакви средства: превземане на опозицията отвътре, изолирането ѝ, подлагането ѝ на репресии.    В резултат на това руското общество днес е обзето от всеобща политическа апатия, която осигурява клептокрацията на Путин и неговите елити. Последните парламентарни избори преди близо година показаха докъде води всичко това: хората - особено в големите градове - просто спряха да ходят на избори.    Но точно това поведение, съчетано с крайно ниската избирателна активност, в момента плаши Кремъл. Защото дори и да постигне процентна победа с две трети на първия кръг, въпросните фактори биха намалили легитимността на избора, както и необходимата слава, демонстрираща всеобщото народно одобрение за кандидата.   Затова Кремъл сега е изправен пред нелеката задача да мобилизира политически апатичното руско общество, без обаче да допусне воденето на някаква трайна и истинска вътрешноруска политическа конкуренция. По всичко личи, че за да решат тази дилема, политтехнолозите на Кремъл смятат да използват лозунга \"Русия е крепост, обградена отвсякъде с врагове\". Ще се говори, че Русия е застрашена от \"чужди врагове\" - от либералния Запад, както и от ислямисткия Юг или Изток, от заговорническия МОК, а и от чуждите медии.   Затова не бива да се чудим, ако антизападната реторика от Москва се засили или ако глобалната руска политика придобие още по-агресивни черти. Би било добре, ако Западът запази спокойствието и разсъдливостта си. Той не би трябвало да реагира на целенасочени провокации, които ще служат единствено на това да се осигури временно висока избирателна активност за преизбирането на Путин.     След новия изборен успех на Путин през пролетта на 2018, руското общество отново ще бъде вкарано в състояние на политическа демобилизация. Най-късно за Световното първенство по футбол антизападното поведение на Москва отново ще бъде неутрализирано. След това обаче политическият елит ще трябва да се запита какво очаква страната от 2024 година нататък: Ще си избере ли Путин наследник за времето след 2024-та или може би ще поиска и след това да остане начело на държавата? За втория вариант той би трябвало да промени конституцията на страната.    И нищо чудно, ако заедно с това Путин се самообяви за пожизнен президент. Това пък би спестило на Кремъл дори и неприятната необходимост на всеки четири години временно да повишава политическата мобилизация на руското общество.", "date": "2017.12.09", "title": "Европа Путин ще спечели. Но Кремъл има проблем."}
{"url": "http://www.classa.bg/%D1%81%D0%B2%D1%8F%D1%82/item/376090-%D0%B3%D0%BE%D1%80%D0%B4%D0%B8%D1%82%D0%B5-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "          Длъжни сме да проявим разбиране към Полша, Чехия и Унгария, които не желаят да следват бежанската политика на Германия. Никой не може да ги принуди да се обявят за общества, които са отворени за всекиго. И точно на тези стари европейски страни не бива тепърва да им се обяснява какво точно представлява свободата и какво - собствените им нации. Защото Варшава, Прага и Будапеща все още добре помнят онова, което някои други може би са забравили.      Новите страни-членки на ЕС съвсем наскоро извоюваха свободата си, която дори още не е напълно сигурна - та нали тъкмо те са „фронтовите държави\" в новата конфронтация с Русия. Точно на тези държави няма нужда да се припомня, че тъкмо страните-членки са господарите на европейските договори, които бранят собствената им национална идентичност.     Но тези горди господари са длъжни да усвоят въпросните договори в тяхната цялост. Главният принцип гласи: в ЕС или членуваш изцяло, или изобщо не членуваш. Общите решения трябва да се изпълняват. Включително и решението за разпределението на бежанците, което беше потвърдено от Европейския съд. Човек може да го критикува, но то е валидно. И кой ли може да възрази срещу констатацията, че общоевропейска задача е не само подсигуряването на външните граници, но също така приемането и разпределянето на бежанци? Да не говорим, че отвъд конкретните правила съществува и такова нещо като „европейска солидарност\". Още повече, че броят на бежанците, които трябваше да бъдат приети от източноевропейските държави, е незначителен.     Омразата и насилието срещу чужденци тъй или инак нямат място в една общност от правови държави. Впрочем, една такава общност се дефинира и със способността си да приема неприятни решения. А и политиката към бежанците и без това вече се промени - включително и под влиянието на Варшава, Прага и Будапеща.     Райнхард Мюлер", "date": "2017.12.09", "title": "Гордите господари от Източна Европа"}
{"url": "http://www.classa.bg/%D1%81%D0%B2%D1%8F%D1%82/item/376091-%D1%88%D0%B2%D0%B5%D1%86%D0%B8%D1%8F-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8%D0%BC,-%D0%B0%D0%BA%D0%BE-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B4%D0%BE%D0%B9%D0%B4%D0%B0%D1%82", "text": "Днес движение за мир не съществува, а в Швеция ние одобряваме надпреварата във въоръжаването и участваме във военни учения по границите на Русия, пише Патрик Валмарк в статия за Vestmanlands Läns Tidning.     Купуваме американски системи Patriot, кои са убили милиони невинни и не критикуваме мащабните войни на САЩ, коментира авторът.   Станали сме лакеи на американците и си сътрудничим с НАТО, наричаме Русия враг на целия свят, а позволяваме САЩ да нахлуват в страни, в които не са поканени, пише още Валмарк.   Той припомня, че в последно време САЩ са продали на Саудитска Арабия оръжия за 57 милиарда долара и са финансирали „Ислямска държава и „Ал Кайда“.   Според президента на САЩ Тръмп Северна Корея трябва да ликвидира ядрения си арсенал, но в противовес на санкциите Китай, Русия и повечето южнокорейци смятат, че трябва да се преговаря.   Малцина знаят, че заради санкции на САЩ срещу Ирак са умрели 500 000 деца и това е разновидност на тероризма, пише още Патрик Валмарк.   САЩ от десетилетия твърдят, че Русия е заплаха за мира, свободата и демокрацията. Разбира се, Русия е авторитарна страна, но Путин има подкрепата на по-голямата част от населението, докато Тръмп също действа авторитарно, но има подрепа от едва ¼ от американците, коментира авторът.   Според него Тръмп се ползва с поддръжката само на военно-промишления комплекс, които печели от хаоса и войните.   Русия е обвинявана за избора на Тръмп, за влизането в Крим, че стои зад Брекзит и европейския популизъм. В Швеция молят НАТО за помощ, но какво ще правим, ако руснаците наистина дойдат, пита Валмарк.   Според него руснаците не са били мразени така даже по времето на Студената война и в основата е, че Русия си позволява да има различно мнение от това на САЩ.   Русия има собствена история и култура и не можем да я мерим с нашите мерки, допълва авторът.   За съжаление в Швеция няма политици, които да говорят за мир и разоръжаване. Общуването и търговията са по-добра алтернатива от политиката на затворените врати и санкциите, обобщава Патрик Валмарк.  ", "date": "2017.12.09", "title": "Швеция: Какво правим, ако руснаците наистина дойдат"}
{"url": "http://www.classa.bg/%D1%81%D0%B2%D1%8F%D1%82/item/376092-%D1%81%D0%B5%D0%B3%D0%B0-%D1%89%D0%B5-%D0%B2%D0%B8%D0%B4%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D1%87%D0%B8-%D0%BD%D0%B0%D0%BC%D0%B5%D1%81%D0%B0", "text": "Путин обяви кандидатурата си. Настана моментът, който в Съединените щати очакваха, за да покажат на Русия какво значи да се месиш в чужди президентски избори.   От днес американската машина за манипулации, инсинуации, лъжи и клевети ще може да се пусне на пълни обороти. Ако не успее да предотврати, тя трябва поне да опорочи преизбирането на руския президент.     Всъщност, цялата гръмогласна операция около т.нар. подкрепа на Путин за Тръмп съвсем не беше да се раздаде справедливост или Хилари да може да оспорва поражението си. Целта беше да се подготви почвата за подготвяната американска намеса в предстоящите руски избори. Те ни се бъркаха, ще видят сега какво значи бъркане – това е лайтмотивът зад няколкомесечната оглушителна кампания за руско вмешателство в американския вот. Неслучайно шумът стихна така внезапно, както и започна. Изпълни си задачата, подготви общественото мнение и вече няма нужда от него.   Малцина знаят дали и в каква степен руснаците са се опитали да повлияят на изборите в САЩ. Моето мнение е, че ако са могли, надали биха стояли с ръце в джобовете. Американците да не са света вода ненапита. Горбачов да не би да не беше техен човек ? Не скача ли Клинтън на Червения площад, само за да привлече към Елцин още от гласовете на тези, които тогава вярваха в чистотата на руско-американската дружба ?   Нравите обаче се менят с времената. Сега е различно. Между Русия при Путин и Русия при Елцин има огромна разлика. В оценките на руснаците – също. Американското момиче Ксения Собчак има шансове, сравними с тези на Кире Либерало у нас.   Жириновски и Зюганов ще имат проценти, но то ще е колкото да направят палитрата да изглежда многоцветна. Победителят през март е предизвестен. И ако ние не можем да кажем на американците да се бъркат или не и как да го правят, трябва да предупредим нашите да не се заиграват в чужди игри, а да гледат на президентските избори в Русия през призмата първо на националните интереси и да реагират в съответствие с тях.  ", "date": "2017.12.09", "title": "Сега ще видите какво значи намеса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376085-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2%D0%BE%D0%BE%D0%BF%D0%B0%D1%81%D0%BD%D0%BE%D1%82%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D1%88%D0%BA%D0%BE%D0%B2", "text": "            Националното бюро за контрол на специалните разузнавателни средства (СРС) не може да гарантира напълно на гражданите, че е в състояние да ги защити от произвол. Бюрото изисква данни от институциите, но нерядко получава отговори, които нямат много общо с истината. Понякога пък изобщо не получава отговори. Случаите на неправомерно подслушвани или следени граждани са десетки. Нарушенията при използването на СРС пък са стотици. Сред незаконно подслушваните има магистрати и политици. Бюрото сезира Висшия съдебен съвет, главния прокурор, министъра на вътрешните работи и ДАНС за такива нарушения, но те реагират с мълчание.   Това не е описание на реалността в някоя диктатура от азиатски тип. Това са твърдения на директора на Бюрото Бойко Рашков, които той изрече пред Народното събрание при приемането на годишния доклад за дейността на специално създадения орган, който трябва да гарантира, че службите няма да нарушават безразборно правата на гражданите. Какво се случва след подобно взривоопасно изказване в една функционираща демокрация?    Най-малкото, което може да се очаква, е институциите да проверят твърденията и ако те се потвърдят, да последват разследвания и наказания. В България обаче това не се случва. Председателят на правната комисия в парламента, видимо раздразнен, нарече всичко това „политическо изказване\", а главният прокурор отсече: „Няма масови нарушения в прилагането на специални разузнавателни средства, има евтин политически пиар\".     Историята на този скандал показва как за нито една политическа сила в парламента това статукво не изглежда да е проблем. Бойко Рашков направи за пръв път подобни изказвания още през лятото - по повод на внезапно отнетия допуск до класифицирана информация на неговия заместник Георги Гатев, който по този начин на практика бе отстранен.    Тогава политиците не нарушиха лятната си почивка, за да забележат темата. Единствено останалите извън парламента демократични формации от време на време споменаваха за този проблем. Трябваше да дойде годишното приемане на доклада на Бюрото в ресорната парламентарна комисия, за да се сети опозицията, че може да използва темата. БСП поиска Рашков да бъде изслушан в пленарната зала, а ГЕРБ трябваше да го приеме. Изслушването мина, Рашков повтори своите твърдения от лятото, макар и с по-цветен език, но нещата отново са на път към тишината.   И не е само това. Главният прокурор заговори за промени в закона, които да ограничат правомощията на Бюрото за контрол на СРС. В момента то има право да се запознава с първичните материали за искане на СРС - това, според Цацаров, са „твърде големи\" правомощия.      Според Бойко Рашков пък, има случаи прокуратурата да заявява прилагане на СРС, след което да се запознава с предварителните материали, да ги използва за обвинителната теза, а после данните да се унищожават и защитата на обвиняемите да не може да ги използва. На всички тези твърдения за нарушения управляващите и главният прокурор отговориха с готовност да променят за пореден път закона, но не и да потърсят отговорност на конкретните нарушители.     Годишният доклад за дейността на Националното бюро за контрол на СРС отразява и позитивни тенденции - за последните години броят на прилаганите СРС е намалял почти три пъти. Новото е, че голяма част от разрешенията се издават от новия Специализиран наказателен съд. От една страна това е логично, защото именно спецсъдът се занимава с тежката организирана престъпност и корупцията по високите етажи на властта. От друга страна той е приеман за близък до силните на деня. Докладът за СРС отбелязва и рязък скок в исканията за подслушване на организирани престъпни групи. Бойко Рашков даде две възможни обяснения - или „България се превръща в държава, съвкупност от организирани престъпни групи\", или пък в „специализирания съд се гледа малко различно\".   Твърденията са прекалено сериозни, за да бъдат отминати. Защитната теза на управляващите е, че това е политическа атака. Факт е, че Бойко Рашков бе за известен период депутат от БСП. Факт е също така, че бе избран начело на Бюрото за контрол на СРС от мнозинството на БСП, ДПС и „Атака\" през 2013 година. Но тези обстоятелства не могат да бъдат единствен отговор на неговите твърдения - защото те говорят за организирано нарушаване на гражданските права и за опит на самите институции да разрушат демократичния ред, от който всъщност се очаква да ги контролира.", "date": "2017.12.09", "title": "След взривоопасното изказване на Рашков"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376083-%D1%82%D0%B0%D0%B7%D0%B8-%D0%BC%D0%B0%D0%B6%D0%BE%D1%80%D0%B5%D1%82%D0%BA%D0%B0-%D0%B7%D0%B0-%D1%81%D1%8A%D0%B6%D0%B0%D0%BB%D0%B5%D0%BD%D0%B8%D0%B5-%D1%89%D0%B5-%D0%BF%D1%80%D0%BE%D0%BF%D1%83%D1%81%D0%BD%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F", "text": "В Инстаграм бе качена фотосесия на най-известната мажоретка и фенка на националния отбор на Чили Даниела Чавес, която за съжаление няма да дойде на световното първенство в Русия догодина.            Причината е, че носителят на Купата на конфедерациите - футболният отбор на чили не успя да се класира за финалите.", "date": "2017.12.09", "title": "Тази мажоретка за съжаление ще пропусне световното в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376084-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Всички усилия в работата ви, ще се провалят, ако забравите за елементарната предпазливост. Твърде активните действия в любовта, избраника ви, ще възприеме като атака срещу личното му пространство. Финансовите си проблеми, не е необходимо да прехвърляте на другите, дори и ако е на ваши приятели в бизнеса. Не се препоръчва твърде бързо, да приемате предложения на задгранични фирми. Това може да доведе не само до загуба на финанси, но също и до разпадането на личен бизнес. Денят е благоприятен за пътуване, среща с приятели и обучение. В любовните отношения, се опитайте да покажете благородната си страна. Днес толкова много ще работите, че колегите ви, ще се убедят, че пред тях е един истински майстор в занаята си. Що се отнася до заеми, изберете друг ден. Ако почувствате симптоми на настинка, трябва веднага да вземете мерки. Най-добре ще е, да вземете няколко дни и да останете у дома. Не трябва да търсите изгода, там където не може да намерите. Използвайте въображението и богатият си потенциал в ежедневните въпроси, така роднините ви ще бъдат удовлетворени, а и ще засилите доверието в семейството. Препоръчително е, да бъдете предпазливи при участие в активни спортове. Колкото по реални и разумни са желанията ви в този ден, толкова по-бързо те ще се сбъднат. Не се ограничавайте в комуникацията, особено ако има положителен ефект върху настроението ви. Трябва да внимавате за и да се пазите от измами и мошеници. Може да загубите голяма суми пари, заради собствената си небрежност. Днес не е благоприятен ден за запознанства, особено лични. В работата, напротив, трябва да сте общителни и инициативни, за да се свържете с нужните хора. За да стабилизирате финансовото си състояние, ще се нуждаете от много пътувания из града и срещи с правилните хора. Сила и енергия, ще имате достатъчно за всичко! Ще ви бъде трудно да се справите ,без подкрепата на близките си приятели. Дори колегите на работа, могат да ви подадат ръка, ако правилно им поднесете собствената си ситуация. Планирано пътуване, не трябва да отлагате - то ще бъде наистина увлекателно. Вечерта, е необходимо да възстановите реда в дома и в мислите си. Не харчете много пари, дори ако сте планирали грандиозен шопинг. Пред вас, се очертава по-труден финансов период, които ще трябва да преодолявате сами. За сметка на това, ще имате успех в любовните афери, както и неочаквана среща с приятел от детинство. Също, ще имате възможност да заемете лидерска роля сред колегите си.   Днес спешно, трябва да се откажете от някой от плановете си и да разработите нови такива за действие. Възможни са промени и съкращения в работата ви. За да не изпаднете в критично финансово положение, е възможно да ви потрябва кредит. Пазете се от простуди, а също и не посещавайте места, където се събират много хора. Трябва да сте по-настоятелни, в желанията си, за да могат те да се реализират. Не слушайте съветите на тези, които веднъж вече са ви провалили. Любовна история, по време на работа може да развали репутацията ви, но ако чувствата са искрени, се борете за тях и не се страхувайте. Вечерта посветете на медитация и почивка в семейния кръг. Ще ви бъде трудно, да намерите нови пътища за укрепване на авторитета и финансовото си положение. Бизнес пътуванията ще бъдат успешни, ако ги предприемете с доверени колеги. В любовта, ще са добре дошли експериментите, но днес е по-добре да не бързате с тях. Един разговор, от сърце и очи в очи, ще ви донесе повече радост и емоции. Днес, ще се почувствате много ценени, както по време на работа, така и в семейния кръг. Това не е изненадващо, тъй като сте работили толкова усилено и сте помогнали на много близки в трудни времена. Денят, обещава успех, на тези заети в областта на рекламата и менинжмънта. Ако внедрите в работата си творчески проекти, съмнения в кариерния напредък няма да има.", "date": "2017.12.09", "title": "Дневен хороскоп 9 декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376080-%D0%B7%D0%B0%D0%BA%D1%83%D1%81%D0%BA%D0%B0,-%D0%BB%D0%B5%D0%BA%D1%83%D0%B2%D0%B0%D1%89%D0%B0-%D0%BE%D1%82-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA", "text": "Британската верига Uber Eats храни клиентите си с \"противомахмурлушка закуска\", пише Дейли Мейл. Блюдото за борба в махмурлука се казва Fix up Feast и се състои от две яйца, две части бекон и гъби, фасул, авокадо и пресен спанак. Също така в менюто е включена овесена каша с банани и сок от праскови. Всички тези продукти притежават идеален баланс от белтъчини, аминокиселини и витамини, които премахват махмурлука.      По думите на създателя на закуската - готвача Джоузеф Юсеф, \"провивомахмурлушката закуска\" не само е вкусна, но и идеално балансирана. \"Обичам да създавам блюда, които са не просто вкусни, нто и доказано полезни. Всяка съставка помага на определена нужда, \" казва той. Закуската струва девет и половина паунда.", "date": "2017.12.09", "title": "Закуска, лекуваща от махмурлук"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376081-%D0%BB%D1%83%D0%BD%D0%B0-%D1%80%D0%B0%D0%B7%D0%B8%D0%B3%D1%80%D0%B0-%D0%B4%D0%BE%D0%BB%D0%BD%D0%B0-%D0%BB%D1%8A%D0%B6%D0%B0", "text": "Прословутите очила на фолк певицата Луна, които станаха причина за агресивното й поведение, довело до изгонването й от шоуто „Биг Брадър\", се оказаха най-обикновен карнавален аксесоар. Кичозното украшение, с което певицата не се разделяше и за миг, се предлага в най-различни цветове в интернет магазин за карнавални стоки. И то на доста ниски цени.      Срещу 6 лева всеки любител на екстравагантните стоки може да ги прибави към колекцията си.      Луна опищя националния ефир, че очилата й са от Лос Анджелис и Господин, известен още като Динко, ще трябва да се вдигне дотам, за да й купи нови. Биг Брадър пък го заплаши, че ще трябва да възстанови строшената вещ в десетократен размер. Е, явно Динко ще мине доста тънко, защото няма да ходи нито до Щатите, нито да се бръкне много дълбоко. И само срещу 60 лева ще може да върне усмивката на Луна.", "date": "2017.12.09", "title": "Луна разигра долна лъжа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376082-%D0%B1%D1%80%D1%8E%D0%BD%D0%B5%D1%82%D0%BA%D0%B0-%D0%BF%D1%83%D1%81%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BE%D1%82-%D1%81%D0%BF%D0%B0%D0%BB%D0%BD%D1%8F%D1%82%D0%B0-%D1%81%D0%B8,-%D0%BD%D0%BE", "text": "Черно-бяла снимка на разголена жена, която позира предизвикателно пред обектива, шокира интернет. Фотосът се превърна в истински вирус в мрежата, а хората не спират да се чудят какво не е наред в кадъра, пише Daily Star. Мнозина предполагат, че на снимката с усмихващата се жена, която е само по бельо, има призрак и се опитват да го намерят. Други разглеждат под лупа младата жена, търсейки нещо нередно, а трети внимателно проучват нещата около нея. „Търсех много внимателно, но нищо не открих\", споделя един.      „Не разбирам какво не е наред, някой може ли да ми обясни\", пише раздразнено друг. „Погледнете по-отблизо ръката й - тя има твърде много пръсти!\", отбелязва въодушевено трети.      И е напълно прав: младата жена определено има повече от пет пръста. Остава загадка дали това се дължи на оптична илюзия или просто жената има някакъв недъг.", "date": "2017.12.09", "title": "Брюнетка пусна СНИМКА от спалнята си, но..."}
