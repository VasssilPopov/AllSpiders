{"url": "http://www.classa.bg/%D1%81%D0%B2%D1%8F%D1%82/item/405766-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%B8%D1%8F%D1%82-%D0%BF%D0%BE%D0%BC%D0%BF%D0%B5%D0%BE", "text": "Главата на Държавния департамент Майкъл Помпео се сблъска с прекалено упорит журналист.   Това съобщи американското Национално обществено радио след неуспешно интервю с ръководителя на американското външнополитическо ведомство. По данни на СМИ журналистката Мери Луиз Кели упорито търсела отговори от Помпео на въпроси, свързани с уволнението на посланика в Украйна Мари Йованович. По-специално тя попитала дали държавният секретар е защитил своята подчинена в разговорите си с американския президент Доналд Тръмп. Причината за този въпрос бяха показанията на бившия държавен секретар Майкъл Маккинли пред Конгреса. Миналата есен в закрити изслушвания той каза, че американската администрация използва американските посланици в чужбина за постигане на вътрешнополитически цели. Помпео отчаяно се опитваше да се измъкне от отговора. Той заяви, че интервюто в Държавния департамент е посветено изключително на ирански въпроси. Дипломатът дори се изнерви на упорития журналист и в крайна сметка избяга. След това служители от дипломатическата служба се приближиха до Кели и поискаха да отиде с тях, оставяйки диктофона й, в  „личните покои на държавния секретар“. „Той ме чакаше там“, каза тя. — Започна да ми крещи. Това продължи толкова, колкото продължи самото интервю по — рано“. Кели отбеляза, че главният дипломат на САЩ не е избягвал нецензурните изрази, адресирани до нея, демонстрирайки недоволство от чувствителната тема. Накрая Помпео задал на журналиста риторичен въпрос: Вярва ли, че американците се интересуват от Украйна? Когато Кели отговорила утвърдително, държавният секретар поискал подчинените му да донесат карта на света и попитал дали журналистката може поне да покаже къде се намира Украйна. Когато Кели се справила със «задачата», Помпео си тръгнал, като посочил, че има «неотложни дела».  ", "date": "2020.01.26", "title": "Безпомощният Помпео"}
{"url": "http://www.classa.bg/%D1%81%D0%B2%D1%8F%D1%82/item/405767-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "Идеята на руския президент Владимир Путин да организира среща на петимата лидери на Съвета за сигурност на ООН може да доведе до редица интересни проекти, заяви политическият анализатор Александър Конков.   ООН отговори положително на предложението на ръководителя на Руската федерация. Организацията отбеляза, че приветства всички усилия, насочени към изграждане на приятелски отношения между всички сили. И петте постоянни членове на Съвета за сигурност не правят изключение. Според Александър Конков провеждането на подобна среща на върха отваря широки възможности за международната общност. Този вид събитие може да породи доста интересни проекти, които в бъдеще ще доведат до формирането на нов световен ред, счита експертът. «Срещата има всички основания да се проведе, тъй като и петте страни се ръководят от хора, които са готови да присъстват на такава среща», заяви Конков в ефира на радио Sputnik. Рано е да се правят прогнози докъде може да се стигне в резултат на инициативата. Политологът обаче има собствено мнение по този въпрос. Поради факта, че Москва се превръща в главния град за честването на 75-годишнината от Деня на победата, именно столицата на Русия можеше да приеме държавните глави на страните, постоянни членки на ООН. Както обаче Путин отбеляза, руската страна е готова да проведе подобна среща на върха навсякъде по света, добави Конков. Припомняме, че Путин предложи да се проведе среща на петимата лидери на ООН по време на неговото участие в Световния форум за холокоста. Според него събитието може да се състои тази година.  ", "date": "2020.01.26", "title": "Неочакваното предложение на Путин"}
{"url": "http://www.classa.bg/%D1%81%D0%B2%D1%8F%D1%82/item/405768-5000-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Цифрите бяха оповестени на неформална среща на министрите на вътрешните работи на ЕС в Загреб Пет хиляди престъпни групировки в Европа заработват и печелят по 110 милиарда евро годишно.  Данните са на европейския комисар по вътрешните работи Илва Йохансон, която съобщи, че европейските власти разследват повече от пет хиляди престъпни групировки. Чистата им печалба е над 110 милиарда евро.  Данните бяха оповестени на неформална среща на министрите на вътрешните работи на ЕС в Загреб, съобщи БГНЕС. На срещата европейските министри обсъдиха борбата срещу организираната престъпност, тероризма, трафика на хора, защитата на децата от престъпления в интернет, а също и миграцията и противодействието на трафика на хора.  След срещата комисар Йохансон заяви, че ЕС е готов работи по приемането на план за изземване на незаконно придобитите средства, съобщават и хърватски медии.  Хърватският министър на вътрешните работи Давор Божинович, който ръководи неформалната среща, заяви, че гражданите имат право да очакват правителствата да защитят тяхната сигурност.  Комисарят по правосъдие в ЕК Дидие Рейндерс обяви, че през февруари ще бъде обсъден първият доклад за върховенство на закона на ЕС. Документът ще дава препоръки и насоки на европейски държави, които нямат независима съдебна система.  “Бихме искали да видим първия годишен доклад за върховенството на закона, поставен на масата по време на германското председателство”, допълни Рейндерс.  Германия ще поеме председателството на ЕС от Хърватия на 1 юли тази година.   \r\n  ", "date": "2020.01.26", "title": "5000 престъпни групировки в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405769-%D0%B5%D0%B2%D1%80%D0%BE%D0%BD%D1%8E%D0%B7-%E2%80%9E%D0%B1%D0%BE%D0%BB%D0%BD%D0%BE%D1%82%D0%BE%E2%80%9C-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D1%8F-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5-%D1%83%D1%8F%D0%B7%D0%B2%D0%B8%D0%BC%D0%B8", "text": "  „Основният проблем е липсата на медицински персонал навсякъде - но особено в спешните отделения. Изпитваме остра нужда. Работим с по-малко от половината нужен персонал, от който наистина се нуждаем.“ България преживява криза в здравеопазването, хиляди лекари и медицински сестри напускат за по-добре платена работа в Западна Европа. Това твърди Евронюз в статия, озглавена „Болна система: Българската здравна система оставя пациентите уязвими“.  Трима от всеки четирима български студенти по медицина казват, че са изкушени да напуснат. Основните дестинации са Германия, Австрия и скандинавските страни, посочва медията. Според нея това, че Европейският съюз предоставя на България широко финансиране за обновяване на медицинската инфраструктура, не помага за справяне с кризата на работна сила. „Резултатът е здравна система, която оставя пациентите без ключови услуги“, допълва Евронюз.  Медията цитира лекарят в „Спешно отделение“ Кристина Манчева, взела решението да остане в страната. „Основният проблем е липсата на медицински персонал навсякъде - но особено в спешните отделения. Изпитваме остра нужда. Работим с по-малко от половината нужен персонал, от който наистина се нуждаем.“  Миналата есен, припомня Евронюз, българските здравни работници излязоха на улицата в знак на протест. Протестиращите поискаха минимална заплата от 460 евро за медицински сестри и поне 600 евро като начална заплата за лекарите. Правителството обеща да отдели около 100 милиона евро за здравеопазване, като голяма част от него ще отидат за повишаване на заплатите. „Но проблемът не е свързан само с недостига на персонал. България старее бързо и медицинските нужди нарастват“, се казва в статията.  Според информацията в нея, ООН изчислява, че България ще загуби 23% от останалото си население до 2050 г.  Само Германия е „внесла“ около 50 000 лекари от чужбина.  В интервю за Евронюз Данчо Кирашки, директор на частната клиника „Омега“ във Видин и лекар в местната общинска болница, споделя за наскоро затвореното отделение по неврология в града. Той казва, че последствията от изтичането на мозъци са „ужасни“ за пациентите.  „Нямаме достатъчно специализиран медицински персонал. Липсват ни ключови медицински отделения - а болниците, които все още разполагат с тях, са на около 60 до 100 километра оттук. Преди имахме около 300 лекари във Видин, днес тази цифра се е свила до около 120“, казва той.  Патологът Румяна Тодорова живее от пет години в Германия - един от около 2000-те български лекари, работещи днес там.  „Лекарите не са оценени достатъчно в българското общество“, казва тя. „За да станеш лекар са необходими много усилия. Притеснявам се дали няма да загубя ентусиазма си към медицинската професия или мотивацията си, предвид факта, че сме изправени пред \"болна\" система.\"  Но все още има някаква надежда за българската здравна система, твърди авторитетното издание.  В подкрепа на това са цитирани думите на Велина Гергелчева, ръководител на отделението по неврология в Университетска болница „Софиямед“, която заявява, че младите лекари трябва да имат свобода на избор.  „За да станете топ експерт, може да е добре да изберете работа в друга държава, да трупате знания и опит в чужбина, защо не? Аз самата работих две години в Германия, в Мюнхен, преди отново да се върна в България.“  Тя призовава за по-добро заплащане на лекарите, инвестиции в съвременна технология и предоставяне на 10-годишна кариерна перспектива за младите лекари в съответствие със западноевропейските конкуренти.  25-годишният невролог Александър Фарфаров иска да остане в България - но той също иска да промени системата. Според думите му, цитирани в статията, трябва да се създадат частни здравноосигурителни каси и младите лекари да получат възможности за изследвания и кариера в цяла България.  „Трябва да направим селските райони по-привлекателни за младите хора, за да могат те да живеят там. Това не се отнася само до здравеопазването, а и до социалния сектор като места, където те могат да имат семейства.\"  „За да забави изтичането на мозъци, Световната здравна организация издаде кодекс, в който препоръчва да не се наема медицински персонал от региони с лоша здравна инфраструктура\", съобщава статията. Но изселването продължава - и набиращите персонал агенции процъфтяват.  В заключение Евронюз цитира думите на лекаря от „Спешно отделение“ Манчева:  „В България имаме наистина добри лекари и наистина боли от загубата на тези колеги. На тези, които са напуснали, казвам: Върнете се в страната си, върнете се у дома, върнете се в България“.      ", "date": "2020.01.26", "title": "Евронюз: „Болното“ здравеопазване в България оставя пациентите уязвими"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405770-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%BE%D1%81%D1%82%D0%BE%D0%B2", "text": "Каква е целта на посолствата на САЩ, Канада и Великобритания?   Никое посолство не е прието където и да е, с идеята, че то ще хвали или ще порицава правителството и въобще управлението на приелата го страна. Не намирам по-точно от въпросителните, за да изразя това, което будят у мен – и сигурно не само у мен – някои политико дипломатически жестове в последните дни. Поводът за тези жестове е експулсирането от София на двама руски дипломати, уличени от българските власти в шпионаж. Руските власти твърдят, че от българска страна не са представени доказателства в поддръжка на това обвинение.   До тук нещата са повече от банални за терена на дипломацията. Въпрос на гледна точка и на конкретен момент е дейността на един дипломат да бъде приета за принос в опознаването и връзките между две страни или за шпионаж.  В първия случай се изразява задоволство и дипломатът е хвален и награждаван, във втория – обвинен в шпионаж и експулсиран в рамките на 48 часа. Не е тайна, че тази процедура се използва понякога просто за натиск в междудържавните отношения и съответните санкционирани дипломати не са друго освен актьори в съответни роли. Тези етюди с експулсирането на дипломати се случват и между държави, които се водят за съюзници. Всичко зависи от целта на постановката.   В София нещата излязоха от рамките на баналното. Имам предвид оповестените публично похвали за действията на българското правителство от страна на посолствата на САЩ, Канада и Великобритания.   Жест необичаен и по форма и по същество. Никое посолство не е прието където и да е, с идеята, че то ще хвали или ще порицава правителството и въобще управлението на приелата го страна. Има ли зад баналността на експулсирането на двамата руски дипломати някаква неизвестна на обществеността действителност, която да оправдава и да прави необходими подобни необичайни стъпки и то на три посолства едновременно? Ако се смята, че има подобен елемент, то на посолствата ли е присъщо да опитват да поемат роля в решаването му?   Този жест на трите посолства е ли последица от съмнения, че българското правителство ще се справи по определен начин с конкретния случай? И затова се гледа то да бъде подтикнато чрез публично оповестени похвали?   Ако в случая с експулсирането на двамата руски дипломати има материя, която е предмет на формални ангажименти на България като член на НАТО и на ЕС, не беше ли нормално българското правителство да осведоми обществеността и съответно техни отговорни представители да изразят позиции? Не се ли създава впечатление за едно своеобразно изместване и дори донякъде изземване ролите на тези две организации на българската обществена сцена от упоменатите три чуждестранни посолства? А също – в определена степен – и ролята на самото българско правителство?   Ако – поне донякъде е така – каква е целта на посолствата на САЩ, Канада и Великобритания? Да правят на софийския терен една своеобразна репетиция за ролята, която ще поемат, поне спрямо някои европейски държави, след влизането с пълна сила в действителността на британския Брекзит?   Не е невъзможно цялата тази необичайна активност на трите посолства да цели да отвлече вниманието на българското, а и не само на българското обществено мнение, от нещо друго, за което още не се говори, но подготовката му е в ход. Какво би било то? И отново – на посолства ли е работа да осъществяват подобна манипулация, ако в подобно предположение има нещо вярно?        ", "date": "2020.01.26", "title": "Не е работа на чуждите посолства да хвалят или порицават българското правителство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405771-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8%D0%BB%D0%B8-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%81%D0%BF", "text": "Корнелия Нинова винаги произнася речите си тържествено, патетично, ритуално. И винаги ги завършва с напомнянето, че за разлика от лидерите на другите партии, нейното политическо поведение (особено след като е станала председател на БСП) е подчертано нравствено, открито, решително и спасително за БСП, която тя подмладила, реформирала и „вдигнала на крак“. Обаче й пречи вътрешната „опозицията“. Тя, разбира се, няма да се изплаши, няма да се стъписа и откаже от вече направения избор. Такова поведение непременно трябва да предизвика аплодисменти. Понякога предизвиква, понякога не. Зависи на кого говори. Не са малко тези (Нинова именно на тях и разчита за своето лидерско дълголетие), на които подобни словесни жестикулации изглеждат трогателни и дори героични. За други (т. е. „вътрешната опозиция“) те са направо смешни и жалки, самохвалства, пъчене и помпене на мускули. И те наистина са такива! Но ако бяха само това, нека го отдадем на женското й тщеславие. БСП не е имала подобен първи ръководител и затова Нинова изглежда в наивно чистите и добри очи на доста социалисти като герой и спасител, като нежна жертва на груби злодеи, на които тя умело извива ръци и прекършва вратове. И й се радват искрено и до сълзи, понеже я намират по-мъжествена от мъжете, срещу които се е изправила. Особено срещу онези, които десетилетия са депутати и членове на ръководството и от които няма отърване. Голяма е радостта, че най-сетне си намериха майстора… Обаче не всички очи са толкова наивни и добри, та да не забележат настървението, с което не друг, а Нинова наранява смъртоносно партията и всеки миг ще я довърши ритуално. Не ми е до смях и шеги, за да разказвам хуморески, но ще предупредя, че това ще стане твърде скоро. Тогава ще бъде късно за осъзнаване, проглеждане и отрезвяване. Не ми е до смях и шеги, макар че политическото поведение на БСП под ръководството на Нинова (но нали БСП това е Нинова!) започва да става, все по-объркано, неадекватно и твърде смешно. Но когато една партия от рода и ранга на социалистичесакат е смешна, означава, че положението й е трагично. Тук ще приключа с есеистиката, за да премина към аргументите, които я провокираха. В последните дни на 2019 г. прочетох едно интервю-равносметка на Нинова, чието дадено от редакцията заглавие, е припевът във всяко публично изказване на председателя на партията: „Корнелия Нинова: Понесох много удари. Правя всичко, за да донеса промяна и да дам надежда за развитие“. Това с ударите трябва да предизвика състрадание към нея и озлочестение към тези, които й нанасят ударите. Интирвюто обаче е показателно за дълбоката криза, в която е изпаднала БСП, и за политическата неграмотност на Корнелия Нинова, тласкаща партията към подобна криза. Чудя се само как това не се забелязва и защо няма реакция не срещу Нинова като човек и властолюбива личност, а срещу безпътицата и липсата на каквито и да било политически идеи. Във въпросното интервю Нинова говори, кажи речи само за БСП и срещу Борисов и ГЕРБ, на като в сцени от някакъв политически театър на абсурда. В този театър се говори много, но едно и също и то няма никакво отношение към реалността. Защото е просто говорене. Празно говорене! Нинова повече от три години пее една и съща песен: била започнала реформирането на БСП, получавала удари под кръста, преживяла много, но била доволна и няма да се откажа въпреки съпротивата на предишните председатели и на тези, които искали да използват партията за своите интереси. И каква е тази реформа, която толкова ги дразнела. Ами председателят ще се избира с пряко гласуване от всички партийни членове, въведена е мандатност за него, народните представители и председателите на общинските структури. Ние, казва Нинова, първи започнахме промяната най-напред от себе си, а после ще променим и държавата. „Промените, които правя, нарушиха спокойствието на много хора. Атаките са нестихващи, защото не могат да ме подчинят. Ако не съм лидер, ще се успокои статуквото.“ Трябва да си с изключително високо мнение за себе си, за да изречеш подобни думи. Защото това не са никакви реформи и нищо съществено не се променя в партията в резултат на тези изменения в нейния устав. Впрочем, „статукво“ е другата дума-плашило, която трябва да разтревожи партийните членове и да ги накара да се възпротивят срещу тези, с които Нинова го олицетворява, и срещу които конкретно се бори вече на живот и смърт. Държавата се гърчи и загива, нацията изчезва, духът умира, а тя плаши със „статукво“ и „вътрешна опозиция“. А тези около нея й пригласят умилени от благословията, която тя им отдава.     Чрез празни, но често повтаряни думи и изрази, Нинова имитира решителни действия. Тя затова и само говори – в Народното събрание, в Националния съвет на БСП, на пресконференции, по телевизии, защото действията й са чисто и просто говорене. Вярно, говоренето й е „нахакано“, заплашително, твърдо. Но е говорене, а не действия. Тези, които са „вътрешна опозиция“ и за „статуквото“ са срещу това говорене. Те са срещу липсата на действия. Те са срещу словесните жестове на Нинова, защото са ненужни и разрушават, вместо да активизират партията и й придадат сила и воля. Те могат да изплашат гаргите, но не и властта, не и статуквото в държавата. И по никакъв начин спират разпада. Затова и хората не тръгват след БСП, не й вярват, не показват подкрепа за нея. Когато говоренето на една партия е повече от реалните й действия, а още повече когато се повтаря едно и също, става съмнително, банално и неприятно. Политиката изисква подготовка и опит, разум, идеи, планове, програми, знания, характер, политическа решителност, а не празно говорене и пъчене. Това пъчене го видяхме в кризата с водата в Перник, а преди това с чумата по свинете, геополитическите гафове на властта и в колко още случаи. Хората протестират, защото изнемогват в мизерия, липса на вода и топлина, на лекарства, здравна помощ, а Нинова дава пресконференции и сезира главния прокурор. Или иска вот на недоверие на правителството. И развява фамозната си „Визия за България“. Но не забравя да се бори срещу статуквото в партията. Чудно ли е тогава, че разложението на БСП ускори своя ход! Нинова обича да говори за идеи. Но никога не отваря дума за Идеята, заради която БСП е създадена. И във въпросното интервю тя повтаря, че партията има идеи за управлението на държавата, особено за разрешаване на демографската криза и борбата срещу корупцията. Но с тези нейни идеи (а какви са те, е трудно да се разбере дори и от „Визия за България“, понеже е един мъртвороден и нескопосно написан документ) тя изчерпва цялата идеология на БСП. Корнелия Нинова окончателно превърна БСП в една от всичките буржоазни партии в България, чиято цел е един ден да получи мнозинство в Народното събрание и да състави правителство и да стане министър-председател. Тогава ще дойдат и великите в нейните представи постижения: болниците няма да са търговски дружества, а учениците ще учат само по един учебник по всеки предмет. Но тя би трябвало да знае, че проблемите в здравеопазването не са в това, че лечебните заведения се регистритат по Търговския закон, а в разбирането, че здравето на хората е стока, подлежаща на покупко-продажба. Когато трябва да плащаш, за да си здрав, какво ще промени, ако болниците не са търговски дружество. На този въпрос Нинова и нейната БСП не отговарят, а и на мислят да отговарят, защото не си го задават. Един ден е възможно Нинова да постигне мечтата си, заради която „понася толкова удари“. И какво от това! Нима някой вярва, че с „Визия за България“ ще се управлява държавата. Да, именно с нея ще се управлява, за съжаление. Вярва ли някой, че нещо се промени в живота на българите, след като премине еуфорията от хипотетичната победа? Боли ме, но няма да си кривя душата: нищо няма да се промени. Дори и демографският проблем няма да започне да се решава; да не говорим за борбата срещу корупцията. Защото решаването им не става с пресконференции, с удари във въздуха, с приказки, а с реална работа и по конкретен план. Но преди всичко в духа на идеологията за промяна на обществото. Когато нямаш идеология, нямаш и е решения на социалните проблеми. Нинова напълно деиделогизира партията, отне й разума, съвестта, чувствата. Отне й съзнанието, за да я обезличи напълно. Вярно е, че този процес започна още непосредствено след промените и се задълбочаваше през всичките тези тридесет години. Но с Нинова той по същество окончателно приключва. Без идеология една партия непременно достига до самоубийство. Дори и споровете и разногласията вътре в ръководството, а и в партията не са на идейна основа, а по организационни проблеми. И не излизат извън дилемата „за Нинова или против Нинова“. Тези спорове, колкото и принципни и основателни да са, не обогатяват партията, не й дават нови знания и умения, а я разединяват и обезсилват. Нинова и обкръжението обаче не се трогват от това, вероятно защото това е тяхната цел. Затова и в навечерието на вътрешно партийните избори аз предупреждавам, че преизбирането на Корнелия Нинова ще бъде непредотвратимото самоубийство на БСП.", "date": "2020.01.26", "title": "Корнелия Нинова или самоубийството на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405772-%D1%87%D0%B5%D1%82%D0%B2%D1%8A%D1%80%D1%82%D0%B8%D1%8F%D1%82-%D1%80%D0%B0%D0%B7%D1%81%D1%82%D1%80%D0%B5%D0%BB", "text": "„Комунистите са мъченици; защото не са важни средствата в борбата им за свобода, а идеята на тази борба.   „И свободата ще има своите езуити!”, казва Хайне.”     Изтекоха години след „Третия разстрел“ на Никола Вапцаров от Марин Георгиев. Но поетът с неотменената до днес присъда е по-жив от „приживе”. 75 години след като бе изправен пред екзекуторския взвод, бе извършен пореден, четвърти опит, да бъде умъртвен духа му в „стрелбището” на Портал „Култура” – БГ от неговия главен редактор. Според избраната от Т. Н. методология: решиш ли да убиеш слон с плескалка срещу мухи, поглеждаш добитъка (както го нарича д-р Берон в „Рибния буквар”), с обърнат бинокъл, за да изглежда слона колкото досадно ципокрило и замахваш рязко с плескалката. Вездесъщият (навсякъде и винаги) Тони Николов ежедневно е „портиер“ на портала. В останалите дни на „седмоднева“ участва в кръгли, четвъртити и триъгълни маси, в телевизионни и радио формати. Той е широк специалист по всичко и тесен капацитет по антикомунизъм. Приспособим като френски ключ за всякакви гайки. Универсален, като сръбски оркестър за сватби и погребения.     Иронизира Светлин Русев по повод срутения паметник на България пред НДК. Репликира професор Филип Панайотов, биографа на Йосиф Хербст – шефът на Дирекцията по печата и съпруг на Виола Каравелова. Громи колеги с досиета и „картончета“ в ДС, като Георги Данаилов, на чието погребение произнесе прощално слово. Неотдавна Тони Николов направи пореден прочит на полицейския архив от процеса срещу ЦК на БКП през 1942 година. Заимства метафоричната находка на литератора Йордан Каменов, че разпитът на Никола Вапцаров е неговата последна и най-голяма, и най-значителна прозаична творба. Нататък Тони е в стихията си. Гмурка се в затоплен басейн и се плацика безстрашно. Преди него в засекретения архив са бърникали малцина. Пръв, с височайшо разрешение е прочетен от Георги Марков още през шейсетте години на миналия век, когато се е нагърбил да пише в чест на 25-годишнината от Девети септември трагедията „Комунисти”. Тогава още няма Шесто управление на ДС, а малка служба за популяризиране дейността на МВР сред творците. Тази служба му осигурява и контрактация. Николай Хайтов и драматургът Никола Русев отклоняват „поръчката“ за антифашистката тема, или за строителството на социализма, оправдавайки се с други творчески ангажименти. До 1989 година на друг не е предоставен секретният архив. Дори на члена на ЦК Атанас Стойков, който подготвяше и издаде тритомника „Последната им дума“. Вторият, който рови в делото, е писателят Марин Георгиев, получил достъп и контрактация за книга от министър Йордан Соколов с поръчението да напише „Третият разстрел”. Това за контрактацията, както е прието да се казва, съм го чул на женския пазар. Марин Георгиев дава гласност на полицейските протоколи, такива, каквито са в съответния „служебен жанр”. Днес разсекретеният архив е достъпен за всеки. Тони Николов чете Вапцаровите показания, както дявола евангелието. Анализира ги като прозаично-драматургична творба. Последната и най-значителната. Прави разбор, разсъждава, интерпретира, тълкува. Защо пък не. За предсмъртните Вапцарови два стиха не се ли спори вече осемдесет години! Защо пък за прозата да е забранено? Тони Николов има опит, рутина и постижения в този жанр. Казвам го без ирония. Ценя това, което той направи за издирването и публикуването на тритомника есета на Георги Марков. Поздравих го публично за приноса му да върне „Скитника“ невъзвращенец в българската книжнина като дух, наследство и страстотерпец. Емигрантските творби на Георги Марков, на Димитър Бочев и на редица други бегълци също са „изстрадани”. Но са творени в уюта на лондонски и мюнхенски квартири. Последната Вапцарова проза е творена в подземията на Гешевата Държавна сигурност. Тя е диалог, надлъгване с опитни съавтори/следователи. В този диалог Вапцаров е победител. Той не предава никого. Той свидетелства само срещу себе си. За другите повтаря известното на полицията. Тя сама се издава. За онова, което Гешев не знае, устните на банскалията не са отворени ни с нож, ни с жив въглен. В това ще се убеди всеки, който прочете стотината страници от разпита на поета. Ще мине време. Ще се яви талант, който да постави на голяма сцена последната „драматургична творба“ такава, каквато е написана с кръв. Няма да бъде необходимо да се добавя и измисля. Няма в архивите на инквизицията, нито в рапортите за хилядите разстрели по света, такъв текст. В него има и причестяване от служебен свещеник и разрешение за „последна дума”, приемане на подаръци за близките и освен това – сватба. Истинска. Преди командата „Огън!“ разрешават на Антон Попов да се венчаe в преддверието на тунела с Росица Манолова, дъщерята на министъра на железниците, пощите и телеграфите Христо Манолов в правителството на Стамболийски, възпитаничка на американския колеж. Присъстват в качеството им на свидетели четирима от осъдените. Двамата, които не са издържали мъченията – главният обвиняем Антон Иванов и Георги Минчев, не са поканени на „тържеството”. Нека Тони Николов чете на глас с езуитска интонация полицейския архив. Но да го разнищва като белетристика е кощунство, претръпнал, безчувствен като патолог над безжизнена мъртва тъкан. С апломба на своята ватиканска хабилитация той се представя за по-голям езуит от Франциск I, единственият папа от Ордена на Игнацио Лойола. Нека припомним предупреждението на светия отец от февруари 2017 година, че е по-добре да бъдеш атеист, отколкото - лицемерен католик. Преди Пасхата (2017 г.) година, Франциск І посети затвор, за да измие нозете на петима закоравели престъпници. Никой не би призовал езуитския възпитаник, преди да се заеме с въпросното досие, виртуално да изплакне разкървавените нозе на „престъпника“ Никола Йонков Вапцаров. Той претърчава да допълни онова, което липсва в основанията на обвинението и в мотивите на присъдата. Освен че Вапцаров е комунист, че е действащ антифашист, че е нарушил ЗЗД, той бил антибългарин, безотечественик, той отива да изстреля четвърти куршум за всеки случай. За да не се съживи в бъдещето и да не се повтори чудото на Възкресението. Или да не се случи сполетялото „младоженеца“ Антон Попов след сватбата му. Разказано е в спомените на Ефросина Николова, майка на осъдения на 15 г. затвор в същия процес Кирил Николов: „ … Скрихме се под моста, който е на Лозенската река. Стоим изплашени, чухме песента „Жив е той, жив“, но мислим, че войниците пеят. След това пушките пукат, после разбрахме, че там в тунела ги застреляха шестимата… Наговорихме се утре рано да идем на гробищата и ще разберем. … Петък е, на вратата от гробищата се събрахме пак три-четири, не помня кои бяха, освен сестрата на Антон. Влизаме в гробищата, няма никой, освен един гробар, срещнахме го с лопата на рамо, замолихме го да ни каже дали донесоха снощи шест убити. И къде ги погребаха. Той ни каза: „Вървете след мен, тъкмо сега няма никой.“ Страх го беше и забучи там лопатата и се поотдалечи. Шест гроба пресни, със забучени дъсчици, на всеки името, бяха петте наред, само гроба на Антон Иванов малко по-настрана. Приближи се гробарят и си взе лопатата и се озъртваше, да не го види някой, и ни каза, посочвайки гроба на Дончо Попов. „Като взехме да го пускаме в гроба почна с краката да тропа. Исках да вдигна капака, не ми дадоха, имаше германски офицери. Нахвърлихме земя, забучихме дъсчици вместо кръстове, то беше снощи, доста късно 10-11 ч. ги донесоха.“ Поклонихме се и ние, майките, мълчаливи, изплашени, сълзите текат, но нито дума, тръгнахме си за дома.“ Тони Николов, занимавайки се с Вапцаров, надскочи и себе си. Някога по коминтерновска директива опитват да се скалъпят добружанска, шопска и какви ли не други нации в Сан Стефанските очертания, според разпространението на българските говори от албанските планини до Босфора. Българската академия на науките е изследвала говорите и наречията на български език. Издала е техния географски атлас. В него са и Банат, и Молдова, и Украйна… В София открито, легално, се събира македонски литературен кръжок. Освен столични стихоплетци, като адвоката Михаил Сматракалев, на сбирките идват и талантливи младежи, като гурбетчиите Кочо Рацин, Коле Неделковски и Никола Вапцаров. Кочо Рацин вече е издал първата си стихосбирка в Загреб „Бели мугри“ на велешки говор. Преди да го прострелят през 1941 година, някъде там, ще напише: „Ние сме българи и името „македонец“ е удобно прикритие за борба в днешните условия на сръбски терор.“ Коле Неделковски е издал на скопски диалект стихосбирката „Мъскавици“ (Светкавици). Гурбетчийства в София. Интерниран е в Неврокоп. Връща се в столицата без разрешение. При опит да го интернират отново, се самоубива през 1941 година. Механотехникът Никола Вапцаров, току-що е издал „Моторни песни“. На най-чистия, най-звънкия свещен български език. Кръжочникът Антон Попов вече е публикувал във вестници и списания очерци, стихове, поемата „Слушай, фронт“. Той е син на учителя Никола Попов, от левицата на ВМРО. Обесен през 1922 година от второто ВМРО. Внук е на комитата Костадин Попов, водил чета из Каршиака, Малешевията и Огражден. Заловен от турците и окачен на бесило. Но въжето се скъсва под тежестта му, „Аллах го е помилвал“. По тогавашната османско поверие пускат го да си ходи по живо, по здраво. Повратливият Вениамин Тошев, прекръстен на Венко Марковски от Теодор Траянов, е издал вече на скопско-велешки говор стихосбирките „Огинот“ и „Народни бигори“. Ще се похвали след време: „Дойдох от Скопие българин, в София станах македонец“. През 1946 година в българския манастир „Прохор Пчински“ един от тези, които скалъпиха официалната македонска азбука и граматика, е Венко Марковски. Под неговия подпис е подписа на Лазар Колишевски. Този грях академик Марковски по-късно не изкупи и с най-дългия и скучен епос „Предания заветни“, издаден и на руски, но от „София-прес“. На „македонския“ кръжок му провървя на академици: Венко Марковски е академик и тук и там. Графоманът Михаил Сматракалев , след като го обявиха за „персона нон грата“ от българския книгопис, го приеха за „персона грата“ в Скопие. Накрая ще кажа: „ Македонските работи“, както ги нарича Мисирков, са гореща каша. Сърбай, Тони, и знай рецептата: „Парен каша духа“. Тези, които изкарват Вапцаров безпартиен, а не комунист, или не българин и даже антибългарин, македонстващ, все едно е да изкараш изтъкнатия културолог Тони Николов културист, с напомпани бицепси и яйцевидна мускулатура. Вапцаров ще ни надживее. Ще пребъде во веки веков:   * * *   Екзекуторите на Вапцаров, третият и четвъртият, не си приличат по натюрел и поприще. Приличат си само по едно – сръчността да присвояват, да обсебват. Марин Г. обсеби вестник „Литературен фронт“ . Преименува го на „Литературен форум“. Присвои материалните му богатства – техника, мебели, консумативи, сервизи, картини, между които и платна на Майстора. Една сутрин той се събуди собственик на такова притежание, без да е платил и стотинка поне, както Иван Костов продаде „Кремиковци“ за един лев. Тони Николов обсеби името на вестник „Народна култура“ – орган на някогашното Министерство на културата. Не знам, не съм чул да е присвоил материална собственост на редакцията. Едва ли е прибрал стола с инвентарен номер „Едно“, на който последна е седяла Копринка Червенкова, а преди нея - десетина главни редактори, като основателят Александър Обретенов, архитект и изкуствовед със западноевропейско образование. Като писателя Никола Ланков, като Крум Василев – партизанин от Шуменско, като Владимир Найденов, Христо Сантов, Иван Руж. Чепатият Георги Найденов, съветски партизанин от Кримския полуостров, чийто родители-емигранти са изчезнали по времето на Сталиновите чистки. Завърнал се в родината на семейството си, работи в „Народна младеж“, „Работническо дело“, БТА, кореспондент в Америка и прочее. Дисидентите Стефан Продев и Копринка Червенкова, гладни за свобода, поканени на „безплатна“ закуска само от президента Митеран. Тони Николов превърна седмичника в месечник (списание). Трибуната на смелото слово се извиси в амвон на конформизма (приспобяването).   Разгеле:   История: ….     Протокол за разпит:   Именувам се Никола Йонков Вапцаров, роден на 24.11.1909 година в град Банско, казвам: В момента на арестуването ми аз заемах длъжност при Централния комитет на българската комунистическа партия, в комитета, който ръководеше така наречената специална работа. Тази специална работа се състоеше в това, че от партийните хора трябваше да се отделят една част и то най-смелите и заедно с нелегалните да формират бойни групи. Задачата на тези бойни групи трябваше да бъде: в случай на война със Съветския съюз, те трябваше да прекъсват железопътни линии, мостове, телеграфни и телефонни линии, да изхвърлят влакове със специални клинове и скоби, да подпалват вагони-цистерни, маслени резервоари и шлепове с горива и муниции. Начело на този комитет бе поставен Васил (Цвятко Радойнов – б.а.), чието истинско име не познавам, но той бе дошъл от Съветския съюз с подводница. Аз бях вторият член в комитета и получих псевдонима Лозан. Длъжността ми беше да държа връзка с хората от провинцията, които идват по наша линия и в случай, че Васил е зает на друго място, да ги инструктирам и да ги разпитвам за организационното състояние. Васил ме попита какво мисля за войната на съветския фронт. Казах му, че съм оптимист и че смятам успехите на германците за временни. Тогава той ми постави въпроса дали съм готов да работя в партията при сегашните тежки условия. Казах му, че съм готов…”    ", "date": "2020.01.26", "title": "Четвъртият разстрел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405773-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8-%D0%BC%D0%B0%D1%87%D1%8A%D1%82-%D1%81%D0%B2%D1%8A%D1%80%D1%88%D0%B8,-%D0%B3-%D0%BD-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%81%D1%82%D0%B0%D0%B2%D0%BA%D0%B0", "text": "Оставка на премиера Бойко Борисов и на регионалния министър Петя Аврамова. Това поискаха жителите на Перник, които излязоха днес на протест в центъра на София заради водната криза в областния град. За днес протестните действия приключиха, но организаторите обявиха, че в понеделник отново ще се съберат в 12:00 ч. пред сградата на Министерството на регионалното развитие в столицата със същите искания.   Според перничани от самото начало на кризата не се оценява правилно отговорността на МРРБ. Първоначално недоволните обявиха готовност да останат пред сградата на правителството до 22:00 ч. тази вечер, за да бъде изпълнено искането им, но в крайна сметка в следобедните часове започнаха да се разотиват. Жителите на Перник пренесоха протеста си срещу водната криза под прозорците на правителството тази сутрин. Митингът в София започна около 11:30 ч. Хората масово изразиха недоволството си от безхаберието на властта, което доведе до тежката ситуация в града. \"Сега\" излъчваше директно протеста, който премина под наслов \"Сурва от Перник!\". Нашата камера се включи на площада между БНБ и бившия Партиен дом, където хората започнаха да се събират още от 11 ч. От самото начало се понесоха скандирания и освирквания, възгласи \"Искаме вода\", \"Мафия\", \"Оставка\". В протеста се включиха и кукери с маски и чанове, които \"гонят злото\". Много участници в протеста развяваха националния трибагреник.  Минути след 12.00 ч. Инициативният комитет \"Спаси Перник\" поведе множеството към сградата на Министерския съвет. Протестиращите настояха за съдебен процес срещу хората, довели до водния геноцид в града, за подмяна и реконструкция на ВиК мрежата в общината, за бързо довършване на водопровода София-Перник, оставка на министър Петя Аврамова, за използване на язовир \"Долна Диканя\" и др.  На 60-ия ден от въвеждането на воден режим и на 35-ия ден от обявяване на бедствено положение ние дойдохме в \"триъгълника на властта\" в София да протестираме, защото няма решение на кризата, заяви Камелия Радева от инициативния комитет \"Спаси Перник\" - първият оратор на митинга.  \"Днес Перник трябваше да е домакин на \"Сурва\" - фестивала на маскарадните игри, и да посрещаме приятели и гости от цял свят. Това ни бе отнето, вместо това се налага да се борим за основни човешки права за достъп до вода и чист въздух. Не ни принуждавайте да емигрираме и не се опитвайте да ни противопоставяте - град срещу град, село срещу село, граждани срещи бизнес, бизнес срещу бизнес. Всички сме хора, а безводието еднакво ни убива\", каза Камелия Радева. \"Искаме истината за източването на цял язовир. И до днес никой не поема отговорност за криза, нечувана в страна от ЕС. Показната акция с ареста на министър не изчерпва темата. Искаме оставките на министър Петя Аврамова, на заместника ѝ Николай Нанков, на шефа на басейновата дирекция - Благоевград\", каза Радева. \"Премиерът Борисов трябва да знае, че тук не е само Перник, тук са София, Враца, Бобов дол, Хасково, Велико Търново, Стара Загора\", взе думата Радослав Колев от \"Спаси Перник\". За да илюстрира как стига водата до перничани и как работят мерките на правителството, той взе две пластмасови бутилки и изля съдържанието на пълната в празната с пробито дъно. \"Оставка\", гръмна множеството.  \"Задава се хуманитарна криза, правят се ваксинации за хепатит, готвят се болници, но имаме  ли здравеопазване\", попита риторично Колев и даде думата на д-р Коцев от здравния синдикат на \"Подкрепа\". \"Премиерът сигурно ни гледа зад завесите. Искам да му кажа: Мачът свърши, г-н Борисов\",  каза лекарят, аплодиран от множеството. И той, и другите оратори поискаха персонална отговорност от Борисов и оставка на правителството заради \"геноцида\" над перничани. Ще останем тук до пълно изпълнение на исканията ни, заканиха се протестиращите. В предаването \"Тук и сега със Светла Петрова\" Камелия Радева разказа: “Напрежението в Перник расте. До 10 или 20 дни водата ще спре напълно. За изграждането на новия водопровод от Мало Бучино до Перник, за който все още само се говори, са нужни 45 дни. Нищо смислено не сме чули от два месеца, въпреки че бием камбаната от началото на водния режим\", допълни тя. \"Загубата на доверие е огромна. От самото начало на кризата виждаме мерки, които са хаотични и истерични. Не смятаме, че се вземат най-добрите решения. Перничани не вярват, че хората, които ги докараха до тази криза, са в състояние да ги изкарат сега. Трябва да се реже до здраво място!\", заяви Радева.    ", "date": "2020.01.26", "title": "Перничани: Мачът свърши, г-н Борисов! Оставка!"}
{"url": "http://www.classa.bg/%D1%81%D0%B2%D1%8F%D1%82/item/405774-euronews-%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D1%80%D0%B8%D0%B7%D0%BE%D0%B2%D0%B0-%D0%B4%D0%B0-%D0%BD%D0%B5-%D0%BC%D1%83-%D0%B8%D0%B7%D0%BD%D0%B0%D1%81%D1%8F%D1%82-%D0%BB%D0%B5%D0%BA%D1%86%D0%B8%D0%B8-%D0%B7%D0%B0-%D1%80%D1%83%D1%81%D0%B8%D1%8F", "text": "Както призна президентът на Сърбия Александър Вучич в интервю за Euronews, до гуша му е дошло от това, че непрекъснато се опитват да му \"изнасят лекции\" за сътрудничеството на страната му с Русия или Китай. В същото време самите западни политици редовно се срещат с Путин, заяви Вучич. Той призова опонентите си „да се занимават със собствените си работи“ и да не се намесват в делата на други суверенни държави. Казахте, че сърбите губят апетита си към ЕС. Това важи ли и за Вас, който сте в режим на готовност от няколко години? АЛЕКСАНДЪР ВУЧИЧ, президент на Сърбия: Вашите отношения с Русия също се подобриха. Ще дойде ден, когато трябва да решите: Москва или Европейския съюз? Можете да се каже, че се колебаете. Но членството в ЕС изисква съгласуваност във външната политика! АЛЕКСАНДЪР ВУЧИЧ: Президент Вучич, благодаря, че се присъединихте към нас в програмата „Глобален диалог“!  ", "date": "2020.01.26", "title": "Euronews: Сръбският президент призова да не му изнасят лекции за Русия"}
{"url": "http://www.classa.bg/%D1%81%D0%B2%D1%8F%D1%82/item/405775-%D0%BC%D0%B0%D0%BB%D0%BA%D0%BE-%D0%B4%D0%BE%D0%B1%D1%80%D0%BE%D1%82%D0%B0-%D0%BE%D1%82-%D1%81%D0%B2%D0%B5%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BF%D1%83%D1%82%D0%B8%D0%BD-%D0%B8-%D0%BF%D0%B0%D0%B4%D0%BD%D0%B0%D0%BB%D0%B0%D1%82%D0%B0-%D1%88%D0%B0%D0%BF%D0%BA%D0%B0-%D0%BD%D0%B0-%D0%BF%D0%BE%D1%87%D0%B5%D1%82%D0%BD%D0%B8%D1%8F-%D0%BA%D0%B0%D1%80%D0%B0%D1%83%D0%BB-%D0%B2%D1%8A%D0%B2-%D0%B2%D0%B8%D1%82%D0%BB%D0%B5%D0%B5%D0%BC", "text": "Палестина се възхищава от постъпката на президента на Русия: Владимир Путин вдигна падналата шапка на офицера от охраната и уважително я върна на собственика й. Руският президент Владимир Путин по време на посещението си във Витлеем на 23 януари вдигна шапката на войник от почетния караул и я върна на офицера. \r\n     \r\n     Руският лидер, минавайки по червения килим с палестинския си колега Махмуд Абас, забеляза шапка, паднала от главата на един от офицерите на почетната стража. Путин вдигна шапката си и я сложи на главата на офицера. \r\n След това държавният глава на Русия показа на войника, който стоеше в положение «мирно», одобрителен жест с палец и продължи по пътя си. \r\n           Мохамед Атик, авторът на тези кадри, разказа за Life как са реагирали в Палестина на постъпката на Путин: \r\n „Няма съмнение, че палестинският народ обича президента Путин и това видео донесе на президента Путин още повече любов и уважение след тази скромна и красива постъпка“. \r\n Видео: Това, което никой не видя вчера- Путин и падналата шапка на войник от почетния караул във Витлеем \r\n   \r\n \r\n", "date": "2020.01.26", "title": "Малко доброта от света на политиката: Путин и падналата шапка на почетния караул във Витлеем."}
{"url": "http://www.classa.bg/%D1%81%D0%B2%D1%8F%D1%82/item/405756-%D1%89%D0%B5-%D0%BF%D0%BB%D0%B0%D1%89%D0%B0-%D0%B8-%D1%89%D0%B5-%D1%81%D0%B5-%D0%BA%D0%B0%D0%B5-%D0%BA%D0%BE%D0%BB%D0%BA%D0%BE-%D0%B4%D1%8A%D0%BB%D0%B6%D0%B8-%D0%BF%D0%BE%D0%BB%D1%88%D0%B0-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0", "text": "Варшава напразно повдигна темата за старите дългове от Втората световна война. Най-вече засягайки въпроса за компенсациите. Нали сопата, както знаете, има два края. В смисъл, че мотивите, които тласкат Съветския съюз и другите победителни страни да не се докоснат до този момент по политически причини, в момента драматично са се променили. В строго съответствие с третия закон на Нютон (спомнете си - с каквато сила юмрукът удря стената, с такава сила стената удря) безсмисленият и изключително късоглед опит на Полша да пренапише историята от първата половина на ХХ век, сякаш веднага се обърна в обратна посока към полския елит с крайно неприятен огледален въпрос. Кому и на кого наистина трябва да се плащат репарации?     Преди Втората световна война в Полша живеят над три милиона евреи. През 1945 г. от тях остават едва 380 хиляди, тоест в пъти по-малко. Малцината оцелели в германските концлагери, също и малкото оцелели от онези, които воюват в партизанските отряди, онези, които успяват да избягат в СССР по време на войната, се опитват да се върнат у дома. Но се оказва, че къщите им са заети, а имотът е присвоен от поляците. Опитите да се върнат чрез апел до властите не успяха.     Сега официална Варшава прехвърля цялата отговорност за случилото се изключително на Хитлер. Видите ли, Германия коварно нахлу, напълно окупира и създаде ужасии, включително срещу евреите. Едва по-късно се оказва, че германците, разбира се, носят своята отговорност за случилото се, но в частта с Холокоста доста голяма вина имат самите поляци. Както по време на войната, така особено след нейното приключване.     Достатъчно е да си припомним най-малко еврейския погром в Краков на 11 август 1945 г. (тоест след края на войната), спрян едва след намесата на части от полската и съветската армия. Или погрома в Киелце на 4 юли 1946 г. Преди войната в града са живели 20 хиляди евреи, по това време поне половината от населението на града. Към момента на освобождението на Полша от нацистките нашественици в Киелце не остава нито един евреин. След това 200 души се завръщат там. В резултат на погрома, организиран от поляците, 40 от тях са убити, а над 50 са ранени.       Чудно ли е, че 3500 хиляди евреи напускат Полша през май 1946 г., 8000 напускат през юни, 19 хиляди след погрома през юли и още 35 хиляди през август? Днес в Полша живеят по-малко от 2 хиляди евреи. Така най-голямата и най-важна еврейска общност в Европа престава да съществува. И както виждаме, не само заради зверствата на нацистите, но и заради самите поляци. За важността - това не е просто израз. Преди войната еврейската диаспора представлява 10% от населението на Полша и притежава приблизително 20% от имуществото на Полша, осигурявайки до 30% от производството в редица индустрии (например леката промишленост и селското стопанство). На 20 септември 1945 г. председателят на Еврейската агенция Хаим Вайзман се обръща към правителствата на страните-победители с искане да се върне завзетата от нацистите собственост на собствениците и ако собственикът не е сред живите, да се прехвърли на упълномощените еврейски организации. Това, макар и не веднага, но стартира процеса на обезщетение за жертвите на Холокоста. Реституцията се отнася не само за предмети на изкуството, но и загубите на имущество, принудителния труд и особено грабежа при „окончателното решение на еврейския въпрос“. На 10 септември 1952 г. между ФРГ и Израел е сключено споразумение за изплащане от германското правителство на 3 милиарда марки на израелската държава и 500 милиона марки на „Конференцията за материални искове на евреите срещу Германия“. Като се има предвид паритетът на покупателната способност в текущи пари, сумата е около 178 милиарда евро и заедно с другите последващи плащания тя се е повече от удвоила. Това, разбира се, не оправдава престъпленията на нацистите, но потвърждава принципа за неизбежността на последващо плащане за тях, включително и материално. Впоследствие това е потвърдено и закрепено в материалите на Терезинската декларация от 2009 г., подписана от представители на 46 държави в Чешката република. Накратко, всички извършители плащат обезщетение за миналото - Австрия, Норвегия, Унгария, Белгия, Швейцария, дори Литва. И само Полша се ограничи до малко заплащане и то само за изгубеното култово имущество. Колко всъщност дължи, разбира се, е спорен въпрос. Точен регистър за август 1939 г. не съществува. Според американските оценки дългът на Варшава към евреите е 300 милиарда долара. Това се посочва в Закон 477 „За връщането на изгубените имоти на жертвите на Холокоста“, като част от „Справедливост за оцелели без обезщетение“, подписан през 2018 г. от най-добрия полски съюзник в света, президента на САЩ Доналд Тръмп. Разбира се, може да се спори за точността на изчисленията. Както и правото на една държава да установи задължения за друга в полза на трета. Ако вземем предвид обаче, че сегашният щатски долар спрямо предвоенния курс се счита за 54,5 към 1, а номиналният БВП на Полша на глава от населението през 1938 г. е 2182 долара, се оказва, че дългът на страната към евреите възлиза на 392 милиарда долара. И това, подчертавам, само ако вземем предвид един годишен БВП, който винаги е по-малък от общата стойност на имота. Така че, ако са направили грешка в Белия дом, те са подценили изплащанията. Така че, ако повдигнем темата за дълговете, тогава „за цялото минало“ и само в рамките на Холокоста, Полша дължи на еврейската общност 51% от годишния БВП за 2018 г., или цялата част от приходите от годишния бюджет на страната за повече от три години. И би било изключително добре загубилите здравия си разум полски власти с общи усилия да се принудят да си платят. Поне с образователна цел. В този контекст думите на Владимир Путин, че Полша носи своя дял от отговорността за избухването на Втората световна война и резултатите от нея имат голямо положително значение. Варшава първо трябва да плати и да се покае, а след това да говори каквото и да е за своето разбиране на историята и нейните версии.    ", "date": "2020.01.26", "title": "Ще плаща и ще се кае: Колко дължи Полша на евреите заради Холокоста"}
{"url": "http://www.classa.bg/%D1%81%D0%B2%D1%8F%D1%82/item/405757-%D0%B2%D1%82%D0%BE%D1%80%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B0-%D0%BD%D0%B0-%D1%83%D0%B5%D0%B1%D1%81%D0%B0%D0%B9%D1%82%D0%BE%D0%B2%D0%B5-%D0%BD%D0%B0-%D0%B3%D1%80%D1%8A%D1%86%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Гръцкото правителство заяви, че официалните уебсайтове на премиера, националната полиция и няколко важни министерства са били деактивирани за кратко от кибератака, но вече са възстановени. „Разпространената атака DDoS - Отказ на услуга - доведе до неизправност на определени уебсайтове\", заяви говорителят на правителството Стелиос Пецас. „Противодействия бяха успешно приложени\", каза още той. Заедно с уебсайта на министър-председателя, целите на нападението в четвъртък включваха уебсайтовете на министерствата на обществения ред, на вътрешните работи, на външните работи и търговската морска пехота, както и на гръцката полиция. Това беше втората кибератака срещу правителствените уебсайтове за по-малко от седмица. Отговорността за първата атака бе поета в онлайн публикация от група хакери, които се предполага, че са от Турция, предаде АП. Гръцки служители не са декларирали дали смятат това твърдение за вярно.", "date": "2020.01.26", "title": "Втора кибератака на уебсайтове на гръцкото правителство"}
{"url": "http://www.classa.bg/%D1%81%D0%B2%D1%8F%D1%82/item/405758-%D0%B4%D0%BE%D0%B9%D1%87%D0%B5-%D0%B1%D0%B0%D0%BD-%E2%80%9E%D0%BD%D0%B0%D0%B9%D0%BD,-%D0%BD%D0%B5-%D1%81%D0%BC%D0%B5-%D0%BF%D0%BE%D0%B4%D0%BF%D0%B8%D1%81%D0%B0%D0%BB%D0%B8-%E2%80%9C", "text": "Премиерът на Украйна обяви, че Дойче Бан ще поеме контрола върху монополния железопътен транспорт на страната за десетилетие. Германската фирма заяви, че се консултира с украинската железопътна компания, но не потвърждава по-задълбочено участие. Тази седмица украинските железници и Дойче Бан подписаха меморандум за разбирателство в кулоарите на Световния икономически форум в Давос. Но иначе рутинното събитие получи допълнителен оттенък от украинския премиер Олексий Хончарук, който обяви, че сделката е много по-голяма, отколкото изглежда. Германската компания, каза той, ще поеме оперативен контрол над украинската за десет години - или поне това е било намерението на Киев. „Това е екосистемно решение, което ще покаже, че Украйна е безпрецедентно отворена за инвестиции, за мир, за нови стандарти\", каза премиерът. Неговото розово обещание обаче не беше потвърдено от германската страна. Дойче Бан бързо отхвърли идеята да поеме украинските железници. Сега украинските медии са пълни със спекулации. Хончарук може би се е увлякъл с пожелателно решение или е объркал консултация с концесия. Или може да е скочил, за да потвърди преждевременно действително лизингово споразумение при сключването. В момента ръководителят на украинското правителство има остра нужда от добра публичност, след неудобното му почти уволнение миналата седмица. Позицията на Хончарук беше в опасност, след като изтече аудио, в което група от хора, за които се предполага, че са той и членовете на кабинета му, обсъждаха план за погрешно представяне на състоянието на националната икономика на президента Владимир Зеленски, за да го убедят, че Украйна е далеч по-добре, отколкото всъщност е. Глас, който се предполага, че е Хончарук, каза, че президентът не знае нищо за икономиката и призна, че и той не е професионалист. Скандалът беше до известна степен смекчен от президента Зеленски, който реши да даде втори шанс на Хончарук. Украинската икономика беше силно засегната от политическо отчуждение от Русия, която преди кризата през 2014 г. беше основният пазар за много украински стоки. Транспортната индустрия и по-специално железопътните връзки също бяха наранени поради намаленото търсене на техните услуги и бариерите за транзитна търговия, наложени от Москва в отговор на големите усилия на Киев за прекъсване на връзките с Русия. Украинските власти се борят да компенсират щетите, като привличат чуждестранни инвестиции. Страната остава рисков пазар поради високата степен на корупция, проблемите със защитата на правата на собственост, недостатъците в правосъдната система и продължаващ неуспех да се удържат радикалните националисти, които често с престъпни действия, играят на картата на патриотизма.", "date": "2020.01.26", "title": "Дойче Бан: „Найн, не сме подписали!“"}
{"url": "http://www.classa.bg/%D1%81%D0%B2%D1%8F%D1%82/item/405759-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B4%D0%B0%D0%BD%D0%BD%D0%B8%D1%82%D0%B5-%D0%B7%D0%B0-%D0%B1%D0%B2%D0%BF-%D0%BD%D0%B0-%D1%81%D0%B0%D1%89-%D0%B4%D0%B0-%D0%B2%D0%BA%D0%BB%D1%8E%D1%87%D0%B2%D0%B0%D1%82-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Затънали ли са САЩ в злоупотреба с наркотици? Ако зададете този въпрос на повечето обикновени американски избиратели, отговорът вероятно би бил „да“. В края на краищата през последните няколко години се появиха поредици от заглавия относно трагичните ефекти от опиоидната епидемия. Около 130 американци са умирали всеки ден от предозиране, свързано с опиоиди, през 2018 и 2019 г., пише Джилиън Тет за Financial Times. Президентът Доналд Тръмп често роптае срещу бича на злоупотребата с наркотици, но е склонен да обвинява за това вноса от места като Мексико и Китай. Миналия месец, обаче, американското Бюро за икономически анализи (BEA) - клонът на правителството, който събира официални данни – се включи в спора и заключенията му относно тенденциите в областта на наркотиците могат да изненадат някои наблюдатели. Първо, малко предистория. До сравнително скоро правителствените статистици приемаха, че тяхната работа е да регистрират наблюдаемата легална икономическа дейност (като фабричната продукция). МВФ отдавна ги призовава да разширят перспективата. От 2014 г. държавите членки на ЕС са насърчавани от Евростат, официалния статистически орган на съюза, да включат някои нелегални дейности - от проституция до трафик на наркотици и контрабанда на тютюн - в своя БВП.  Досега американските статистици възприемаха по-пуритански подход. „Бюрото за икономически анализ в момента не включва нелегална пазарна дейност поради предизвикателствата с източниците на данни и различните концептуални традиции“, обясни Рейчъл Соловейчик, икономист от BEA, в изследване, представено на конференция на МВФ миналия ноември. Очевидният проблем при проследяването на незаконната дейност е, че трудно може да се има доверие в отчитането. Соловейчик прогнозира какво може да се случи, ако BEA включи незаконната дейност в своите данни за БВП, като събере всички налични източници на информация за наркотици, проституция, хазарт и корпоративни кражби в САЩ. На макро ниво последиците от това експериментално упражнение не са разтърсващи: ако бяха включени незаконните дейности, изглежда общият БВП би бил с около 1 на сто по-голям. Съдейки по данни на Евростат, това предполага, че нелегалният сектор е малко по-голям в САЩ, отколкото в някои европейски страни, но не с толкова много. Разбивката по категории е наистина интригуваща. Най-голямата нелегална категория са наркотиците, които според Соловейчик отговарят за разходи в размер на 111 млрд. долара през 2017 г. Нивото на разходите, обаче, се променя рязко с течение на времето. През 50-те години разходите за наркотици са били незначителни в сравнение с общите разходи в търговията на дребно. След това те рязко се повишават: през 70-те години покупките на хероин са представлявали 3 на сто от всички потребителски разходи, докато при марихуаната съотношението е било 1 на сто. През 80-те години нарастващата популярност на кокаина тласка разходите за нелегалния стимулант до поразителните 3,5% от общото потребление.       След това разходите за повечето незаконни наркотици като част от всички потребителски разходи падат толкова рязко, че сега са под 0,5 на сто. Единственото изключение е марихуаната: делът и спада през 90-те години на миналия век, но оттогава се покачва.Едно от обясненията за тези тенденции може би е спадът в самото потребление, като има индикации, че за някои наркотици, като кокаина, това е фактор. Друго обяснение е, че (напоследък) законно предписваните опиоидни лекарства понякога са използвани като заместител на нелегалния хероин, а марихуаната бе частично легализирана. Основната причина, според Соловейчик, е „огромният спад в относителните цени на наркотиците между 1980 и 1990 г.“. В действителност ценовите сривове бяха толкова драматични, че „могат да изглеждат неправдоподобни на пръв поглед“, отбелязва тя. Тази дефлация изглежда истинска и отразява по-високата ефективност на наркотиците, увеличеното предлагане и лесния достъп. Грубо казано, през последните десетилетия на американците им е по-лесно и по-евтино от всякога да се надрусат, дори преди скорошната частична легализация на марихуаната. Това повтаря модела, наблюдаван по-рано при алкохола: през забраната от 20-те години на 20 век разходите за нелегален алкохол са достигнали 4 на сто от всички потребителски разходи, защото той е бил толкова скъп; след като \"сухият режим\" пада, общите нива на разходите за алкохол се сриват поради дефлация, макар че потреблението остава стабилно. Това има поне две последици. Първо, то предполага, че дългогодишната война на Америка с наркотиците не е „сработила“, в смисъл да затрудни достъпа на потребителите до тях. Това не доказва непременно, че декриминализацията би била по-добра предвид вредите, които могат да нанесат наркотиците (на скорошна среща на Американската икономическа асоциация в Сан Диего, например, гореща тема бяха икономическите щети от опиоидната епидемия). Ценовите тенденции все пак със сигурност заслужават дебат. Второ, данните показват защо трябва да разширим погледа си, когато измерваме „икономиката“. През последните години нарасна загрижеността за това, че данните за БВП не успяват да обхванат цифровите иновации. Дори и старомодните незаконни дейности очевидно имат значение, защото чрез тяхното изключване също пропускаме част от картината. В този смисъл следващият набор от обявени данни за БВП трябва да дойде с предупреждение за общественото здраве или може би с линк към изследването на Соловейчик.  ", "date": "2020.01.26", "title": "Трябва ли данните за БВП на САЩ да включват търговията с наркотици?"}
{"url": "http://www.classa.bg/%D1%81%D0%B2%D1%8F%D1%82/item/405760-%D1%80%D1%83%D1%81%D0%B8%D1%8F-%D0%BA%D0%B0%D0%BD%D0%B8-%D0%B8%D0%BD%D0%B4%D0%B8%D1%8F-%D0%B7%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BE%D1%82-%D0%B0%D1%80%D0%BA%D1%82%D0%B8%D0%BA%D0%B0", "text": "Москва покани Ню Делхи да проучват потенциално доходоносните проекти за нефт и втечнен природен газ от Арктика. Това би могло да проправи пътя на Индия да стане първата неарктическа държава, която добива ресурси от региона. На неотдавнашна конференция в Ню Делхи, действащият руски министър на външните работи Сергей Лавров обяви, че „Русия и Индия работят заедно по геоложки проучвания, което би могло да позволи на Индия да стане първата неарктическа държава, добиваща ресурси в Арктика и да се говори с увереност за перспективите на руско-индийското сътрудничество в Арктика.\" Индия е една от малкото големи неарктически държави, освен Китай, която има постоянна изследователска станция в региона. Индийската станция Химадри, е създадена в Шпицберген, Свалбард, в Норвегия през 2008 г., на около 1200 километра от Северния полюс и в момента се занимава с атмосферни, морски, геоложки и климатични изследвания. Досега изглеждаше, че Ню Делхи гледа Арктическия регион от разстояние, което е странно, като се има предвид потенциалното му значение като източник на енергийни ресурси, като алтернативен морски път, който би могъл да се отвори след климатичните промени в бъдеще и като лаборатория за проучване на метеорологичните модели, които биха могли да окажат влияние върху южноазиатските мусони. Индийският министър на нефта и природния газ Дхармендра Прадхан, придружен от бизнес лидерите от Coal India (най-голямата компания за производство на въглища в света), посети Далечния изток на Русия в края на миналата година, за да обсъди потенциалното партньорство. Според Прадхан, Индия се нуждае от около 70 милиона тона висококачествени въглища за производството на алуминий и стомана. Руското министерство на Далечния Изток и Арктика подчерта, че Русия - третият най-голям производител на въглища в световен мащаб - може да предложи онова, от което се нуждае Индия. Интересното е, че около месец преди посещението на Прадхан, индийският премиер Нарендра Моди посети замръзналия Далечен изток на Русия - първият индийски премиер, посетил региона - където подписа меморандум за намерение за откриване на пълноправен морски път между източния пристанищен град на Русия на Владивосток и Ченай на източното крайбрежие на Индия, разположено на над 10 000 километра. В допълнение към въглищата, Индия е и един от най-големите и най-бързо развиващите се пазари на втечнен природен газ (ВПГ) и иска да получи дял от руския ВПГ от Арктика. Прадхан заяви, че Индия може да се присъедини към арктически проект за втечнен природен газ, ръководен от руския енергиен гигант Novatek. Очевидно е, че Индия има желание да диверсифицира доставките си за втечнен природен газ, понастоящем насочени от Иран през Пакистан - регион, който е непрекъснато проблемен - и вместо това се насочва към Арктика. И накрая, суровият петрол е друга област, в която Индия прояви интерес да инвестира в проекти с Vostok Oil, съвместно предприятие между руския петролен Роснефт и частния производител на петрол Neftegaz holding (NGH), въпреки че подробностите тепърва ще бъдат публикувани. Това би могло да добави ново измерение към сегашното индо-руско стратегическо партньорство, което съществува от съветската епоха, дори когато Ню Делхи едновременно поддържа отношения с Вашингтон.", "date": "2020.01.26", "title": "Русия кани Индия за съвместно проучване доставката на енергия от Арктика"}
{"url": "http://www.classa.bg/%D1%81%D0%B2%D1%8F%D1%82/item/405762-%D0%B4%D0%B8%D0%BA%D1%82%D0%B0%D1%82%D0%BE%D1%80-%D0%BB%D0%B8-%D0%B5-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "В процеса по импийчмънт срещу американския президент Доналд Тръмп демократите приключиха с изложенията на своите  доказателства в Сената, пише германското издание Die Zeit, цитирано от  Конгресмените от Демократическата партия представиха доказателствата си в Сената в процеса на импийчмънт срещу американския президент Доналд Тръмп. Те продължиха да представят обвиненията в украинската афера срещу Тръмп, описвайки го като \"заплаха\" за демокрацията. \"Той е такъв, какъвто е, и това няма да се промени“, стана ясно от думте им. „Президентът на САЩ ще продължи да злоупотребява с правомощията си\", смята Председателят на комисията по разузнаването на Камарата на представителите на САЩ Адам Шиф Адам Шиф. Шиф и други демократи многократно са показвали видеоклипове и документи по време на своите изложения в подкрепа на обвиненията срещу Тръмп. Президентът е използвал държавните ресурси, за да оказва натиск върху Киев; за да „клевети“ своите съперници и „за да лъже на изборите“, посочи Шиф. „Поведението на Тръмп \"застрашава националната ни сигурност\". Президентът е склонен да \"постави собствените си интереси над тези на страната\", добави още той, допълвайки: \"Нашата демокрация е поставена на карта“.            Колегата на Шиф - Джери Надлер, намери ясни думи. Тръмп иска да бъде \"всемогъщ\", каза председателят на Правната комисия в Камарата на представителите в САЩ. \"Той е диктатор.\" Това не трябва да се приема. Тръмп трябва да бъде отстранен от длъжност. \"Президентът Тръмп се опита да изневери. Той беше разобличен. И от тогава  работи усилено, за да го прикрие\", заяви демократичният депутат Хакеем Джефрис.  ", "date": "2020.01.26", "title": "Диктатор ли е Доналд Тръмп?"}
{"url": "http://www.classa.bg/%D1%81%D0%B2%D1%8F%D1%82/item/405761-%D0%B8%D0%BC%D0%B0-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%B2%D1%8A%D0%B7%D1%80%D0%B0%D1%81%D1%82%D0%BE%D0%B2%D0%B8-%D0%B3%D1%80%D0%B0%D0%BD%D0%B8%D1%86%D0%B8-%D0%B7%D0%B0-%D1%88%D0%BE%D1%84%D0%B8%D1%80%D0%B0%D0%BD%D0%B5,-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%B8-%D1%81%D0%B5%D0%BA%D1%81,-%D0%B7%D0%B0%D1%89%D0%BE-%D0%BD%D0%B5-%D0%B8-%D0%B7%D0%B0-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "Уязвимите деца и юноши се влияят от компютърната култура, която издига правата над отговорностите, учи децата, че има над 100 пола, а страхът да не обидиш другите потиска здравия разум. Западните демокрации проповядват толерантност и изискват от своите граждани да приемат прогресивни идеи; колкото по-нетрадиционни, толкова по-добре. Една конкретна идея или ход на действие може дори да противоречи на здравия разум и да доведе до вреда, но всепобеждаващият страх да не причиниш обида или да бъдеш етикетиран като ...-фоб осуетява откритата дискусия по важни въпроси. Налага се да помислим внимателно за спускането по хлъзгавия склон, от който ще е трудно – или невъзможно - да се върнем. Сюзън Евънс, специалист по психично здраве и бивш служител на единствената британска Служба за развитие на джендър идентичност (GIDS), помоли Върховния съд да извърши съдебен преглед и да повиши на 18 години възрастта, на която хората могат да дадат съгласие за получаване на блокери за пубертета и кръстосани полови сексуални хормони. Г-жа Евънс се присъедини към родителя на 15-годишен юноша от списъка на чакащите за GIDS. Въпреки че хората във Великобритания не могат да се подлагат на операция за промяна на пола до 18-годишна възраст, деца и тийнейджъри, страдащи от джендрова дисфория (неприятни чувства, породени от пола на човек, различаващ се от пола им на раждане), могат да получават лекарства, които да забавят началото на пубертета и по този начин да забавят развитието на физически характеристики, свързани с нежелания им пол. По-късно, на 16-годишна възраст, се дава или тестостерон, или естроген (кръстосани полови хормони), за да помогнат на физическите характеристики на индивида да се приведат по-добре с тези на предпочитаната от него полова идентичност. Еванс иска да се повиши възрастта за съгласие деца с проблеми с половата идентичност да получават блокери на пубертета и други кръстосани хормони въз основа на това, че под 18-годишните не са в състояние да дадат информирано съгласие за потенциално промени в живота. Тя коментира: „Става въпрос за информирано съгласие. Ние не смятаме, че индивидите под 18 години са достатъчно зрели, за да се съгласят на лечение, което потенциално ще повлияе на живота им в зряла възраст, защото така те тръгват по пътя. Те стартират блокерите и след това почти 100% преминават към хормоните на кръстосания пол.\"   Заслужава да се отбележи, че в Дакота, САЩ, наскоро се прие законопроект, с който е незаконно медиците да предоставят операция за промяна на пола или хормонална терапия на непълнолетни. Подобни законопроекти могат да бъдат въведени и в редица други щати на САЩ. Пубертетът е объркващ и в най-добрите си моменти, всички сме били там. Отчасти затова имаме законови възрастови граници за шофиране, гласуване и секс. Челните лобове на мозъка - онези части, отговорни за планирането, саморегулирането, доброто преценяване и предотвратяването на неразумни решения - не са напълно развити при деца и юноши. Доказателствата дори сочат, че челните лобове може да не са напълно узрели до средата на 20-те години. Възрастен индивид има право да приема кръстосани полови хормони след претегляне на плюсовете и минусите и стига до информирано решение. Част от това право включва приемане на рисковете и евентуални съжаления, които могат да съпътстват тяхното решение. Тийнейджърите нямат зрелостта да започнат лечения, които пречат на естественото им развитие, решение, за което по-късно могат да съжалят, когато се окажат по-малко физически и сексуално развити от своите връстници. Има експлозия в броя на деца под 18 години, насочени към GIDS, от 94 през 2009-2010 г. до около 2500 през 2018-2019 г. От особена загриженост са съобщенията, че са били насочени дори деца на пет години! В САЩ индустрията за промяна на пола вече струва над 1,3 милиарда долара годишно; кръстосаните полови хормони и блокерите на пубертета също осигуряват на Big Pharma огромни приходи. Изглежда, че както защитниците на политиката за идентичност, така и фармацевтичната индустрия, имат общ интерес; те искат да упражняват по-голямо (социално-идеологическо или финансово) влияние върху бъдещите поколения. В битката за печалби и умове нито една група няма да отстъпи без бой, затова трябват законови възрастови ограничения!.", "date": "2020.01.26", "title": "Има законови възрастови граници за шофиране, гласуване и секс, защо не и за транссексуалността?"}
{"url": "http://www.classa.bg/%D1%81%D0%B2%D1%8F%D1%82/item/405763-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%BB%D0%B8-%D0%B5-%D0%BA%D0%B0%D1%82%D0%BE-%D0%B2-%D1%81%D1%82%D0%B0%D1%80-%D1%82%D1%80%D0%B5%D0%BA,-%D0%BF%D0%BB%D1%8E%D1%81-%D0%BE%D1%87%D0%B5%D0%B2%D0%B8%D0%B4%D0%BD%D0%B0%D1%82%D0%B0-%E2%80%9E%D1%80%D1%83%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0%E2%80%9C", "text": "С пускането на ново лого на Космическите сили на САЩ, кадетите може да си мислят, че ще служат на федерацията на планетите от Стар Трек, но бдителните интернавти откриха и друга скрита връзка - с Москва, разбира се. Президентът Доналд Тръмп лансира свежото лого в туитър в петък, като веднага предизвика сравнения с емблематичната научнофантастична поредица и нейната измислена космическа сила Старфлийт. Приликите бяха трудни за пропускане.         „Разбира се, че космическите сили и Стар Трек имат едно и също лого, но всички знаят, че Стар Трек има всякакъв вид пътуване във времето „Очевидно са се върнали назад във времето и са го откраднали. Ето защо Тръмп съди капитан Кърк.\", каза един потребител, предоставяйки някаква правдоподобна отрицателност. Джордж Такей - който играеше г-н Сулу в оригиналния сериал \"Стар Трек\" през 60-те години на миналия век, а сега отявлен критик на президента - също активно се включи в критиките на новото лого. С всички погледи към Старфлийт обаче някои интернавти разкопаха един по-дълбок слой и откриха друго възможно вдъхновение за новия символ, съвсем не измислено. „Всъщност някой сравни ли логото на американските космически сили с логото на руските космически сили? И двете имат онова заострено космическо корабче в средата \", отбеляза един потребител. На фона на яростта от сравнението, друг коментатор призова за спокойствие, като посочи, че подобен „островръх космически кораб\" е използван в различни итерации на логата на космически агенции по целия свят, включително и на НАСА. Новото лого не е първият път, когато космическите сили предизвикват подигравки в интернет. Когато представиха новата си униформа миналата седмица - с камуфлажен десен на зелени гори - шегите веднага започнаха да летят, като мнозина се чудеха – как точно горският камуфлаж ще прикрие новите астро-войски на Америка в черните пространства на космоса? Очевидно американските дизайнери на лога и униформи, вместо да вземат още нещо назаем от Старфлийт с техните флуоресцентни униформи, би било разумно да се върнат към чертожната дъска и да съчинят нещо оригинално. И смислено.", "date": "2020.01.26", "title": "Логото на американските космически сили е като в Стар Трек, плюс очевидната „Руска връзка“"}
{"url": "http://www.classa.bg/%D1%81%D0%B2%D1%8F%D1%82/item/405764-%D0%B8%D0%BD%D1%84%D0%BB%D1%83%D0%B5%D0%BD%D1%81%D1%8A%D1%80%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D0%B2-%D0%B7%D0%B0%D0%BF%D0%BB%D0%B0%D1%85%D0%B0", "text": "Casper подчертава нарастващата власт на инфлуенсърите в социалните мрежи, които могат да помогнат на бизнеса на марките, но могат и да му изиграят лоша шега. Компанията посочва, че собствените ѝ онлайн адвокати са един от рисковите фактори пред първичното ѝ публично предлагане, пише Financial Times. Американската компания за матраци, която беше създадена през 2014 г., се превърна в интернет сензация, когато Кайли Дженър, която има над 150 млн. последователи в Instagram, показа снимки на продуктите ѝ. Когато в петък подаде проспект за IPO, Casper предупреди инвеститорите, че не може да контролира бъдещите послания от такива инфлуенсъри, което може да изложи парите им на риск. \"Използването на социални мрежи и инфлуенсъри може материално и неблагоприятно да засегне нашата репутация“, посочва Casper в документите за първичното си публично предлагане.  \"Инфлуенсърите, с които поддържаме отношения, могат да се ангажират с поведение или да използват платформите си, за да комуникират директно с нашите клиенти по начин, който да засегне негативно нашия бранд, и може да ни повлияе“, допълва компанията. Инфлуенс маркетингът се разрасна до бизнес за 8 млрд. долара, в рамките на който известни личности, експерти и хора с множество последователи в социалните мрежи печелят хиляди долари от рекламирането на продукти.  За стартъпи като Casper инфлуенсърите предлагат възможност за директно достигане до клиентите на сравнително ниска цена. Съществува опасност инфлуенсърите, асоциирани с даден бранд, да загубят ентусиазъм към продукта.  Инфлуенсърите в социалните мрежи се превръщат в правен риск пред компаниите, тъй като регулаторите във Великобритания и САЩ призовават да посочват по-ясно връзките си с марките.  Casper твърди, че инфлуенсърите могат да се превърнат във фактор за „регулаторни разследвания, групови дела, подвеждане под отговорност, глоби и други наказания“, което може да повлияе на финансовото състояние на компанията. Модният онлайн бранд Revolve, който миналата година набра 212 млн. долара в рамките на IPO, което го оцени на 1,3 млрд. долара, също вписа инфлуенсърите от маркетинговата си стратегия като риск в документите за първичното публично предлагане. Листването на Casper ще бъде внимателно наблюдавано на Wall Street, защото ще е един от първите тестове за инвеститорския апетит за непечеливши бизнеси за потребителски стоки, подкрепени с рисков капитал, след лошото представяне на фирми като Peloton, SmileDirectClub и WeWork миналата година.  ", "date": "2020.01.26", "title": "Инфлуенсърите се превръщат в заплаха"}
{"url": "http://www.classa.bg/%D1%81%D0%B2%D1%8F%D1%82/item/405765-%D1%81%D0%BB%D1%83%D1%88%D0%B0%D0%B9%D0%BA%D0%B8-%D0%BC%D0%B0%D0%B9%D0%BA-%D0%BF%D0%B5%D0%BD%D1%81,-%D1%89%D0%B5-%D0%BF%D0%BE%D0%BC%D0%B8%D1%81%D0%BB%D0%B8%D1%82%D0%B5,-%D1%87%D0%B5-%D0%BD%D0%B5-%D1%81%D1%81%D1%81%D1%80,-%D0%B0-%D1%81%D0%B0%D1%89-%D1%81%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D0%BB%D0%B8-%D0%B0%D1%83%D1%88%D0%B2%D0%B8%D1%86", "text": "Речта на вицепрезидента на САЩ Майк Пенс за Холокоста остави впечатлението, че американските войници са освободили Аушвиц, заличавайки добре документирания акт на Съветския съюз и дори използва тържествения повод, за да се нахвърли на Иран. Изказвайки се на Световния форум за холокоста в Израел в четвъртък, Пенс каза „войници отварят портите на Аушвиц на 27 януари 1945 г \". Кои войници? Пенс не каза, случайно или нарочно. Пропускът на Пенс стана много по-ярък няколко мига по-късно, когато почете паметта на „всички съюзни сили, включително повече от два милиона американски войници, които напуснаха огнище и дом, претърпяха ужасяващи жертви и освободиха континента от хватката на тиранията .\" Слушайки речта на Пенс, човек може да се изкуши да заключи, че именно тези американски войници са освободили Аушвиц и са носили тежестта на освобождаването на Европа от нацистите. И все пак, ако искаме да говорим за наистина „ужасяващи жертви\", какво ще кажете за близо 27 милиона войници и цивилни от Съветския съюз, загинали в тази война? Какво ще кажете за 322-ра стрелкова дивизия на Червената армия водена от генерал Пьотър Иванович Зубов, която всъщност разби вратите на Аушвиц, само за да бъде „изтрита от паметта\" от американски вицепрезидент 75 години по-късно? Една дума - „съветски\" преди „войници\" - би била достатъчна, за да се отдаде почит там, където трябва. Няма нищо лошо в това да бъдете американски патриот, но този вид говорене е в най-добрия случай невежество и в най-лошия - открадната доблест, и двете изцяло недостойни за държавник. Междувременно по време на същото събитие руският президент Владимир Путин осъди използването на Холокоста в съвременните политически спорове и предложи среща на върха на петте постоянни членове на Съвета за сигурност на ООН - представляващи нациите, които са главно отговорни за победата над Хитлер и установяването на следвоенния световен ред - „да посрещнем предизвикателствата на света днес и да демонстрираме нашата обща ангажираност към духа на съюзническите отношения, историческата памет и възвишените идеали и ценности, за които нашите предшественици, нашите дядовци и бащи се бореха рамо до рамо.\"   За съжаление, разликата между тези две речи изглежда подсказва, че САЩ и Русия не само помнят различно Втората световна война, но и днес живеят в напълно различни реалности.", "date": "2020.01.26", "title": "Слушайки Майк Пенс, ще помислите, че не СССР, а САЩ са освободили Аушвиц"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405746-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D1%81%D0%B5%D0%BA%D1%81-%D1%82%D1%80%D0%BE%D0%B9%D0%BA%D0%B8", "text": "В секса няма задръжки. И все пак когато хората се замислят дали да опитат тройка, едва ли ще поканят близък приятел за това.    Седем читателкисподелиха истинските си истории за секс тройки, в които са били те, мъжът до тях, но и тяхна най-добра приятелка/приятел. Непознатото момиче/момче понякога изглежда е най-добрият избор. Но истината е, че като че ли най-добрият вариант е приятелката на жената.  Да се върнем обаче на седемте истински истории за секс тройка с най-добрата приятелка на жената. „Важно е да се спазват границите. Два път правихме тройка, в която участва най-добрият ми приятел. Третият път пък бяхме заедно най-добра ми приятелка. В нито един от случаите не сме обсъждали ситуацията. Мисля, че това спаси нашата връзка“ – Валерия, която е на 27 години. „Имах два такива случая. Много се напихме и аз признах, че искам да пробвам тройка, но в която участва жена. Приятелят ми веднага се съгласи. Пробвахме и всичко бе перфектно“, споделя 25-годишната Катя. „Участвах в тройка с моя приятелка и гаджето й (с което преди това аз имах връзка). Забавлявахме се много. След тази нощ отидохме на закуска, обсъдихме случилото се и решихме да не го правим никога повече“, признава Галина, която е на 22 години. „За да разберете как да се държите по време на тройка, няма нужда да гледате порно! Някои пози са напълно неудобни. Следователно първият ми опит, в който бяхме с гаджето ми и една моя приятелка не беше много успешен, но когато решихме да действаме на своя глава, а не да взаимстваме от порното, всичко свърши чудесно“, казва 25-годишната Елена. „Ако ревнувате гаджето си или се съмнявате в него, то в никакъв случай не канете приятелката си. Това не е ситуация, за която да настоявате. И двамата трябва да се интересувате, а мотивацията е много важна. В противен случай ще започнете да се тревожите за отношенията с мъжа си ли пък какво ще се случи между вас и приятелката ви в последствие“, предупреждава 24-годишната Олга, която си е патила от такава ситуация. „Два пъти участвах в това забавление с мъжа ми и най-добрата ми приятелка. Всичко се случи неочаквано и бяхме пияни. Не знам дали бих се съгласил на трезва глава на това. Основното е да обсъдим правилата“, заявява Лили, която е на 27 години.  „Опитахме! С гаджето ми поканихме една моя приятелка. Всичко бе страхотно. Но послед моят човек хлътна по приятелката ми и всичко стана истински кошмар. С него се разделихме заради нея. Вярно, тя не откликна на чувствата му, но това много ме харани“, признава с болка 25-годишната Ани.", "date": "2020.01.26", "title": "Истории за секс тройки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405747-%D0%BC%D0%B5%D0%B3%D0%B7-%D1%81%D1%82%D0%B0%D0%BD%D0%B0-%D0%B7%D0%B0-%D1%81%D0%BC%D1%8F%D1%85", "text": "Дизайнерката Мигледна Каканашева - Мегз вече се чуди какъв евтин пиар да си направи. Преди няколко дни замина с майка си на почивка в Йордания, но дори и там успя да привлече погледите на всички туристи с безумните си изпълнения.    Оказа се, че пътуването зад границата не е само почивка, а отново рекламна цел. Местните и туристите се хванаха се биеха по главата при вида на нашенката, която най-спокойно се разхождаше в потресаващ вид. Въпреки жегата в Йордания, Мегз реши да се навлече с якета и палта. Но не защото й е студено, а за да снима новите си дрешки от колекцията, които след това да продава в сайта си. Хората се чудеха какво се случва и не можеха да повярват, че виждат момиче да е навлечено по този начин в адските горещини.     “Чашата на женствеността”, “Амфората на плодовитостта” - това са само малка част от думите, с които местните наричат причудливата скала зад гърба ми. Вярват, че тя е заредена с особена сила, свързана с женската изначалност. А мистичните шамани от пустинята Wadi Rum, пък твърдят, че могат да отключат женската ти сила срещу 20тина долара. Не съм скиптична. Напротив, обожавам подобни практики, свързани с женската ни енергия. И както може да си представите бях първа на опашката за шаманите. Срещу още 20 долара се сдобиваш с камък, съответстващ на цвета на женската ти енергия, който може да заровиш някъде около скалата докато се молиш за най-съкровеното ти желание като жена. Вярва се, че ако енергията ти е чиста, а сърцето добро, камъкът ти ще се съедини със “скалата на плодовитостта” и ще даде живот на мечтата ти.  Взех камъка, но един не ми стигаше, аз си имам две най-големи желания на света. “Имам нужда от още един камък, ще искам две неща от скалата”. Възрастната жена се усмихна. “От скалата не може да искаш нищо, дете. Дава само Алах. Но ти си чиста, а енергията ти е силна, затова отиди и просто тихичко се помоли. Смирение и търпение, Алах ще те чуе”. Благодарих, стиснах камъка си и излязох. Зарових го, молейки се тихичко и с всяка клетка на тялото си.... Знаеш какво искам повече от всичко. Моля те. Моля те. И също безплатните психологически училища за деца. Моля те\", пише Мегз в официалната си Фейсбук страница.", "date": "2020.01.26", "title": "Мегз стана за смях"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405748-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D0%BF%D1%80%D0%BE%D0%B1%D0%B8%D0%B2", "text": " ", "date": "2020.01.26", "title": "Грандиозен пробив!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405749-%D0%B3%D0%BE%D0%B4%D0%B5%D0%B6-%D0%BD%D0%B0%D0%BA%D0%B0%D1%80%D0%B0-%D0%B5%D0%BC%D0%B8%D0%BB%D0%B8%D1%8F-%D0%B4%D0%B0-%D0%B8%D0%B7%D1%82%D1%80%D1%8A%D0%BF%D0%BD%D0%B5", "text": "Нещо невероятно се случи на последното участие на Емилия в столичен клуб. Песните на чалга звездата подействаха на емоционалното състояние на влюбена двойка, които се сгодиха пред очите на всички в клуба, а певицата обърна специално внимание на събитието.    Веднага щом съзря момчето да предлага брака на своята избранница, Емилия продължи участието си като отиде на масата на влюбената двойка. \"Надявам се сте взели това решение на трезво и утре няма да съжалявате\", пошегува се изпълнителката на \"Акула\".      По настояване на влюбените гълъбчета Емилия изпълни баладата \"Грешница\" и пожела много щастие и любов на младежите, които решиха да вземат тази важна крачка в живота си именно на нейно участие. А купобът продължи с тоталните хитове на блондинката, както и няколко ретро парчета, с които изненада своите почитатели.      От публиката се провикнаха, че искат нещо народно. \"Объркали сте дискотеката, но не и певицата\", каза на микрофона Емилия и заби една от най-популярните фолклорни песни, а именно \"Кой уши байряка\". Пред нея младежи се ханаха на хоро, а таванът на клуба заблестя с трибагреника на страната ни.", "date": "2020.01.26", "title": "Годеж накара Емилия да изтръпне"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405750-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8F%D0%BD%D1%83%D0%B0%D1%80%D0%B8", "text": "Ще сте удивени от себе си, когато успеете да свършите огромно количество работа. Благоприятно ще се развиват събития, насочени към продажбата или покупката на жилище. Възможни са неочаквани печалби, печеливши инвестиции и сделки със западни партньори. Ако държите всичко под контрол, тогава ще бъдете сред победителите. Препоръчително е, да се вслушате в съветите на приятели, за да не се окажете в плен на собствените си илюзии. Възможно е, да срещнете човек, който ще стане постоянен спътник в живота ви. Денят е добър за сватба, годеж и сключване на брак. Ако зачитате семейните традиции, тогава вечерта, ще ви даде незабравими усещания, след общуване с роднини. Необходимо е, да обърнете внимание на спешните проблеми. За да докажете своята стойност в професионалната сфера, бъдете по-уверени в целите, които сте си задали. От подсказките на интуицията, ще се нуждаете в любовта, за да не се измамите в чувствата към човек, с когото искате да свържете съдбата си.   Препоръчително е да се фокусирате върху вътрешните си цели и да преодолеете комплексите, които пречат на вашата реализация. В контактите с околните хора, покажете сдържаност и търпение. Ако положите основите на бъдещите ви проекти, ще успеете да укрепите финансовото си положение до края на месеца. В любовта, всичко ще е безоблачно и ясно. Днес, ще трябва да се занимавате с рутини задачи, затова и настроението ви, няма да е на ниво. Имате шанс за самоусъвършенстване и успешна кариера, ако спрете да се измъчвате от съмнения. Тези, който имат бизнес, ще успеят да намерят нови източници на доходи. В семейния живот, се опитайте да приемате всичко спокойно. Днес, не бъдете твърде подозрителни и мнителни в работата, в противен случай, ще подкопаете репутацията си и ще намалите своята работоспособност. Отлично, ще се развиват масовите и културни мероприятия, благодарение на които може да заемете високо място в обществото. Спонтанността и лекотата в личния живот, ще ви позволят, по-добре да узнаете собствените си чувства и тези на избраника. Очаква ви, дългоочаквана среща с човек, който не сте виждали от много години. Може да си купите нещо полезно и приятно за дома, а също и да актуализирате гардероба. Но се пазете от състояния на раздразнителност, дори ако започнат да ви предизвикват към кавга от всички страни. Всичко което идва само при вас, ще бъде успешно.   Препоръчително е, да пазите тайните, които ви е поверил близък приятел. Имайте предвид също, че производителността на целия екип зависи от вашата компетентност в работата. Не пренебрегвайте основните си задачи, в противен случай шефовете, ще ви намерят заместник. Финансовото ви състояние, не е по-добро от преди. Но да вземате заем, не трябва.   Късметът ще бъде на страната на тези, които са свикнали да мислят с главата си, вместо да преследват илюзии. Днес внимателно прехвърляйте и работете с пари, в противен случай загубата ще бъде глобална. Възможни са сделки, преговори и благоприятни оферти. Ще получите това, което сте планирали - с отстъпка или на части. Вечерта е идеална за среща. Днес трудно ще изпълните плановете си, тъй като околните хора, непрекъснато ще ви разсейват. Дори тривиалните разговори и спорове, могат да доведат до задънена улица. През деня са възможни запознанства, решаване на лични проблеми и срещи със стари приятели. Очакванията в любовта, може да се окажат не такива, каквито сте ги видели в сънищата си. Днес трябва да контролирате всяка своя стъпка и дума. В противен случай, може да влезете в такива смешни ситуации, които да доведат до проблеми. В личния си живот е необходимо да се стремите към сериозна връзка, вместо към лек флирт. Възможно е служебен роман, да ви отвори очите за много неща, за които никога досега не сте подозирали. Възможна е среща с хора, които в бъдеще ще играят важна роля в съдбата ви. Днес е добре, да се заемете с домакинска работа и ремонт на битовите уреди. Ако отмените дълго пътуване, ще се предпазите от много проблеми и извънредни ситуации. Страстите, ще са високи и това няма да ви позволи, да оцените трезво връзката с избраника.", "date": "2020.01.26", "title": "Дневен хороскоп 26 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405751-%D1%85%D0%B0%D0%B7%D0%B0%D1%80%D1%82,-%D1%86%D0%B8%D0%B3%D0%B0%D1%80%D0%B8,-%D0%BF%D0%BE%D1%80%D0%BD%D0%BE-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%BD%D0%B8-%D0%BF%D0%B0%D0%B7%D0%B8-%D0%BE%D1%82-%D0%BF%D0%BE%D1%80%D0%BE%D1%86%D0%B8", "text": "Защо да не забраним хазарта, щом е за доброто на хората? Или да накажем пушачите с отнемане на отпуск? На мнозина това им звучи приемливо. Знам, че с този текст ще ги подразня, но не това е целта ми       В сагата с Националната лотария сблъсъкът на олигархически интереси, преплетени с държавата, усили никога не затихващия консервативен рефрен: „Забранете хазарта в България!”. Стане ли това, от само себе си ще отпаднат въпросите - дали лотарийните талончета не са узаконена измама, кой какви и колко данъци и такси трябва да плаща за тях, кой чий бизнес иска да вземе и т.н. Какво от това, че вместо виновните, така пак ще го отнесе населението, като му се отнеме едно от не многото достъпни удоволствия. При това с претенцията, че е за негово добро. Очакванията, че държавата трябва да го пази от собствената му воля, подхващат на нов глас старата басня за мъдрата държава и простия народ.     Както вече стана с тютюнопушенето и днес зависимите от него са една от най-дискриминираните общности. Не стига, че достъпът им до публични места е напълно ограничен и са изкарани да пушат на студа пред офисите си, ами ВМРО изведнъж се сети, че на пушачите им се полага по-кратък платен отпуск от този на непушачите.      Както се казва, цялата Мара втасала, че ще трябва хората да се дебнат кой колко пуши в работно време и дали пък тези, които не пушат, не се разсейват с друго.      Съвсем основателно се появи подозрението, че така националистите пускат димка в медиите, за да пренасочат вниманието от актуалните заплахи за здравето, дошли от кризата с водата, мръсния въздух и горенето на вносни боклуци, към претоплената тема за вредата от цигарите. Отказът от свобода не решава проблемите. Удвоява ги. Пушенето, пиенето, хазартът, порното… сигурно могат да бъдат наречени пороци (етимологически – несъвършенства, недостатъци), но не ме е страх да заявя, че човешките пороци, чието практикуване не е престъпление, са човешко право. Реализират свободата на избор, която именно се гарантира от доктрината за човешките права и ти позволява да следваш убежденията и желанията си, ако не вредят на останалите. Пушачите не могат да одимяват непушачи без съгласието им, но и непушачите не могат да искат от пушачите да бъдат непушачи. При хазартните игри го няма и този проблем - възможните вреди са само за участниците в тях. Не е излишно да се припомни в духа на Паскал, че човешкото битие е драматично по същността си и за да го понесе човек, без да изпада в екзистенциална депресия, трябва да намери начини да се утеши, да се разсее и разпусне. И пороците са най-популярният такъв начин, който създава огромни индустрии. Особено в модерния свят, където религиозните утехи са загубили предишното си влияние. И това е валидно не само за бедните, но и за богатите общества (хазартът, например, е най-масово разпространен в Германия, например), но за бедните е въпрос на оцеляване. Така че държавата, за да помогне реално на човека, трябва не да го наказва за пороците му и да му ги забранява, а да вложи усилията си за минимализиране на щетите от тях. Вместо крайно рестриктивния и затова слабо ефективен закон срещу тютюнопушенето, да речем, да съдейства на науката и бизнеса за разработването на безвредни устройства за пушене. Каквато тенденция се появи едва напоследък, но по навик бе посрещната от пуританите „на нож”. Това, което държавата може да направи по отношение на хазарта, е да осигури възможност на хората да залагат по собствено желание, а не под натиска на подвеждаща информация. Това значи забрана не на хазартните игри, а (както при тютюневите изделия) на рекламата им, която ги налага като престижен модел на поведение и внушава фалшиво усещане за лесни печалби. Означава и задължителна информация едно към колко е реалният шанс да спечелиш в дадена игра. При пороците, както и при политическия вот, е важно изборът да е твой и да е информиран. Санкциите срещу порно каналите също са неправдоподобни, защото от страна на държавата са съчетани с отказ от адекватни действия. Създаването и разпространението на такова съдържание у нас продължава да е въведено като престъпление в Наказателния кодекс с разпоредби, останали от времето на соца. Същевременно тези канали, евфемистично наречени „програми за възрастни”, се предлагат от кабеларките. И няма защо да е иначе в общество без цензура (поне в сферата на забавлението). Въпросът е обаче, че някъде те са в „общите пакети” на абонатите, без дори да са кодирани. И тук вече наистина порното става опасно за психическото и моралното здраве на децата, защото деформира представите им за секса, свежда го до телесно упражнение без връзка с любовта и отговорността към другия. Опасен патернализъм Пороците са сложен социо-културен феномен, сходен с отровите във фармацията - балансът между полза и вреда е в количеството и употребата. Тя предполага свободен избор при възрастните, но и максимална защита при децата, тъй като още нямат културна идентичност и социален опит, за да направят такъв избор. Това в обратен ред показва, че склонността към репресии срещу възрастните, заради пороците им, е държавен патернализъм, който гледа на тях като на „деца с мустаци”. Радичков беше казал, че „Човек е дълго изречение, написано с много любов и вдъхновение, ала пълно с правописни грешки”. И тези грешки са допуснати от Бога, така че няма как да бъдат поправени от сърдити на човека дидактици и консерватори.  ", "date": "2020.01.26", "title": "Хазарт, цигари, порно. Държавата ще ни пази от пороци?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405752-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BA%D1%81%D0%B5%D0%BD%D0%BE%D1%84%D0%BE%D0%BD%D1%82-%D0%B8-%D0%BC%D0%B0%D1%80%D0%B8%D1%8F-%D0%B8-%D1%81%D0%B8%D0%BD%D0%BE%D0%B2%D0%B5%D1%82%D0%B5-%D0%B8%D0%BC-%D0%B9%D0%BE%D0%B0%D0%BD-%D0%B8-%D0%B0%D1%80%D0%BA%D0%B0%D0%B4%D0%B8%D0%B9", "text": "  Преподобни Ксенофонт, съпругата му Мария и техните синове Йоан и Аркадий живели през V век в Цариград. Ксенофонт бил знатен патриций и Бог благословил християнският му брак с двама сина – Йоан и Аркадий. Голямо било благочестието на този богат велможа, който вършил всичко, за да даде на любимите си деца съвършено възпитание не само чрез едно блестящо образование, но и с личния си образцов пример на крайно добродетелен християнин. За да обогати техните знания, той ги изпратил да се учат в стария финикийски град Бейрут, където по онова време имало прочуто училище. При изпращането им благородният баща произнесъл дълго и прекрасно наставление, което е достатъчно за цял учебник по истинско християнско възпитание.     Придружени от своите слуги, благородните младежи се качили на наетия кораб и попътния вятър опънал платната, за да ги отведе към финикийските брегове. Пътуването започнало приятно, но ненадейно се извила все по-застрашителна буря. Разбушуваните вълни подмятали кораба като жалка черупка. Напразно моряците свлекли палтната и употребили всички средства, за да спасят кораба, себе си и своите неопитни пътници. Моряците проявили рядко безчестие: като си давали вид, че вземат предпазни мерки, те се измъкнали с единствената спасителна лодка и оставили кораба с пътниците на произвола на морската стихия. Достойни за своите родители, изпадналите в беда младежи горещо се молели на Бога да пощади младия им живот от гибелните вълни, които напирали да разломят на парчета целия кораб. Йоан и Аркадий мислели в тези страшни минути повече един за друг, за родителите си и за своите слуги, отколкото за себе си. Пълно крушение разчупило на парчета кораба, момчетата съблекли дрехите си, заловили се за отделни корабни отломки и огромните вълни ги откъснали един от други в различни посоки. Повече никой никого не видял. Всеки мислел другия за погинал. Но Бог не оставил никого да погине. Всички до един се спасили, изхвърлени на различни брегове. Излязъл на морския бряг, Йоан скърбял повече за смъртта на милия си брат. Той и не помислил да се връща у дома си, за да занесе такава страшна вест на родителите си и сякаш съжалявал, че само той е останал жив. Преживяният страшен ужас извършил пълен прелом в душата му. Едва що избягнатата смърт по-ясно от всичко му показала суетността на земните преходни блага и той още на брега решил да скрие своята тъга и да потърси душевното си спасение в някой от близките манастири. Той усърдно се помолил на Бога да насочи неговите стъпки и скоро се озовал пред портите на една света обител. На почукването се откликнал монахът-вратар и много се учудил от вида на младия странник. Той му подал дреха да скрие голотата си, подкрепил изчерпаните му сили с храна и го разпитал за неволята, която го е довела в този вид в манастира. Като узнал, че корабокрушенецът горещо желае да стане негов събрат, вратарят съобщил на игумена за клетия странник и неговата молба. Игуменът ведната изслушал Йоан и неговата прозорливост му открила, че пред него стои един бъдещ Божи угодник, защото реданието твърди, че това бил самия сетнешен св. Йоан Лествичник. Йоан бил приет в манастира. Подобна била съдбата и на по-младия брат Аркадий. Сродни по кръв и по дух, двамата братя стигнали до едни и същи решения след преживяната катастрофа. Той имал щастието да срещне на пътя си един прозорлив и свят старец, който го утешил със съобщението, че брат му и останалите техни спътници от кораба са живи и че всички са постъпили в манастири. Това още повече утвърдило решението на Аркадий да последва техния пример и се хвърлил в нозете на стареца с молба да го посвети в монашески чин. Старецът го завел в Сукийската обител на св. Харитон, постригал го и му дал монашеска килия. Изминали две години без никаква вест от двата синове. Ксенофонт и Мария с растяща тревога напразно чакали вест от своите любими рожби. Най-сетне бащата изпратил верен слуга в Бейрут да потърси младите си господари, но той не открил никаква следа от тях. Сам решил да ги потърси в далечна Атина, която била най-прочутото средище на тогавашната образованост, но и тук търсенията му останали безуспешни. Отчаян тръгнал верният служител за Цариград, но спрял по пътя да почине в един крайпътен дом и там разпознал в лицето на един пътуващ за Светата земя монах едного от слугите, които преди две години тръгнали с младите господари за Бейрут. И узнал страшната истина. Този монах също мислил, че е единственият, който е преживял корабокрушението. Той също нямал сили да занесе такава огромна скръб в дома на добрите си господари и, скрит под покайното монашеско облекло, мислел да отнесе жестоката истина в гроба си. Голяма била мъката на верния слуга и с много сълзи оплакал горката участ на клетите младежи и на още по-нещастните им родители, които изведнъж били лишени и от двамата си сина. Привлечени от плача му, околните узнали за великата злочестина и го увещали да се завърни и да съобщи на господарите си за станалото. Той пристигнал в Цариград, влязъл в палата на Ксенофонт, но не посмял да се яви пред никого. Видели го да седи в дълбока скръб и веднага съобщили на Мария за завръщането му. Тя заповядала веднага да се яви при нея, но той не могъл да каже изведнъж истината. Отговарял уклончиво и се оправдавал, че загубил писмото на Йоан и Аркадий, които пишели, че били живи и здрави. Но майчиното сърце предусетило нещо лошо и той повече не издържал. С горки ридания преданият служител разказал за гибелта на кораба и на нейните синове. Но вместо да припадне от разкъсваща майчинска скръб и да избухне в неудържими ридания, вярващата майка повторила с християнски думи старите библейски слова на многострадалния Иов. Тя забранила на слугата да казва комуто и да било за случилото се и зачакала своя мъж, който още не бил се прибрал в къщи. Когато тя му съобщила за сполетялото ги нещастие, благочестивият и безкрайно предан на Божията воля Ксенофонт не останал по-долу от героичната си съпруга. Двамата се затворили в своята молитвена стая и през цялата нощ променяли сълзите с молитва и спомен за синовете си с надежда за бъдещия живот на своите чисти и праведни рожби. Изморени от силните преживявания, те задремали и Бог ги утешил с чудно видение на техните деца, от което пламнала надеждата им, че те навярно не са загинали. На сутринта решили да заминат за Йерусалим. Когато били в околностите на реката Йордан, те срещнали прозорливия старец на малкия си син Аркадий. Той устроил общата щастлива среща най-напред между двамата братя – монаси, а след това и на синовете с техните родители. Тази среща станала в храма Гроба Господен. Братята се познали един друг и прегърнати изливали в радостни сълзи горещата си благодарност към Бога за своето необикновено намиране в ангелския образ на иноческия подвиг. Но родителите не могли да познаят двамата си сина – толкова много били те променени от строгия молитвен и постически живот в своите манастири. Най-сетне в страноприемницата, където били отседнали Ксенофонт и Мария, старецът накарал Аркадий да разкаже пред родителите си своята и на брата си история. Неизказана била радостта, неспирни били общите сълзи от това богоустроено събиране на цялото благочестиво семейство на Ксенофонт. Старецът изпълнил молбата на родителите да постриже и тях в монашество, след което ги наставил в пътя на иноческото житие. Мария постъпила в женски манастир и достигнала върхове на монашеското съвършенство, като била удостоена с дара на чудотворството и с блажено отшествие във вечността на Божиите угодници. Йоан и Аркадий отишли със стареца си в пустинята, където ги последвал и Ксенофонт, след като раздал цялото си имущество на бедните и освободил всичките си роби. Ксенофонт също се прославил с дар на пророчество, а цялото семейство било причислено от Църквата в лика на светците заради дивните подвизи на своя отшелнически живот.", "date": "2020.01.26", "title": "Св. преподобни Ксенофонт и Мария и синовете им Йоан и Аркадий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405753-26-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1340 г.  - Кралят на Англия Едуард III е обявен за крал на Франция.     1500 г.  - Испанският мореплавател и конкистадор Висенте Пинзон става първият европеец стъпил на брега на днешна Бразилия.     1531 г.  - Лисабон е засегнат от мощно земетресение с хиляди жертви.     1736 г.  - Кралят на Полша Станислав Лешчински е принуден да абдикира от престола.     1788 г.  - По време на първото заселване на Австралия като английски каторжен лагер е основан Сидни; денят е обявен за Ден на Австралия е се чества като национален празник.     1808 г.  - В Австралия избухва единственият успешен въоръжен бунт - Ромов бунт.     1837 г.  - Мичиган е обявен за щат на САЩ.     1905 г.  - В ЮАР, край Претория, е намерен най-големият диамант в света - наречен Кулинан, тежък 3106 карата (621 г.).     1911 г.  - Американският авиатор Глен Къртис създава първият американски хидроплан.     1942 г.  - Втората световна война: Първите американски войски за участие във войната акостират в Северна Ирландия.     1950 г.  - Влиза в сила новата конституция на Индия, държавата е обявена за република, а денят за национален празник.     1956 г.  - В Кортина д'Ампецо (Италия) са открити Седмите Зимни олимпийски игри.     1965 г.  - Хинди е обявен за официален език в Индия.     1980 г.  - Между Египет и Израел са установени дипломатически отношения.     1991 г.  - Мохамед Сиад Баре е свален от власт в Сомалия, което е край на централизираното управление в страната.     1992 г.  - Президентът на Русия Борис Елцин обявява, че американските градове вече не са прицел на руските ядрени ракети.     1993 г.  - Вацлав Хавел е избран за президент на Чехия.     1994 г.  - В Италия е създадена партията Форца Италия с лидер Силвио Берлускони.     2005 г.  - Кондолиза Райс е назначена за Държавен секретар на САЩ и става първата жена-афроамериканка на този пост.  ", "date": "2020.01.26", "title": "26 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405754-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B7%D0%B0%D1%89%D0%BE-%D0%B4%D0%B0-%D0%B1%D1%8A%D1%80%D0%B7%D0%B0-%D1%82%D0%BE%D0%B9-%D0%BF%D0%BE%D0%BC%D0%BD%D0%B8-%D1%87%D1%83%D0%B6%D0%B4%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8", "text": "Руският президент отново изненада всички. Промените в конституцията явно отговарят на огромното желание на руския народ за реформи. Но Путин добре помни грешките на своите предшественици. И се е поучил от тях.       Преди седмица руският президент излезе с предложения за промени в руската конституция. Според експертите, именно те ще гарантират политическото бъдеще на Путин, тъй като по сегашните правила шефът на Кремъл не би могъл да се кандидатира за трети мандат. Предложените промени в конституцията ще предоставят повече правомощия на двете камари на парламента, респективно ще отслабят властта на президента. Предстои да се промени и ролята на Държавния съвет. Досега той функционираше като консултативен орган, състоящ се от губернаторите и правителствата на регионите. Сега предстои да бъде вписан в конституцията като нова институция, без да е ясно какви точно ще са функциите ѝ.     В своя реч Путин заяви, че ще има \"възможно най-широк обществен дебат\" по предложените промени. Планирано е и гласуване. Непосредствено след речта на Путин, произнесена на 15 януари, се събра работна група за обсъждане на реформите. Почти веднага Путин представи пред депутатите съответния законопроект, а в четвъртък (23.1.) Думата гласува с голямо мнозинство \"за\" проекта и вероятно през февруари ще го приеме и окончателно на второ четене. Работата май вече е опечена На въпроса защо Путин бърза толкова с конституционните промени, неговият говорител Дмитрий Песков заяви, че инициативите на президента винаги са с приоритет. Макар Песков да не можа да каже кога ще бъдат приети всички изменения, той заяви, че \"естествено няма да ги отлагаме\". Както се оказа, много от реформите вече са били подготвени от президентската администрация още преди Путин да ги спомене в речта си. Тази седмица работната група призна, че единствено е \"изглаждала формулировките\" и е \"доразвивала дадените от президента основни насоки\". Независимият политолог Абас Галямов заяви пред ДВ, че \"Кремъл сам е разработил предложенията и не би позволил никому да ги променя\". Александър Пожалов, директор в руския Институт за социоикономически и политически изследвания, споделя това мнение. Той смята, че Думата най-вероятно ще предприеме само „незначителни изменения в рамките на обявените реформи\". По информация на медиите, Кремъл иска още през април да подложи на обществено гласуване поправките в конституцията. За Абас Галямов планираното гласуване няма да е нищо повече от прах в очите на хората. То би трябвало да създаде у обществеността чувството за политическо участие, без действително да предоставя власт на избирателите. В момента хората имат остра потребност от \"участие в политическите процеси\", казва Галямов. \"И Кремъл се опитва да удовлетвори тази потребност.\" От изследване на държавния Институт за проучване на общественото мнение ФОМ се вижда, че в края на миналата година 68% от руснаците са били \"за\" промяна в конституцията, тъй като тя, според мнението на мнозина, вече не е актуална. Защо се бърза? Руските медии нееднократно определяха предлаганата от Путин конституционна реформа като „изненадващ ход за заобикаляне на законите\". Според анализаторите, бързината, която Кремъл налага, би могла да бъде и признак на страх. Путин може и да желае широк обществен дебат за поправките в конституцията, но неговото правителство иска на бърза ръка да предотврати подобно нещо, обяснява Галямов. Защото е ясно, че предложенията на хората биха могли \"да взривят цялата система\". Президентът добре помни \"грешките на своите предшественици\", посочва Галямов. Един от примерите е свързан с Перестройката от времето на Горбачов – онази обширна програма за политически и икономически реформи и либерализация от 80-те години на миналия век, която, според мнозина, е довела в крайна сметка до разпадането на СССР. Но Кремъл може и да бърза, за да попречи на управляващия елит в Русия да стигне до някои странни идеи, казва политологът Александър Пожалов. Предложенията на Путин неизбежно ще създадат пукнатини в утвърдената политическа система и различни политически групи биха могли да се опитат да атакуват властта. \"Колкото по-дълго се дискутират реформите, толкова по-вероятно е да бъде оказан натиск над президента или пък да възникнат вътрешни конфликти в името на изменения или блокиране на реформите\", казва той пред ДВ. А какво ще стане с Путин? Кремъл настоява за промените, но същевременно иска да държи ситуацията под контрол. По конституция Путин няма право да се кандидатира за трети последователен път като президент през 2024 година. През 2008 г. той заобиколи закона, като стана премиер за един мандат, а през 2012-та се върна обратно в президентството. Анализаторите казват, че сега може да остане на власт като председател на Държавния съвет. Този орган ще бъде включен в конституцията и влиянието му може да се увеличи. Друга възможност е Путин да поеме роля с разширени правомощия в парламента, или пък в руския Съвет за сигурност. Той би могъл да стане и министър-председател. Според Пожалов, няма съмнение, че Путин ще остане на власт до 2024-та. Това ще му позволи да прецени какъв е практическият ефект от неговите конституционни промени и евентуално да предприеме съответни корекции. Що се отнася до бъдещето, Пожалов смята, че Путин ще си запази всички възможни опции открити. \"Бързината е важна, но няма смисъл спектърът на потенциалните възможности да се ограничава прекалено рано.\"  ", "date": "2020.01.26", "title": "Путин няма защо да бърза. Той помни чуждите грешки."}
{"url": "http://www.classa.bg/%D1%81%D0%B2%D1%8F%D1%82/item/405755-%D0%B7%D0%B0%D1%89%D0%BE-%D0%BA%D0%B8%D1%82%D0%B0%D0%B9-%D0%BD%D0%B5-%D0%BA%D0%B0%D0%B7%D0%B0-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BD%D0%BE%D0%B2%D0%B8%D1%8F-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "Разрастването на новата епидемия в Китай ни кара да се съмняваме в желанието на китайските власти за прозрачност. Те явно са убедени, че гражданите трябва да знаят само онова, което държавата смята за правилно.       Този път китайското ръководство информира света и собственото си население за новия вирус по-бързо, отколкото преди 17 години по време на кризата с Тежкия остър респираторен синдром (ТОРС). Това е добре. Но онова, което постепенно научаваме за мащабите и протичането на епидемията, поражда сериозни съмнения доколко властите в Китай, поне местните, действително имат желание да осигуряват прозрачност. В първите три седмици след избухването на заразата правителството в Ухан явно е укривало и омаловажавало редица неща. Но това не е някакъв местен проблем, а резултатът от една система, която иска на всяка цена да поддържа фасадата на стабилността. В тази система изричането на неприятни истини по правило води до неприятности.     Лекарите в Ухан, решили да привлекат вниманието на обществеността към опасностите, свързани с новия вирус, бяха сплашени. Журналистите, които искаха да информират за това, бяха цензурирани и възпрепятствани да го сторят. Гражданите, които вероятно знаеха повече, отколкото би се харесало на полицията, бяха санкционирани под предлога, че разпространяват слухове. Болничният персонал очевидно бе инструктиран да укрива сведенията за заразени лекари и санитари. По този начин вероятно дори и от заетите със случая учени са били скрити важни данни за пренасянето на вируса от човек на човека. Истината излиза наяве само след официално разрешение Фактът, че официалният брой на заразените в Китай започна да нараства рязко едва след като китайският лидер Си Цзинпин призова за борба с епидемията, показва колко политизирано е отношението към информацията в Китай, дори и да е въпрос на живот и смърт. От самото начало не звучеше правдоподобно твърдението на китайците, че първите случаи на заболяването извън Ухан са били установени в чужбина, а не в други китайски градове. Заседанията за подготовката на тазгодишното събрание на Народния конгрес навярно са били една от причините за нежеланието на местното правителство бързо да уведоми населението за опасността. Всичко това отне ценно време, което позволи на вируса да се разпространи. Партийното ръководство открито си призна, че е наясно с този проблем, когато публично заплаши всичките си кадри,  че \"ще бъдат заклеймени на позорния стълб за вечни времена\", ако премълчават за случаите на новата болест. Държавният съвет дори откри онлайн платформа, на която гражданите да подават сигнали за укриване на информация от местните власти. Всичко това би било чудесно, ако ставаше дума за прозрачност. Но въпросната инициатива навярно ще послужи  за това цялата отговорност за пропуските да се прехвърли на местните кадри. Та нали същото централно правителство бе дало указания на своя пропаганден апарат да информира максимално пестеливо за здравната криза, за да не се стига до паника. То бе наредило и на държавните цензори да трият от интернет всички дискусии, свързани с епидемията. Същината на проблема е в разбирането на властите, че гражданинът трябва да знае само онова, което държавата смята за правилно. Китайците отдавна са си направили съответните изводи. Те не вярват на официалните съобщения на властите. Но и това е проблематично, тъй като стимулира разпространяването на конспиративни теории, които държавата всъщност би искала да предотврати. Репресивният климат на отминалите години накара да замлъкнат много от гласовете на истината в средите на гражданското общество, които можеха да противодействат на това развитие. И все пак: малкото частни медии в Китай сега изживяват звездния си час. Тези дни те разпространяват подробни информации за положението в Ухан – навярно това става дори с позволението на цензуриращата служба, която този път не ги възпрепятства. Истинска воля за прозрачност? И сътрудничеството с международната общност сега протича значително по-добре, отколкото по време на кризата с ТОРС преди 17 години. Този път Китай своевременно разгласи информацията за генетичния код на вируса, за да позволи на властите в чужбина бързо да разпознават заразените. Но има едно нещо, което е останало непроменено от 2003-та насам: волята за прозрачност стига само дотам, докъдето е политически приемливо за властите. Фаталното мълчание на китайските власти  преди 17 години – през първите три месеца на кризата с ТОРС - бе свързано най-вече с това, че страната се намираше във фаза на политически преход. Ху Дзинтао тъкмо бе застанал на върха на Комунистическата партия и се готвеше да стане президент. В подобни преломни времена всякакви отрицателни новини в Китай са нежелани. Това си остава така и до днес. Истинските мащаби на епидемията с африканската свинска чума през миналата година бяха прикрити, за да не нарушат блясъка на тържествата по повод 70-тата годишнина на Народната република. Това мълчание за щастие не отне човешки живот, но пък излезе твърде скъпо.      ", "date": "2020.01.26", "title": "Защо Китай не каза цялата истина за новия коронавирус"}
