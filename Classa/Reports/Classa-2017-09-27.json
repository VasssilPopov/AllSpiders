{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373242-%D0%BD%D0%B8%D0%BD%D0%BE%D0%B2%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B5-%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Преди няколко месеца ГЕРБ и ОП съставихте правителство, което щеше да работи прозрачно, в името на стабилността на България, борбата с корупцията, увеличаването на доходи. Тогава ние, от „БСП за България\", заявихме, че това е безпринципен съюз за власт, постове и пари, а не правене на политики. Само 4 месеца по-късно, тези наши дими се потвърдиха отвътре, от правителството.   Вицепремиерът Симеонов заяви: „Напоследък нямаме диалог. Поставят се на ръководни постове, хора по партийни съображения, партизански съображения. Слагат, например, един човек който е бил шеф на ВиК в Сандански- шеф на ВиК в Добрич. Човекът е с 4 искания от общинския съвет да бъде освободен, да бъде освободен от този пост, с няколко приключени предварителни производства. Да ви кажа ли защо е сложен? Защото там има един воден цикъл на една много висока стойност и защото тези пари трябва да бъдат усвоени. Или пък да вземеш да сложиш един човек, който е с доста съмнителна биография, в един град, за шеф на РИОСВ, натискайки министъра за това, по чисто партийни съображения.   Министърът обаче не желае и му се оказва партиен натиск и му се казва: Ако не сложиш този човек, ще оттеглим доверието и ще те разкараме. Ето на такива глупави първобитно-общинни процеси са подложени една част от министрите в правителството с министър-председател Борисов\". От кого са поставени на натиск министрите и кой прави тези назначения? Очевидно- другият коалиционен партньор - ГЕРБ.   Преди да се стигне до тези откровения вие имахте противоречие в коалицията на тема корупция. Отново коалиционният ви партньор заяви: „Министърът на туризма Николина Ангелкова и подчиненото й министерство крият информация от мен за концесиите по Черноморието, които се държат от знакови имена, от групировки и конкурсите се печелят със съмнителна документация. Корупцията в туризма е по високите етажи на властта\". И обеща да отнесе случая в Прокуратурата. Чий министър е госпожа Ангелкова? На другия коалиционен партньор ли - ГЕРБ?   Ваш коалиционен партньор също, уволни през Фейсбук директора на дирекция „Национален строителен контрол\", със следните мотиви - „заради сериозни съмнения за прикриване на незаконни дискотеки на мутрите по морето\". Министър Нанков защити този ценен кадър и каза: „Тя е ценен професионалист и все още е на работа\".   Когато взаимно се замеряте в коалицията си с обвинения за корупция, ГЕРБ внася антикорупционен закон и твърди, че с него ще сложи край на тези лоши практики. Оставям го без коментар.     Противоречия се забелязват в коалицията и по друг въпрос - доходи. Коалиционният партньор се обяви за отказване от клас прослужено време, с което се намаляват доходите, а не се увеличават, както обещаха. ГЕРБ в началото го подкрепихте, но после се отрекохте. Зам.-министър на МВР заявява, че заплатите на полицаите от догодина ще се вдигнат с 15%. 10 минути по-късно излиза министърът на МВР и казва, че няма такова нещо. Правителството, заедно с коалиционните партньори, изнася доклад, в който твърди, че Русия е заплаха за националната сигурност на България. Единият коалиционен партньор заявява с НС, че това е глупост. Министър на икономиката се бори с една оръжейна фирма, внася сигнали в Прокуратурата, по същото време вицепремиерът на патриотите споделя:   „Без да се разбере, аз си направих труда и поканих в моя кабинет г-н Гебрев\". Какво си шушукате по кабинетите с оръжейни търговци, които единия министър ги гони, а вицепремиерът ги кани на кафе в кабинета си, без да се разбере. Всичко това го твърди вицепремиер в правителството на Бойко Борисов и накрая заключва: „Ако продължаваме по този начин, както я караме, нищо няма да направим. Ако продължаваме да слагаме калинки на всички постове, не може да очакваме някакви сериозни промени\". Какво става дами и господа, управляващи в правителството на Бойко Борисов 3? Дължите отговор. Вижте си доклада за националната сигурност.    Държавата ни е изправена пред огромни предизвикателства, демографска катастрофа, влошеното здравеопазване, отпадащите ученици от образованието, неравенства, бедност, доходи, престъпност. Вместо да решавате това, вие се занимавате с калинки, постове и обвинения в корупция. За да дойде ключовото и култово твърдение: „Много грубо се нарушава пропорцията в управлението, чисто политически постове, за които сме се разбрали в политическо споразумение с ГЕРБ\".   Кога и къде подписахте това споразумение? Дължите отговор, защото има едно споразумение, което е представено пред обществото - вашата програма за управление. Очевидно имате скрито споразумение за „пропорции\" във властта, както казва Валери Симеонов. Дължите отговор на опозицията и на обществото. Знам какво ще ми отговорите - Пламен Орешарски. Тройната коалиция, през Тодор Живков и до Хан Аспарух са виновни за корупцията и това, което се случва днес в управлението. Спестете си го, това го знаем. Дайте отговори- какво правите на прага на председателството, на прага на тези предизвикателства, за които ви говоря. Какви проблеми от тези решавате? Ние от „БСП за България\" се обявихме за действия срещу паралелната държавата на всички равнища. Често ни казват хората: „Дайте ни примери за паралелната държава\".    Ето ви най-яркия пример за паралелна държава на най-високото равнище в държавата - правителството. Едно политическо споразумение за политики за пред хората и друго, тайно, за пропорции във властта, по признание на вицепремиер. Това сте вие, най-яркият пример за паралелна държава и имате два изхода от тази ситуация. Или за излезете и да кажете, че вашият вицепремиер лъже или да кажете, че е прав и да публикувате политическото споразумение, което е същността на вашата коалиция. Четворна коалиция на пропорции за власт.", "date": "2017.09.27", "title": "Нинова: Паралелната държава е в правителството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373236-%D1%80%D1%83%D1%81%D0%B8%D1%8F-%D0%B7%D0%B0%D1%87%D0%B8%D1%82%D0%B0-%D0%B6%D0%B5%D0%BB%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D1%8E%D1%80%D0%B4%D1%81%D0%BA%D0%BE%D1%82%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE,-%D0%BD%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B0%D0%BB%D0%BD%D0%B0%D1%82%D0%B0-%D1%86%D1%8F%D0%BB%D0%BE%D1%81%D1%82-%D0%BD%D0%B0-%D0%B8%D1%80%D0%B0%D0%BA", "text": "Руското външно министерство излезе с официално изявление, че подкрепя териториалната цялост на Ирак.   От руското ведомство уточниха, че Москва зачита желанието на кюрдското малцинство за автономна държава. Русия обаче смята, че единственият начин за разрешаването на въпроса по мирен път е чрез политически диалог между страните.   Неокончателните резултати от референдума в Иракски Кюрдистан показаха, че над 90 процента от избирателите, които са иракски кюрди, желаят независимост. И все пак Русия смята, че такива желания трябва да бъдат зачитани и взети под внимание, но необмислени действия могат да доведат до по-нататъшна дестабилизация във вече засегнатия от криза регион.   \"Руската страна вярва, че е от изключителна важност да се избягва всичко, което рискува допълнително да усложни и дестабилизира Близкия изток, който вече е претоварен с конфликтни ситуации\", допълват руското външно министерство.", "date": "2017.09.27", "title": "Русия зачита желанието на кюрдското малцинство, но подкрепя териториалната цялост на Ирак"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373237-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-49-%D1%82%D0%B0-%D0%B2-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82%D0%BE%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%BE%D1%80%D1%83%D0%BC", "text": "България се придвижва с едно място напред и вече е на 49-та позиция в Доклада за глобалната конкурентоспособност на Световния икономически форум. В световен мащаб най-конкурентоспособна остава Швейцария, следвана от САЩ, които се придвижват с едно място напред, и Сингапур, сочи още докладът.   Швейцария е най-конкуретноспособната икономика в света, сочи доклад на базирания в Женева Световен икономически форум. Страната бе временно детронирана от лидерското място от САЩ през 2008 г., но върна позициите си, пише БНТ.   Класацията на страните е на базата на 12 показателя, сред които състоянието на институциите, инфраструктурата, образованието и здравеопазването, както и макроикономическата среда.   Все пак Швейцария, която оглавява класацията от десетилетие насам, има своите проблеми и те са свързани със застаряващото население, което може да затвори вратата за чужденците, ако гласува за това на планиран референдум.   Останалите държави, начело в класацията на Световния икономически форум са Съединените щати - на втора позиция, Сингапур - трети, Хонгконг се изкачва с три места до шесто място.", "date": "2017.09.27", "title": "България е 49-та в Доклада за глобалната конкурентоспособност на Световния икономически форум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373238-%D0%B4%D0%B5%D0%BD-%D0%B1%D0%B5%D0%B7-%D0%B8%D0%B4%D0%B8%D0%BE%D1%82%D1%89%D0%B8%D0%BD%D0%B8-%D0%BC%D0%BE%D1%8F%D1%82-%D0%B4%D0%B5%D0%BD", "text": "Празникът на независимостта 22 септември е важен. Той отбелязва нашето изравняване с другите европейски нации, откъсването ни от Ориента, появява лицето ни върху картата на цивилизованите народи, гордост, самочувствие и т.н. Тази година празникът се случи в петък и аз реших да го отбележа като за пореден път си поръчам алкохол за вкъщи.   Имам доставчик, който не само ми го кара пред вратата, но ми го качва и до етажа - както се казва, своего рода комунизъм. Но що да видиш! Доставчикът не успя да изпълни благородния си дълг.   Защо? Ами защото улиците в нашия тих и китен квартал се оказаха затворени него ден - някакво жалко парцелче в центъра на София, дето на никого не му пука за него. А защо се оказаха така? Защото, видите ли, имало международен ден без автомобили!     Аз отдавна съм забелязал, че ни пробват докъде ще стигне овчето ни търпение. Измислили са всевъзможни дни на отсъствието. Има дни без цигарен дим. Има дни без асансьори. Има дни, в които не си палим лампите. Има дни без жертви по пътищата (другите видове жертви кучета ги яли). Има даже дни без сутиени, но тук вече не съм сигурен дали тези дни са европейски.   Какво е един ден? Какво променя той? Осми март е ден на жените, което означава, че всички останали 364 дни не са, така ли? Или Първи май. Това е ден на труда, поради което на този ден не се работи. Какво променя един ден? Нищо. Обаче идеята е ясна. Идеята е да се пробваме можем ли да мислим заедно за едно и също нещо по едно и също време. Еми, можем. Коледа и Великден са го доказали. Въпросът е за какво мислим.         Приемайки денят без автомобили за обща ценност, ние приемаме, че автомобилите са зло. Зло ли са автомобилите? Наистина ли всички мислим така? Зло ли са асансьорите?   Утре някой може да ни пробва като официално въведе ден без краве сирене. Зло ли е кравето сирене? Или просто ни изпитват докъде можем да се оставим на инерцията и доколко можем да унизим личността в името на тълпата?   Ако приветстваме деня без краве сирене с очакваната солидарност и цивилизованост, то какво следва? Ден без хляб? Ден без медицинска помощ? Ден без пари? Ще кажат: „Днес болниците няма да работят, за да пестим йод и лигнин!\". А ние ще отговорим: „Ура! Ура! Да живей солидарността!\".   Разбира се, никой няма да инициира ден без обществени поръчки; ден без данъци, такси и осигуровки; ден без чиновници, ден без простаци, ден без чалга и ден без самодоволни дебелаци в трите „независими\" една от друга власти, които, като прибавим и великолепните си медии, стават четири.     Но да оставим дните „без\". Колкото и много да са те, несравнимо повече са дните „на\". Има дни на жената, на детето, на бащата, на майката, на бежанците, на морзовата азбука, на усмивката, на снежния човек, на ергените и момите, на интернет, на здравословното хранене, на числото „пи\", на музеите, на магазините, на телефона, на млякото, на земеделците и на писмата, на системните администратори и мъркащите животни, на родината, на главоболието и бездомните, на планинските върхове и на есперантото.   Защо? Защо всеки ден трябва да се отбелязва наличието или отсъствието на нещо, в повечето случаи толкова незначително или банално, че едва ли си заслужава да се говори за него?   Защитниците на конспиративните теории имат отговор. Те ще кажат така. От една страна човечеството стана огромно. Никой не си е представял, че толкова много хора ще пъплят по лицето на земята, а в съвсем близко бъдеще се очаква да пъплят в пъти повече. Какво ще ги правим? Не, тяхното изхранване не е най-наболелият проблем. За тяхното изхранване си има ГМО и други хитроумни нововъведения за ужас на зелените и на веганите.     Човекът е най-жестокият, най-гадният и интелигентен хищник. Най-опасният предатор. Колкото по-прекрасна е светлата страна на едно нещо, толкова по-ужасна е тъмната му страна. Как се удържат седем милиарда зловещи хищници да не отворят вратите на ада? С масова манипулация, разбира се.   Масите трябва да се контролират. Тълпите трябва да се възпитават. Иначе се случват досадни революции. Да, след революциите редът и предвидимостта се завръщат, но това изисква време и ненужни понякога усилия. Така мислят защитниците на конспиративните теории.     Горан Брегович нарича този вид общност „заедност\". Църквата го нарича „съборност\". Съборността е обратното на колективизма. При колективизма обществото е мравуняк, всеки индивид е бурмичка в голямата машина.   При съборността всеки индивид е голямата машина в нейната цялост и завършеност, той е като холограма, която съдържа всичко и същевременно е част от всичко. Тази голяма машина, при която индивидът е едновременно и част от цялото и самото цяло, християнството нарича Църква.   Когато умният и горд свят реши, че е надраснал Църквата, той заменя Божията истина със своя, човешка истина. Но дори и тогава той не може да реши проблема на индивида и общността. Очевидно тези две неща трябва да бъдат в хармония, но как? Колективизмът унищожава личността, субективизмът унищожава общността. Хората живеят в големи общества благодарение на „заедността\". Тя реализира индивида в общността, без да го унищожава, и връща общността в индивида, без да я формализира.     Мъчим се да живеем заедно. Мъчим се да намерим най-малкото общо кратно помежду си, за да можем да имаме нещо, което модерните мислители биха нарекли „общ проект\".   Тъй че дните без автомобили, асансьори, цигарен дим и сутиени не са извращение. Те са опит да заместим съборността с нещо както нея, което обаче не го знаем какво е.   А какво стана с моя алкохол ли? Нищо, докараха ми го на следващия ден. Освен това мисля, че Картаген трябва да бъде разрушен.", "date": "2017.09.27", "title": "Ден без идиотщини - моят ден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373239-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D0%BC%D1%8A%D0%BB%D1%87%D0%B0%D1%82-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D1%81%D0%B5-%D1%82%D0%BE%D1%87%D0%B0%D1%82-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "  В България е така. Професионалистите мълчат от страх, подчинение и лобизъм, а пенкилерите и самодейците гърмят наляво и надясно за всичко. Така тече и сагата с покупката на изтребителите около президента, премиера и парламента. На всичко отгоре се чува , че зад всеки от изтребителите Грипен, F-16 или Еврофайтър стоят три групи бг-олигарси. Борбата за 1,6 млрд. е безмилостно жестока. Кой ли не изказа мнение по въпроса-пожарникари, земеделци, директори на музеи, физкултурници, политолози, социолози. Не се чу мнението само на генерали, които пряко или косвено са най-добре запознати какво трябва да купим - Грипен, F-16 или Еврофайтър.   Генералите мълчат, сякаш са им отскубали езиците. Защо? Президентът, прав или крив, защитава Грипен с аргументи. Къде са, какви са техните аргументи?   Мълчи генерал Константин Попов, който е шеф на Комисията по отбрана в 44-то Народно събрание. Той има мнение и позиция, със сигурност. Но като депутат от ГЕРБ и бивш шеф на Военновъздушните сили и на Щаба на отбраната мълчи като агне.  Навярно е консултирал своята позиция с премиера и за нищо на света не би казал мнението си. Знае се, че с президента Радев имат и гласен, и негласен конфликт и това още повече накланя везните му към избора на F-16.    Затова говорят и гръмките изказвания на втория човек в ГЕРБ Цветан Цветанов по няколко от най-гледаните бг-телевизии. Цветанов застава зад F-16 като Матросов на амбразурата, сякаш  има тридесетина години стаж като пилот първи клас на МиГ-29. Кой би му дал на Цветанов съвети и опорни точки освен най-големият експерт по бойните самолети и изтребителите в ГЕРБ. А това със сигурност е ген. Константин Попов.     Като глухоням за изтребителите е и ген. Симеон Симеонов, също бивш началник на отбраната и офицер №1. Отказва да говори пред медиите, не е бил гост и по нито една телевизия, макар да е канен. Той е изказвал свое мнение в комисията по отбрана  като експерт на ДПС и толкова. Нали помните, че още като напусна армията той се кандидатира за  депутат от етническата партия. Във фейсбук и медиите го представяха в колажи с фес на главата- като паша. От втори опит стана депутат и сега е екпертът по военна авиация на партията на почетния председател Доган. Какво да искаш от човек, който се е  готвил за война с Турция, а става депутат от ДПС. Бил е и в командване на НАТО в южната ни съседка. Нормално е да лобира за F-16, като си остава и резервен ход за другите избираеми изтребители.   Шефът на временната парламентарна комисия, наречена \"Анти Радев\", подполковник от резерва Емил Христов и един от членовете на тази комисия полковник от резерва Владимир Тошев са с основен принос процедурата за купуване на нови изтребители да се върне на старта. Военните се шегуват, че те са зенитчици, офицери от противовъздушната отбрана и затова искат да приземят изтребителите. А всъщност са от ГЕРБ и изпълняват това, които им наредят премиерът и Цветанов. Едва ли са убедени лично какъв трябва да е новият изтребител на България, но спазвайки партийната дисциплина и указанията на бащицата, трудно ще изкривят линията. Това им гарантира място и в следващи парламенти.   За връщане на процедурата за изтребители на старта се обяви и несъстоялият се вицепрезидент, бивш шеф на ВМС и зам.-шеф на отбраната адмирал Памен Манушев. Той е бил военен аташе във Великобритания. Можеше да застане поне зад евронатовския изтребител Еврофайтър. Можеше, но не би. Пък навярно, като военен моряк, си прави тънката сметка, че ако останем със старите МиГ-29, ше има повече пари за бойни кораби.   Учудващо е, че във временната парламентарна комисия не е бил изслушан командирът на Военновъздушните сили ген. Цанко Стойков, който бе шеф на експертаната комисия за избор на изтребител, която предложи да се закупи Грипен. Той не се появи и по нито една от телевизиите, нито пък имаше интервюта във вестниците и сайтовете по избора. И него ли го е страх? Или му е забрането да говори? От президенството ли са му оказвали натиск за шведския изтребител. Ген. Попов, парламентът и премиерът ли са му показали жълт картон? Кой ще отговори на тези въпроси? Без отговор те отават да висят във въздуха със страшна сила, защото крият решение за националната сигурност на България.   Червените генерал-депутати от БСП в парламента Кольо Милев и Валентин Буров по-скоро застават зад президента за избора на нов изтребител, независимо от позицията на партията им. Но и двамата са служили в пехотата и предпочитат да оставят решението на пилотите.   Мълчи за изтребителите и началникът на отбраната генерал-лейтенат Андрей Боцев, който едва ли има какво да добави след лъкатушещите, от МиГ-29 до нов изтребител, мнения на самия военен министър Красимир Каракачанов. Едва ли е достойна позицията на офицер №1 да балансира между президент и министър, но какъв може да е верният му ход, след като следващата му звезда зависи  и от двамата.   Генералите и полковниците в парламента не само мълчат, но и са разделени по въпроса за избор на нов изтребител за България. И това е добре дошло за политиците, за които  страхът и послушанието на генералите и офицерите са повече от добре дошли.   Сделката за изтребителите е една от големите за България. Икономисти изчисляват,че милиардите за самолети се нареждат след тези изсипани за АЕЦ \"Белене\" в най-новото време. Затова не е чудно, както се говори, че три групи олигарси стоят зад трите предложения за нов изтребител на българските ВВС. А зад тях пък има политици, депутати и министри. 1,6 милиарда са си 1,6 милиарда. Да си припомним само, че олигарси стояха зад покупката на Спартан и вертолети за ВВС преди няколко години.  ", "date": "2017.09.27", "title": "Генерали мълчат! Олигарси се точат за изтребителите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373240-%D0%BF%D0%B5%D1%82%D1%8C%D0%BE-%D0%BF%D0%B5%D1%82%D0%BA%D0%BE%D0%B2-%D0%BE%D1%82-%D1%81%D0%B5%D0%BA%D1%82%D0%BE%D1%80-%E2%80%9E%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8%E2%80%9C-%D0%B2-%D1%81%D0%B4%D0%B2%D1%80-%D1%81%D1%8A%D1%81-%D1%81%D1%82%D1%80%D0%B0%D1%88%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B4%D0%B8%D0%BB%D1%8A%D1%80%D0%BA%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%87%D0%BA%D0%B8-%D0%B8-%D1%85%D0%B0%D1%80%D0%B4-%D0%B4%D1%80%D0%BE%D0%B3%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B1%D1%83%D0%BA%D0%B2%D0%B0%D0%BB%D0%BD%D0%BE-%D0%B8%D0%B7%D0%B3%D0%B0%D1%80%D1%8F-%D0%BC%D0%BE%D0%B7%D1%8A%D0%BA%D0%B0", "text": "         - Странно е нали. Преди време повечето дилъри и употребяващи дрога бяха момчета, но в един момент се изравниха, дори девойките надделяват. Причината е, че те са по-комбинативни, измислят все по-добри начини за укриване на наркотиците. Другото е, че са по-екзотични. Имам предвид, че полицейските мерки към една жена, са свързани с присъствие на полицайки и т.н. Една жена много по-добре може да укрие нещо, което носи в себе си, особено наркотици.   - Не може да се каже. По обща статистика повечето зависими са мъже, но това е в световен мащаб.      - Ако щете дори и с това, че ги търсят повече. Харесват да са търсени момичета. Те предлагат наркотиците по индивидуален начин. Думата „зарибяване\" към днешна дата вече не е актуална. Самите наркотици и формата им на предлагане са все по-екзотични. Разговорите, които децата си говорят помежду си, възбужда интерес, така стават нещата.    - Сигурно има такива, но не може да се каже с точност, защото това е латентна престъпност. Никой не ходи с надпис на гърдите накордилър, а отзад с номера на телефона си. Разпространението става от уста на уста, от скайп на скайп, методиката не може да се сложи в шаблон вече.   -Децата говорят за себе си винаги в трето лице, че на еди кой си познат му се е случило това и това, прави това и онова. Никога не дават конкретика. Обясняваме им, че имаме сайт на СДВР, в който могат да подадат информация, но това почти не се случва. Има една криворазбрана партизанщина сред тях. Друго е, че невинаги учителите могат да разберат за какво става въпрос, защото никога не са употребявали наркотици, вероятно и никога не са виждали формите на предлагане. Самият начин на разпространяване вече е индивидуален и зависи изцяло от продавача. Това може да стане дори при разминаване в коридора.    - Да гледат какво се случва особено с децата, които познават от повече време. Първото нещо е понижаване на успеха, стават по-нехайни, по-мърляви, не обръщат внимание на външния си вид.    - Не е задължително те да употребяват дрога. Има доста, които само продават. Едно време от ерата на хероиновите наркомани, които, за да продават, трябваше да употребяват, мина, вече е съвсем различно. - Не, децата навсякъде са едни и същи. Това, което се говори по кварталите, че едва ли не дилърите стоят пред училищата и зарибяват децата, го няма. Ще ви дам пример. Има много колеги от МВР и МО, чиито деца учат в квартални училища. Представете си един млад баща отива да си вземе детето и го вижда това. Знаете ли дилъра къде ще бъде? Сигурно ще стане космонавт. Това е наложена народопсихология, но не кореспондира с истината.  - Няма рамка, не е вярно това. Някои психолози казват, че децата от проблемни семейства, а то трудно може да се определи кои са, са по-склонни да употребяват наркотици. Не е вярно това. Мога да ви кажа, че момичета и момчета от семейства с традиции също са склонни да започнат. Отключването дали е от любопитство, интерес или мода, не може да се каже. Много момчета зарибяват момичета, много девойки зарибяват момчета.    - Една много криворазбрана любов. А представете си някой, ако иска да се подиграе с момче или момиче, какво прави. Примерите са много.    - Мога да ви кажа, че има спад на цените на наркотиците, особено на синтетиката. Най-лошото е, че у нас се употребяват повече халюцигенни наркотици – марихуаната най-вече. Младите и учениците мислят, че това е нормално. В училищата се говори, че за една трева няма кой какво да ти направи. За наргилетата е същото, изкарват ги, че едва ли не са полезни, а това е тотално невярно.   - Не. Мога да го обясня по следния начин. Буквално - амфетамините или хард синтетиката изгаря човешкия мозък. Марихуаната го полира, става като все едно току що излязла от шоурума кола. Полират се дори и тези гънки в мозъка, които човек може да придобие по механичен път, например от падане с ролери, колело. Промените стават след 14-я месец от използването. Но както лекарствата действат индивидуално, така са и наркотиците. Не може да се каже година и два месеца точно за всички. Може да е по-малко при някои, при други повече.  - Те не го споделят с никого, не мислете, че казват на родители и близки, които могат да вземат мерки или да ни подадат сигнал. Проговарянето става знаете ли кога, когато някой е малтретирал друг и жертвата разказва какъв е и що е. Знаете ли, че сред учениците обидата „наркоман\" е жестока. Даже да се напсуват, няма да реагират така, както, ако му лепнат този етикет.    - Да, превръщат се буквално във враг N1. Има такива учители, не мога да ви дам цифра, но има такива случаи. Затова ние опитваме да влезнем на родителските срещи и да говорим директно с родителите. Ако една майка или баща чуе от педагог, че детето му е наркоман, този човек може да бъде и заличен.    - Заливане с жалби например. Един афектиран родител може да направи всичко за детето си, особено, ако не знае, че то действително се дрогира.   - Наркотиците са много евтини и достъпни, това е страшното. Има такъв, който струва 2 лв. и могат да го използват няколко човека, смятайте.  - Много пъти сме хващали девойки. При един от последните случаи наблюдавахме момиче, току що навършило 18 г. в 11 клас. То седеше в заведение в градинката на НДК, нещата бяха в чантата й. Когато отидохме да я задържаме, започна да крещи. Ние сме цивилни, нормално е някой друг млад мъж да реши да й помогне. Понякога изпадаме в странни ситуации. Ако вие сега си хванете чантата и застанете пред СДВР и се развикате „Помощ, обират ме\", знаете ли какво ще стане?   - Ще снимат, ама после ще го качат във Фейсбук и пак случаят ще стане обществено достояние. Това също е голям проблем. Ако се върнем към реакциите, в повечето случаи девойките и момчетата реагират страхливо. Щом са в опасност, нормално е да реагират така.  - Ако знаехме всичко за всички, щяхме да ги приключим. Освен това всичко го има вече в интернет. Децата не знаят какво е Андромеда, но знаят как може да се синтезира метаамфетамин. Има такива, които страшно много го вълнува химията и могат да направят чудеса. Информацията е отвсякъде и е невероятна. Хората, които правят синтеза в повечето случаи нямат химическо образование. Научават процеса наизуст и го повтарят. Точно затова е и екзотиката на нашия пазар.   - Техните грешки всъщност са следващия нов вид дрога на пазара. Въпросът е да е халюцигенно. Младите искат да е два пъти по-силно, да ги държи два пъти по-дълго и да е два пъти по-евтино. Ренесансовият наркотик, който всички знаем, го няма вече.", "date": "2017.09.27", "title": "Петьо Петков от сектор „Наркотици“ в СДВР със страшни разкрития за дилърките-ученички и хард дрогата, която буквално изгаря мозъка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373241-%D0%BF%D0%B0%D1%80%D1%82%D0%B8%D0%B8%D1%82%D0%B5-%D1%81%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%82%D0%B5-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B8-%D0%B2%D0%B8%D1%81-%D0%B8-%D1%81%D0%B8%D0%BA", "text": "Това каза бившият зам.-председател на ДПС Осман Октай.   Тези партийни групировки действат като ВИС и СИК. Те  постигнаха пълно съгласие при избора на членове на ВСС. Разпределиха си квотите. Всеки си посочи хората, които трябва да контролират съдебната власт. А сега си обикалят тв студията и като на олигофрени ни обясняват, че едва ли не имало реален избор.   Тези по върховете, окопавайки се през годините, назначават силоваци по места. Те пък си избират кмета, шефовете на различни институции и в пълно съгласие управляват съответната община, тероризирайки населението и основно бизнеса с всякакъв вид рекет. Ако един пострадал реши да се оплаче в районното, отива при техен човек, на групировката. Ако пък атакува прокуратурата, пак удря на камък, защото и там среща назначен от групировката държавен обвинител. Тези хора действат като по времето на Карамански- изнудват, рекетират, бият и убиват. Каквото искат, това правят с нас. Имах надежда за промяна в президента Румен Радев. Видя се, че думите и делата при него се разминават.     – Аз бих им казал, че от 2001 г. мафията управлява България. Имаше един период, когато партиите бяха подвластни на задкулисието и работеха в полза на мафиотските групировки и техните лидери. Сега, през последните 15 години, особено след идването на ГЕРБ на власт, партиите се превърнаха в силови групировки.      Днес това го виждаме на практика. В нормално развитите демократичните страни хората са тези, които посочват лидерите си. Казват кой иска да ги управлява и гласът им се чува. Това е и смисълът да има обществени организации като политически партии. При нас, обаче от 2001 г., когато България стана държава на мафията, политическите партии постепенно се превърнаха в силови групировки по модела на несъществуващите СИК и ВИС. Само висшестоящите на централно ниво и лидерът на съответната партия казват кой ще ги представлява по регионите в страната- в местната и областната власт.     – Ако зависеше от хората, те в никакъв случай не биха сложили за лидер в ДПС Гюнай Сефер. Лежал е два пъти в затвора. Като ръководител на групировка пребиваше кметове, прокурори, шефове на полицията в съответния регион. С една дума „колеше и бесеше”. От такива посочени отгоре партийни лидери трепереха представителите на местната власт и институциите преди години.     – Ще дам пример и с ГЕРБ. Вижте случилото се във Виноградец, където местен гербаджийски представител реши да прехвърли вината за убийство на 6-годишно дете. И едва след инцидента научихме, че Лазар Влайков, заради друго престъпление, е бил изключен преди години от партията на Бойко Борисов.След това отново е възстановен за лидер на ГЕРБ, като уж поправил се. А хората от цялата община все си  треперят от него. С каква лекота вмени вина на 6-годишното дете?! Няма нормален родител, без обременено мутренско мислене, който може да извърши подобно нещо. Родител, която не е загрижен за бъдещето на едно дете, няма как да е загрижен за проблемите на своите съграждани. Ето такова мислене имат назначените от партийните централи силови лидери по места. Това става по модела на групировките. Задачата им е да контролират общината, вота на хората и живота им.     – Десетки примери мога да дам в тази посока. Тези по върховете, окопавайки се през годините, назначават силоваци по места. Те пък си избират кмета, шефовете на различни институции и в пълно съгласие управляват съответната община, тероризирайки населението и основно бизнеса с всякакъв вид рекет. Ако един пострадал реши да се оплаче в районното, отива при техен човек, на групировката. Ако пък атакува прокуратурата, пак удря на камък, защото и там среща назначен от групировката държавен обвинител. За това хората във Виноградец казват, че Влайков е на „ти” с прокурора, съдията и т. н. Всички общини са сковани от страх от представителите на силовите групировки. Те стигат до парламента. За това и не се вижда реална опозиция в парламента. Лидерите на партиите отчитат това като привидна стабилност. Преди години по модела на Виноградец, в община Исперих, по време на купон в присъствието на тамошния председател на ДПС, беше убита сервитьорка. Тези хора действат като по времето на Карамански- изнудват, рекетират, бият и убиват. Каквото искат, това правят с нас.     – Но постигнаха пълно съгласие при избора на членове на ВСС. Разпределиха си квотите. Всеки си посочи хората, които трябва да контролират съдебната власт. А сега  обикалят тв студията и като на олигофрени ни обясняват, че едва ли не имало реален избор. Едно време мутрите влизаха в  магазини, за да събират рекет.  Същите тези хора сега са на най-високо ниво в управлението на България. За това безпардонно приемат рекета върху предприемачите по места. Безпардонно се подготвят обществените поръчки за „правилните” хора. Спомняте ли си как в офиса на фирма „Агромах” откриха 1 млн. евро и сакове със злато. Тази групировка отлично знае, че ако иска да вземе обществени поръчки за пътища, трябва да изпълни условията за рекет от страна на политическите формации. В Добрич и региона сега е много интересно. От няколко години там върви изнудване, особено във връзка с престоящата обществена поръчка за водния цикъл за 40 млн. лв. Политическите формации, в пълно съглашателство, без никаква опозиционност, си взаимодействат както в парламента, така и в общините. Те правят същите престъпления, които навремето правеха групировките ВИС и СИК. Партиите се превърнаха в мафия. За това оттук избягаха не само над 2 млн. млади българи, но и инвеститорите.     – Мислех си, че единствената ни надежда е президентът Румен Радев. Надявах се, че ще застане на страната на хората и против партийната мафия в държавата ни. Сега, като слушам какви ги говори в Америка, съм убеден, че едно ни приказва, а съвсем друго върши. При него има огромно разминаване между думи и дела. Спомняте ли си репликата му към депутатите в парламента: Остана ви една седмица. Тогава си помислихме, че той ще „разкаже играта” на мафията и статуквото. Защо Радев, когато се откри есенната сесията на парламента , не отиде да напомни на групировките в парламента, какво очакват от тях 7 млн. българи?! Той предпочете да се скрие. Защо, като представител на всички нас, не назова представителите на престъпните групировки в парламента?! Смело мога да кажа, че те не са депутати и не представляват народа, а престъпните групировки. Там не можеш да разбереш кой е опозиция и кой управляващ. Ако има разминаване в позициите между ГЕРБ и т. нар динковци или фалшиви патриоти, веднага на помощ с гласовете им се притичва ДПС. Един човек, който държи на своята компетентност, не би приел да е кандидат на тези групировки във ВСС.     – Всички разбрахме, че бащата на отвлеченото момче Адриан отиде при Бойко Борисов. Това ми напомня за един кадър от филма „Кръстникът” , когато гробарят отиде при боса на мафията Дон Корлеоне и му целуна ръка, искайки помощ за детето си. В България  е същото.    ", "date": "2017.09.27", "title": "Партиите са като престъпните групировки ВИС и СИК"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373233-%D1%80%D1%83%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%B7%D0%B0-%D0%BF%D1%83%D1%82%D0%B8%D0%BD", "text": "Руска компания за технологична сигурност, ръководена от съоснователката на Kaspersky Lab е създала смартфон, който не дава възможност на Google и други приложения да събират данни за потребителите, съобщи Блумбърг. Смартфонът \"Тайга\" (Taiga), проектиран от московската компания InfoWatch Group, работи със базирана на Android операционна система, която блокира събирането на данни от приложенията. Освен това той има вградена система за контрол, която дава възможност на експертите по технологична сигурност да ограничават достъпа на потребителите в дадена фирма до приложения или съдържание. \"Повечето приложения за смартфони събират данни за потребителите и ги изплащат на външни сървъри\", казва Наталия Касперски, шеф на InfoWatch. \"Когато хората използват личните си телефони в работата, техните корпоративни имейли, документи и свързани с работата снимки са под заплахата да бъдат изнесени\", добавя тя. За продажбите на \"Тайга\" InfoWatch разчита на търсене в Русия на фона на притесненията за събиране на данни за потребителите от американски компании като Google и Facebook. Затова и първите 50 000 смартфони ще бъдат дадени на служители на руски компании, където акционер е държавата. Потенциални пазари на устройството са и Малайзия и ОАЕ, където фирмата има офиси. Наталия Касперски е сред основателите на Kaspersky Lab, която ръководеше допреди развода със съпруга си Евгений Касперски. Наскоро президентът на САЩ Доналд Тръмп забрани употребата на продукти на компанията от правителствени служби заради обвинения, че тя е свързана с руското правителство. Руският президент Владимир Путин се опитва да намали зависимостта на държавата и бизнеса от продукцията на американски компании като Microsoft Corp. и IBM на фона на геополитическо напрежение със САЩ заради Украйна и Сирия. Русия даде убежище на американския гражданин Едуард Сноудън, който разкри, че Агенцията за национална сигурност на САЩ е имала достъп до центровете на данни на Google, а местен тв канал тази година започна излъчването на комедийна поредица за американски шпионин, внедрен в \"Газпром\".", "date": "2017.09.27", "title": "Руска компания направи смартфон за Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373234-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D1%80%D0%B5%D0%B4%D0%B8-9-%D0%B3-%D0%B2%D0%B8%D0%B4%D1%8F%D1%85-%D0%B5%D0%B4%D0%B8%D0%BD-%D0%B3%D0%B5%D0%BD%D0%B5%D1%80%D0%B0%D0%BB-%E2%80%93-%D1%81%D0%BC%D0%B5%D0%BB,-%D0%B4%D0%BE%D1%81%D1%82%D0%BE%D0%B5%D0%BD-%D0%BB%D0%B5%D1%82%D0%B5%D1%86-%D0%B6%D0%B0%D0%BB%D0%BA%D0%BE,-%D1%87%D0%B5-%D0%B4%D0%BD%D0%B5%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B5-%D0%B5-%D0%BA%D0%B0%D1%82%D0%BE-%D0%BD%D0%B5%D0%B3%D0%BE", "text": "«Българите в Чикаго попитали президента Румен Радев „за референдума на Слави Трифонов“. Хората ръкопляскали, а президентът казал: „Не знам защо депутатите решиха така“.   Г-н президент, нямахте ли доблестта да кажете в очите на нашите сънародници, че всъщност вие не подкрепяте волята на българските граждани, изразена на референдума? Че вие, избраният президент на втори тур от 2 063 032 души, неглижирате волята на 2 509 864 българи, които категорично поискаха да избират депутатите си с мажоритарен вот в два тура? Че вие, също като госпожа Корнелия Нинова, сте привърженик на немската смесена избирателна система, която, както се видя тези дни, е повече пропорционална, отколкото мажоритарна.       Снимка: предоставена от Матей Мандаджиев от Чикаго   Г-н президент, нямахте ли честта да кажете в очите на нашите сънародници, че не са били добре информирани за особеностите на мажоритарния вот? Както твърдяхте в едно интервю по БНР след референдума.   Г-н президент, нямахте ли смелостта да кажете в очите на нашите сънародници, че сте против държавната субсидия за партиите да стане 1 лев на получен глас? Да ви припомня какво казахте при първата си реч в Народното събрание: „Парите за партиите следва да се ограничат чувствително, но с ясното съзнание, че лишени от разумно финансиране, партиите ще станат още по-зависими от лобисти и външни фактори“. Субсидията до ден днешен е 11 лева на глас.       Г-н президент, още с полагането на клетва в Народното събрание, вие се вляхте в редиците на прогнилата политическа класа. И убедено мога да заявя, че решенията от референдума не се превърнаха в закон, не защото депутатите решиха така, а защото всички вкупом решихте така.   Ако вие бяхте толкова загрижен за волята на българските граждани, изразена на реферeндума от 6 ноември 2016 г., можехте да направите това, което ви позволява Конституцията на Република България. Член. 98, ал. 2 от Конституцията казва:    „Президентът на републиката отправя обръщения към народа и Народното събрание.“ Народното събрание не спази законовия срок за разглеждане на резултатите от референдума. Този срок изтече на 14 септември. Ето защо, на 7 септември, примерно, вие можехте да се явите в Народното събрание и да отсечете достойно като президент: „Решете за референдума! Имате още една седмица!“   Преди време в предаването си казах нещо, което ще кажа и днес. Преди девет години на гости ми беше един генерал – смел, достоен летец. Мъж на място. Жалко, че президентът, който имаме днес, не е като него.»    ", "date": "2017.09.27", "title": "Слави Трифонов: Преди 9 г видях един генерал – смел, достоен летец. Жалко, че днес президентът не е като него"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373235-%D0%B7%D0%B0%D0%BB%D1%8A%D0%B3%D0%B2%D0%B0%D0%BC%D0%B5-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE,-%D1%87%D0%B5-%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B8-%D0%B2%D1%81%D0%B8%D1%87%D0%BA%D0%BE-%D0%B5-%D0%BD%D0%B0%D1%80%D0%B5%D0%B4", "text": "    - Самият факт, че в рамките на три месеца се приемат два варианта на доклада е смущаващ и трябва сериозно да ни обезпокои като народни представители. Смущаващо е като факт, защото в основата на разработката на двата доклада стоят едни и същи екипи от дирекциите на МО, Щаба на отбраната и командванията и щабовете на видовете въоръжени сили. Промяната е основно в политическия кабинет. И затова двата доклада не се различават съществено по съдържание. Различават се по изводите, което говори за политически натиск при изготвянето на докладите. На базата на едни и същи изходни данни, а те не могат да бъдат променени, се правят съществено различни изводи за състоянието на отбраната и въоръжените сили. Това говори за дирижирано изготвяне на втория доклад, за скриване на истината от обществото и вземане на по-удобни за кабинета решения в областта на отбраната и по отношение на въоръжените сили.     - Забележете, че докладът е за състоянието на отбраната и въоръжените сили. Но оценка на състоянието на отбраната, като извод - липсва и пак вниманието е насочено към въоръжените сили, защото е по-удобно. Целият първи раздел е посветен на отбранителната политика, доказва се колко е гъвкава и съобразена с реалностите, но няма извод до какво е довела страната в областта на отбраната тази политика. Отбраната е сложно понятие и включва не само приказки за политика, нормативни документи, но и реални неща като въоръжени сили, система за управление, ресурси, подготовка на страната за отбрана, подготовка на населението. Но за тези неща няма нито оценка, нито нормални изводи, освен тези за въоръжените сили. На всички е известно, че има военновременен план, но нямаме представа как се изпълнява.     - Предишното редовно правителство признава, че военновременните запаси не се попълват редовно, дори не изпълняваме директивите на ЕС, а излиза, че това е нещо нормално и не бива да ни смущава. Запасите за военно време, които трябва да са по-големи, откакто сме членове на НАТО от тези при Варшавския договор, не се попълват и опресняват редовно. Боеприпаси не са купувани от 30 години и повече и не достигат за реалното въоръжение, което има в БА. Но и това не е смущаващо и се премълчава. Няма оценка на състоянието на инфраструктурата на страната за нуждите на отбраната, нито за подготовката на населението за отбрана. Тогава за какво говорим и какъв доклад приемаме?   - В доклада на служебното правителство бе посочено, че Въоръжените сили изпълняват частично своите задължения. Вие как коментирате тази оценка?   - Точно тази оценка беше основния мотив за разработването на втория доклад. Знаем, че още в доклада за 2015 г. е записан тревожният извод, че въоръжените сили, вкл. Българската армия, само частично изпълняват възложените им от Конституцията задачи. Служебното правителство с пълно право заяви, че Въоръжените сили не са в състояние пълно да изпълняват задачите Третото правителство на ГЕРБ, обаче, с участието на Обединените патриоти вече заявява, че Въоръжените сили могат напълно да изпълнят възложените им задачи. Браво, достойно за радост на обществото, че е защитено от надвисналата опасност над целия християнски свят, защото защитаваме и външните граници на ЕС. Но данните са същите за некомплекта на формированията, за недостига на средства за бойна подготовка, за лошото състояние на въоръжението и техниката, за нуждата от подготовка на резерва. За нас, като бивши военни, е странно как се правят такива оптимистични изводи, освен, ако целта не е успокоение на общественото мнение и засилване на доверието му към управляващите.     - Има достатъчно факти и те се виждат от обществото. 25 % некомплект общо за армията, е повече от тревожен. Още в царско време 25 % - загубилите боеспособност части са се смятали за небоеспособни и са били извеждани за попълване. Загубите на Българската армия през цялата Първа световна война са около 22% и тя напуска фронта. Убитите са около 9-10% , а те са безвъзвратни загуби. По времето на социализма при 20-40 % загуби формированията се считаха за частично боеспособни. Днес при липса в списъчния състав от 25%, а за някои формирования и до 50% се прави изводът, че те могат напълно да си изпълняват задачите?! Значи, че един екипаж на танк от 3 души, когато го няма механик-водачът е боеспособен и ще тръгне в бой. Или го няма командирът или мерачът. И това е напълно боеспособна армия? Както се твърди в доклада. Как се води подготовката в ротата, на която половината личен състав и командири ги няма. Вероятно се мисли, че всички са рамбовци и сами повишават подготовката си по време на наряд и компенсации след наряда.     - Причините са ясни: ниско заплащане, ниска мотивация за кадрово развитие, нисък статус в обществото. Военната професия не е вече сигурна и хората напускат и ще продължават да напускат. И никакви оптимистични изводи няма да променят нещата. А оптимистичните изводи дават право на управляващите да не повишават заплащането на военните и да отклоняват средствата към други групи от обществото. Да погледнем въоръжението и техниката на армията, което не е сменяно от 30-40 години. Боеприпасите не са опреснявани и стават опасни за ползване. Залъгваме обществото, че закупуването на нови самолети, кораби или бронирани машини е придобиване на нови способности. Нищо подобно! Това е придобиване на нова техника, за която трябва да се подготвят хора, които да я управляват, да се създадат условия за ремонт и поддръжка и чак тогава можем да кажем, че сме придобили нови способности. И още нещо, залъгваме обществото с целите, за които ще придобиваме ново въоръжение. В основата слагаме ли задачите по Air Policing, патрулирането в крайбрежните води или участието в мисии. Въоръжените сили, обаче са единен комплект сили, който изпълнява съвместни операции и действия. Точно за това всяко нещо, което се купува трябва да осигурява трите вида въоръжени сили. Новият самолет при криза трябва да завоюва въздушно превъзходство и да подкрепя действията на сухопътната групировка и защитата на обектите на територията на страната. Корабите не се купуват да охраняват несъществуващи приспособления и платформи в морето, а за охрана на териториалните води и подкрепа на действията на сухопътните войски. Вертолетите се купуват за стоварване на десанти, подвоз на товари и други действия в подкрепа на сухопъните войски. Нищо не се купува само за една задача! Сухопътни войски се изграждат да осигуряват и действията на другите два вида въоръжените сили. Това е известно, но като че ли не и на тези, които вземат решения.     - Тук бих дал една обща оценка, че липсва подготовка на населението за отбрана. Малко са кандидатите да се готвят като резервисти. Ние нямаме резервни сили за армията. Това е резултатът от досегашната политика. Нито армия, нито резерв за усилване. А силата на Българската армия винаги е била в резерва. Тогава за каква пълна готовност говорим? На какво се надяваме!     - Трябва да сме наясно, че с изводите в доклада залъгваме обществото, че всичко е наред. Нуждаем се от нов Стратегически преглед на отбраната, но не изготвен само от управляващите, а с участието на учените и неправителствените организации от областта на отбраната и сигурността, на базата, на който да променим нещата. Нуждаем се от работещи, немногословни нормативни документи в областта на отбраната.   ***    ", "date": "2017.09.27", "title": "Залъгваме обществото, че в армията ни всичко е наред"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373232-%D1%81%D0%BC%D0%B5%D0%BD%D1%8F%D1%82-%D0%B1%D0%B0%D0%BD%D0%B4%D0%B5%D1%80%D0%BE%D0%BB%D0%B8%D1%82%D0%B5-%D0%B7%D0%B0-%D1%86%D0%B8%D0%B3%D0%B0%D1%80%D0%B8-%D0%B8-%D0%B0%D0%BB%D0%BA%D0%BE%D1%85%D0%BE%D0%BB", "text": "Тютюневите изделия и бутилираните алкохолни напитки ще се продават с нов бандерол от 1 януари 2018 г., съобщи пресцентърът на Министерството на финансите. Днес новите образци на акцизните стикери бяха публикувани в \"Държавен вестник\". Единичните цени на бандеролите се запазват, като за тютюневи изделия са 0,013 лв., а за алкохолни напитки – 0,032 лева. Нововъведение при бандеролите за тютюневи изделия е поставянето на QR код, съдържащ линк до сайта на Министерството на финансите. Кодът може да се прочете чрез смартфон или таблет с всяко безплатно приложение за четене на QR код. Акцизните стоки, облепени с действащите към момента бандероли, могат да се реализират в търговската мрежа до изчерпването им, но не по-късно от 31 декември 2018 година. Дължимият акциз е платен при тяхното освобождаване за потребление и както бюджетът, така и търговците на едро и на дребно няма да понасят загуби от продажбата на акцизните стоки, облепени със стар бандерол. Лицензираните складодържатели трябва да върнат неизползваните бандероли в митницата, от която са ги получили, в 30-дневен срок от влизане в сила на новите образци, припомнят от МФ.", "date": "2017.09.27", "title": "Сменят бандеролите за цигари и алкохол"}
{"url": "http://www.classa.bg/%D1%81%D0%B2%D1%8F%D1%82/item/373227-%D0%B4%D0%B0%D0%BB%D0%B0%D0%B9-%D0%BB%D0%B0%D0%BC%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%81%D0%BC%D0%B8%D1%81%D1%8A%D0%BB%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0", "text": "Далай Лама вярва, че смисъла на живота е щастието, за което незаменими условия са състраданието и спокойствието. Духовният лидер на тибетския будизъм говори по този основен въпрос по време на среща в Рига (Латвия), с културни дейци от балтийските страни, в които се провеждат упражнения за всички заинтересовани в будизма. \"Ако ние отхвърляме различните религиозни концепции за живота и имаме доверие в науката, заключението е следното: ние сме тук и сега и искаме щастие и радост, никой не иска проблеми, а ние сме колективни животни и любовта и състраданието са естествено присъщи на нас \" заяви Далай Лама. Според духовния водач \"любовта на майката, контактът на майката с детето е ключов фактор за правилното развитие на мозъка\". А за да избягвате проблеми, за да запазите здравето си и да се радвате, има нужда от спокойствие. \"Никой лекар не ще ви каже: Бъдете нервен, бъдете сърдит, а ще ви каже Отпуснете се. Лекарите знаят, че почивката е добра за здравето, но страхът и гневът буквално изяждат имунната система.\" , каза лидерът на тибетския будизъм.", "date": "2017.09.27", "title": "Далай Лама разкрива смисъла на живота"}
{"url": "http://www.classa.bg/%D1%81%D0%B2%D1%8F%D1%82/item/373228-%D1%81%D0%B0%D1%89-%D0%BE%D1%82%D1%80%D0%B8%D1%87%D0%B0%D1%82-%D0%B4%D0%B0-%D0%B5-%D0%BE%D0%B1%D1%8F%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "\"Съединените щати не са обявили война на Северна Корея\", каза Катина Адамс, говорител на Бюрото за държавни дела в Източна Азия и Тихоокеанския регион. Тя добави, че страната й продължава да търси \"мирна де-нуклеаризация на Корейския полуостров\". Дипломатката подчерта, че никоя държава \"няма право да стреля по въздушни или морски флоти на други държави в международни води или въздушни пространства\". Така тя отговори на думите на севернокорейския външен министър Ри Йонгхо, който няколко часа преди това заяви, че Пхенян има право да сваля американски стратегически бомбардировачи дори извън севернокорейското въздушно пространство. От своя страна Белият дом също отрече да е обявил война на Пхенян. \"Ние не сме обявили война на Северна Корея\", потвърди прес-секретарката Сара Хукаби Сандърс, като отхвърли въпроса като \"абсурден\".", "date": "2017.09.27", "title": "САЩ отричат да е обявената война на Северна Корея"}
{"url": "http://www.classa.bg/%D1%81%D0%B2%D1%8F%D1%82/item/373229-%D0%BF%D1%80%D0%B5%D0%B4%D0%B8-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8,-%D1%81%D0%B0%D1%89-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B7%D0%B0-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F-%D0%BD%D0%B0-%D0%BF%D1%85%D0%B5%D0%BD%D1%8F%D0%BD", "text": "Северна Корея трябва да позволи проверка на ядрените си съоръжения и да изрази готовност да се откаже от програмата си за ядрено оръжие, преди Вашингтон да започне преговори с Пхенян, заяви американският помощник по националната сигурност Хърбърт Макмастър по време на реч в Института за изследване на войната във Вашингтон. Според Макмастър администрацията на американския президент Доналд Тръмп разглежда \"четири или пет\" варианта за разрешаване на ситуацията на Корейския полуостров. \"Някои са по-грозни от други\", призна помощник държавният глава. Той също се позовава на изявленията, в които севернокорейският лидер Ким Чен-ун нарича думите на американския президент за възможността за пълно унищожаване на Северна Корея, като декларация за война срещу Пхенян. \"Надяваме се, че можем да избегнем войната, но не можем да изключим тази възможност\", каза Макмастър, добавяйки, че нищо не може да гарантира, че санкциите, наложени на Северна Корея, няма да предизвикат война. Макмастър разгледа като неприемливо предложението, направено през май от Русия и Китай за замразяване на американските военни учения с Южна Корея, в замяна на замразяване на ядрените и ракетните програми на Северна Корея. \"Замразяване за замразяване е нещо абсолютно неприемливо\", отговори той на въпрос от журналисти в това отношение.", "date": "2017.09.27", "title": "Преди всякакви преговори, САЩ призовават за инспекция на ядрените съоръжения на Пхенян"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373230-%D0%B8-%D0%B4%D0%B0%D0%B9%D1%81%D1%8A%D0%BD-%D0%BF%D1%80%D0%B0%D0%B2%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB", "text": "Британският милиардер и изобретател Джеймс Дайсън (70 г.) обяви, че до 2020 г. ще пусне на пазара електрически автомобил, съобщи Би Би Си. Дайсън разкри, че от две и половина години негов екип от 400 специалисти работи в Мейлмсбъри, графство Уилтшир, по секретен проект за батериите на екологичното возило. Дайсън обеща до две години да инвестира още 2 млрд. британски лири в създаването на ефективни батерии, собствен двигател и дизайн на превозното средство. Бизнесменът, който е създател на бранда прахосмукачки без торбичка, носещи фамилното му име, казва, че още не е решил кой ще е производителят на неговото последно изобретение, но твърди, че изключва това да е някоя от големите автомобилни компании.", "date": "2017.09.27", "title": "И Дайсън прави електромобил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373231-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BF%D0%B5%D1%87%D0%B5%D0%BB%D0%B8-%D0%B8-%D0%B3%D1%83%D0%B1%D0%B8-%D0%B4%D0%BE%D0%B2%D0%B5%D1%80%D0%B8%D0%B5", "text": "Липсата на резултати в битката с корупцията, престъпността и несигурността дърпат надолу рейтинга на правителството. Това показват резултатите от проучване на агенция \"Алфа Рисърч\" за обществено-политическите нагласи, проведено в периода 13-20 септември. Кредитът на доверие към кабинета се поддържа от одобрението към инфраструктурата, външната политика и икономическото оживление. За най-успешни политики, наред с инфраструктурата българите определят още туризма и отчасти образованието. Въпреки че към него има повече резерви, одобрението в аванс се дава преди всичко за увеличението на учителските заплати и усилията за намаляване на отпадащите от училище деца. В дъното на класацията, като най-неуспешни, се определят правосъдието, здравеопазването и борбата с престъпността. Безспорен лидер сред министрите в кабинета е вицепремиерът Томислав Дончев. Новост е второто място на представител на коалиционния партньор - военния министър Красимир Каракачанов, следван от спортния – Красен Кралев и на четвърта позиция Лиляна Павлова като министър на председателството на България на Съвета на ЕС. Интензивните външно-политически обиколки извеждат на пета позиция външния министър Екатерина Захариева. Президентът Румен Радев запазва преобладаващо обществено доверие. Едва 13 на сто заявяват негативно отношение към него. Положителните оценки също леко намаляват, но все пак са значително повече - 54%.", "date": "2017.09.27", "title": "Кабинетът печели и губи доверие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373223-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%B0%D0%BB%D0%B8%D1%81%D1%82%D1%80%D0%B0%D1%82", "text": "Св. Калистрат е живял през трети век. Родил се в гр. Картаген. От детска възраст бил възпитан в християнската вяра. Баща му и дядо му били християни. Неокора, един от неговите прадеди, служил като войник в Йерусалим при Пилат Понтийски през време на Христовите страдания.    Той видял чудесата при Христовата смърт и повярвал в Господа. Бил просветен във вярата и кръстен от апостолите. Като се върнал в къщи, Неокора донесъл сред домашните си светата вяра в Христа. Още от това време родът на Неокора бил християнски род.   Така след време и св. Калистрат бил роден, кръстен и възпитан като християнин. Като възмъжал, станал войник. Той бил едниственият християнин в целия полк. Някои от войниците го виждали как ставал нощно време и се молел на Бога. Споменавал името на Христа Спасителя. Те съобщили на военачалника Персентин, че той е християнин. А Персентин бил свиреп гонител и мъчител на християните.   За да се увери, че Калистрат е наистина християнин, Персентин му заповядал да принесе жертва на боговете. Калистрат решително отказал да стори това.     Нанесен му бил жесток побой. После бил хвърлен в морето. Но Божията сила го избавила от смърт. Два делфина го изнесли жив на брега. Той излязъл невердим от водата.   Като видели търпението на Калистрат при ужасния бой и чудото, станало с него, 49 войници повярвали в Христа Господа. Те били също жестоко бити. След това хвърлени заедно с Калистрат в тъмница. Там св. Калистрат ги научил на вярата и ти укрепил духом. Като него и те проявили голямо мъжество при страданията. Господ показал велика сила над тях.   Като видял, че не може и при най-ужасни мъчения да склони св. Калистрат и другите 49 войници да се откажат от вярата си в Спасителя, мъчителят разпоредил всички да бъдат избити в тъмницата.   Така петдесет войници от полка в Картаген пострадали за името Христово в 266 г. По-късно била изградена църква над техните свети мощи.   © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).  ", "date": "2017.09.27", "title": "Св. мъченик Калистрат"}
{"url": "http://www.classa.bg/%D1%81%D0%B2%D1%8F%D1%82/item/373224-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B5%D0%BE%D0%BF%D1%81%D0%BE%D0%B2%D0%B0%D1%82%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0", "text": "Науката е решила и последните неизвестни, които съществуваха за методите за транспортиране на стотици километри на каменните блокове, с които са били построени най-известните пирамиди на древен Египет, увери във вестник Аш Шарк ал Аусат археологът и бивш министър на египетските антики Захи Хауас. Миналия уикенд The Daily Mail съобщи, че археолозите са сложили край на мистерията за строителството на Голямата пирамида в Гиза, най-старото от седемте чудеса на древния свят. И единственото все още съществуващо. Изследователите са дешифрирали древен папирус, обясняващ начина на транспортиране на тежките по два и половина тона елементи от гранит и варовик на повече от 800 км., които разделят Асуан, в южната част на Египет, и некропола на Гиза, на около двадесет километра от Кайро. Йероглифите разкриват, че 170 000 тона материал, с който Хеопсовата пирамида е била построена преди повече от 4600 години, е пренесен по водите на Нил в дървени лодки и пристигнал на мястото на строежа чрез система от канали. Ръкописът, открит в пристанището на Уади Ал Ярф, е написан от ръководителя на екип от 40 елитни работници. Това е единственото свидетелство от първа ръка за изграждането на Великата пирамида. В него се описва как работниците са работили да променят терена и са изградили огромни диги, за да отклонят водата от Нил. Целта е транспортирането на товарите до пристанището, разположено в близост до строежа. Същевременно археологът Марк Льонер е открил доказателства за съществуването на канал с вода, който е минавал под платото Гиза. \"Ние сме профилирали басейна на централния канал и вярваме, че това е основният транспортен път към подножието на платото Гиза\", каза Лехнер в документалния филм \"Голямата пирамида на Египет: Нови доказателства\", пуснат от британския Channel 4 миналата седмица.", "date": "2017.09.27", "title": "Разкриха и последната мистерия за изграждането на Хеопсовата пирамида"}
{"url": "http://www.classa.bg/%D1%81%D0%B2%D1%8F%D1%82/item/373225-%D0%BF%D0%B0%D0%BF%D0%B0%D1%82%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D0%BE%D0%B1%D1%8F%D1%81%D0%BD%D0%B8%D0%BB-%D0%B7%D0%B0%D1%89%D0%BE-%D0%B4%D1%8F%D0%B2%D0%BE%D0%BB%D1%8A%D1%82-%D0%BD%D0%B0%D0%BA%D0%B0%D0%B7%D0%B2%D0%B0-%D0%BC%D0%B5%D0%BA%D1%81%D0%B8%D0%BA%D0%BE", "text": "Поредицата от земетресения, които удариха Мексико наскоро, предизвика вирусен интерес към запис на ежедневника \"Ел Observador\", в който папа Франциск заявява, че дяволът наказва Мексико и обяснява защо. Интервюто е записано преди няколко месеца, но фрагментът е станал актуален напоследък след земетресението от магнитуд 7.1, което разтърси централната част на тази страна от Латинска Америка, отнемайки повече от 300 живота. Според коментара на Върховния понтифик, Мексико е жертва на толкова много катастрофи, заради Дева Мария от Гуадалупе: \"Мисля, че дяволът наказва Мексико с много гняв, защото дяволът не прощава на Мексико, че Богородица от Гуадалупе е показала сина си там. Това е моя интерпретация, т.е. Мексико е привилегировано в мъченичеството, че е признало и защитило Светата майка .\" \"Тук ще намерите мексиканци католици, не католици и атеисти, но всички са от Гуадалупе. Това означава, че всеки се чувства син на тази, която донесе Спасителя, този, който унищожава демона. Така че светостта е свързана също тук. Аз мисля, че заради дявола се случват всички тези неща в Мексико \", добави Папа Франциск в откъса от интервюто, публикуван в \"The Observer \".", "date": "2017.09.27", "title": "Папата Франсиск обяснил защо \"дяволът наказва Мексико\""}
{"url": "http://www.classa.bg/%D1%81%D0%B2%D1%8F%D1%82/item/373226-%D0%BA%D1%80%D0%B0%D0%BB%D1%81%D0%BA%D0%B8-%D0%B8%D0%BB%D1%8E%D0%BC%D0%B8%D0%BD%D0%B0%D1%82-%D1%85%D0%B5%D0%BD%D1%80%D0%B8-%D1%83%D0%B5%D0%BB%D1%81%D0%BA%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%82%D1%80%D0%B0%D0%BD%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF", "text": "В първата си самостоятелна проява като Първа дама на САЩ, Мелания Тръмп пристигна в Торонто (Канада), по повод на международните мултидисциплинарни състезания за военноинвалиди Invictus, които се провеждат в различни държави от 2014 г. по инициатива на принц Хенри Уелски. Преди събитието, съпругата на Доналд Тръмп проведе среща от 20 минути с британския принц. По време на срещата той направи пред камерите странен жест с пръстите си, в който много потребители на интернет (и тролове) са видели \"знака на дявола\". Потребителите на мрежите направиха веднага едно от нещата, които вършат най-добре: оформяне на теория на конспирацията. \"Първото нещо, което забелязах, когато видях снимката бе как принц Хари прави знака „рог на дявола / сигнал на Сатаната\", написа наблюдателен потребител. В същото време друга група интернавти предположи, че знакът, който показва членът на британското кралско семейство, е свързан с Илюминатите. Въпреки че може да се смята, че това е бърз и злощастен акт на случайност, видео заснето от NBC показва, че принцът поддържа позата цели 16 секунди.", "date": "2017.09.27", "title": "Кралски илюминат? Хенри Уелски направи странен сигнал на срещата си с Мелания Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373220-2018-%D0%B0-%D0%B2%D0%B4%D0%B8%D0%B3%D0%B0%D1%82-%D0%BF%D0%B5%D0%BD%D1%81%D0%B8%D0%B8%D1%82%D0%B5-%D1%81-13-%D0%BB%D0%B2", "text": "  През 2018 г. пенсиите ще бъдат увеличени с 3,8%, а не с 2,4 на сто, колкото се получава по златното швейцарско правило. Това били разчетите на Националния осигурителен институт, обясни новоизбраният му управител Ивайло Иванов пред БНР.   Увеличението с по-голям размер от швейцарското правило стана възможно, след като от 2017 г. бе променен начинът на индексация на пенсиите. Те вече се преизчисляват с увеличение на тежестта на година стаж.   Средното увеличение на пенсиите през следващата година ще е 13 лв., ако бъде одобрено предложението за 3,8 на сто. При увеличение с 2,4% върху средния размер на пенсиите за 2016 г. от 341,74 лв. означаваше да бъдат добавени по 8,20 лв.     От 1 октомври тази година ще бъде увеличена още веднъж минималната пенсия и тя ще стане 200 лв. на месец, припомни Иванов. С увеличението вече 800 хил. души ще са на минимална пенсия, съобщи управителят на осигурителния институт. Това е второ увеличение на минималната пенсия, след като от 1 юли тя стана 180 лв., както бе договорено в управленската програма на ГЕРБ и “Обединени патриоти”.   Вдигането само на минималната пенсия, а след това при възможност и на останалите е по-добрият ход за увеличение на доходите на възрастните, обясни Иванов.   Готвената реформа на ТЕЛК и инвалидните пенсии цели да намали измамите, а не да намали плащаните средства. Всяка година за инвалидни пенсии се плащат 1,8 млрд. лв. Реформата предвижда въвеждането на 6-степенна проверка, преди да бъде отпусната инвалидна пенсия, изваждане на възрастните хора от тези, които могат да получат плащания за инвалиди, и пр. както “24 часа” вече писа.   ТЕЛК носи 40 привилегии, коментира в неделя Иванов. И разказа, че на дете му е извадено решение на ТЕЛК, за да може да влезе в детска градина, а държавата сега ще трябва да му плаща по 500 лв. на месец като инвалидни помощи, докато стане на 18 г.", "date": "2017.09.27", "title": "2018-а: вдигат пенсиите с 13 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373221-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BB%D0%B8-%D0%BC%D0%B5%D1%80%D0%BA%D0%B5%D0%BB-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%BE%D1%82-%D1%82%D0%BE%D0%B2%D0%B0-%D0%B7%D0%B0%D0%B2%D0%B8%D1%81%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "          Германските избори са от голямо значение за цяла Европа, не само за Германия. Техният резултат и онова, което ще последва, ще определи до голяма степен какво може и какво не може да се постигне за обновяване на 60-годишния европейски проект, на който през последните години често се гледа така, сякаш е на патерици. Влизането на германската крайна десница в Бундестага е притеснително, но има опасност мнозина извън Германия да обръщат внимание само на това и така да пропуснат пълното въздействие за Европа от вота в Германия.   Първо, колкото и шумни да са от “Алтернатива за Германия”, централното поле в Германия беше опазено. Това, че Меркел беше преизбрана дори след пристигането на 1 милион бежанци в страната, говори нещо за неговата стабилност и жилавост. Спомнете си, че Марин Льо Пен получи 21 процента на първия тур на френските президентски избори в страна, която прие съвсем малка част от пристигналите в Европа през 2015-2016 г. мигранти.   Главният сюжет от германските избори тепърва предстои да се развие: след избирането на Меркел за нов мандат съспенсът сега е около търсенето на нова коалиция. Резултатът от преговорите ще има далеч по-голям ефект върху бъдещето на Европа от шума около АзГ. И наистина, задачата за опазване на стабилността на западната либерална демокрация ще зависи до голяма степен от динамиката на коалицията в Германия.   Ако и вие като мен споделяте виждането, че в ерата на Доналд Тръмп Европа има ключова роля за опазване на либералния международен ред и ако и вие признавате, че историческото сърце на ЕС е т. нар. френско-германски “мотор”, тогава се налага простото заключение: важно е Меркел и Макрон да намерят общ път към желаното от двамата разпалване или “възраждане” на европейския проект.       Еманюел Макрон и Ангела Меркел. Снимка: официален сайт   В центъра на това усилие е необходимостта да се реформира управлението на еврозоната. За да се убедите колко важна е единната валута, си спомнете, че корените на популисткото движение в Европа са от кризата в еврозоната. Антисистемните и антиевропейските партии се появиха за първи път на изборите за Европейски парламент през 2014 г. - преди бежанската криза да достигне своя връх.   Причините за възхода на популистите се различни за всяка страна. В Германия проточилото се разделение изток-запад добавя специфичен елемент, но дори и при значително подобрените днес показатели в еврозоната е трудно да се оспори, че нейното лошо управление и неправилна структура се отразиха зле на политиката на континента.   И така, ще могат ли двете страни с най-голяма тежест - Франция и Германия, да се споразумеят как да се действа? Макрон се обяви за създаване на поста министър на финансите и бюджет на еврозоната. Германският скептицизъм към някои от френските идеи е добре известен. Има разминавания и между традиционните политически партии в Германия и именно в това отношение коалиционните намерения на Меркел и това какъв вид вътрешно споразумение може да постигне - ще бъдат съдбоносни.   Германските социалдемократи подкрепят плана на Макрон, но те изключиха възможността да продължат да управляват в “голяма коалиция” с Меркел. Зелените, към които вероятно канцлерката ще се обърне да станат част от бъдещия управленски екип, също подкрепят плановете на Макрон, като някои ентусиазирани гласове дори предлагат Германия да изчака да бъдат приети вътрешните реформи на Макрон, преди да продължат заедно към задълбочаване на европейския валутен съюз.   Пробизнес партията на свободните демократи обаче изпитва силни съмнения към интеграцията в еврозоната. В неделя лидерът й Кристиан Линднер ясно изрази тази съпротива: “60 милиарда евро да отидат директно за Франция и Италия? Това е немислимо!” - каза той. Не помага и това, че ако свободните демократи влязат в правителството, както се твърди, Линднер ще поиска поста финансов министър. Част от политическия блок на самата Меркел ХДС/ХСС също изпитва съмнения какво се стреми да постигне Франция, като някои дори нарекоха Макрон “скъпоструващ приятел” по време на кампанията.   Германските избори бяха досега най-важното събитие за Макрон след избирането му. Преди гласуването в неделя той, както се твърди, споделил с приятели: “Ако германските либерали влязат в правителството, с мен е свършено.” Френският президент трябва да покаже на френските избиратели, че може да убеди Германия да приеме европейските му амбиции.   Меркел е напълно наясно със залозите. В нейната представа успехът на Макрон е жизненоважен за спасяване на европейския проект и осигуряване на бъдещето му. Тя, разбира се, е умел политик, но пространството й за действие се стесни.   ЕС беше споменаван малко по време на германската предизборна кампания, но тези избори бяха колкото за Германия, толкова и за Европа. Днес Макрон ще произнесе в Сорбоната реч за бъдещето на ЕС. Избраният момент за това крие опасности. Той трябва да намери точния баланс за интеграцията в еврозоната, за да не направи още по-трудно договарянето на коалиция от Меркел. Той би предпочел социалдемократите да бъдат част от тази коалиция, но в момента това не изглежда възможно.   Германската политика никога не е значела повече за останалата част от континента, но вместо да се вторачваме във възхода на крайната десница, е по-добре да се съсредоточим към коалицията, която ще се появи.", "date": "2017.09.27", "title": "Ще направи ли Меркел коалиция? От това зависи бъдещето на Европа"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373222-%D0%B4%D0%B8%D0%BC%D0%BE-%D1%80%D0%B0%D0%B9%D0%BA%D0%BE%D0%B2-%D1%80%D0%BE%D0%BC%D0%B0%D0%BD%D1%8A%D1%82-%D0%BC%D0%B8-%D0%B5-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%BE%D0%BD%D0%B8%D1%8F,-%D0%BA%D0%BE%D0%B8%D1%82%D0%BE-%D0%BD%D0%B0%D1%80%D0%B8%D1%87%D0%B0%D1%82-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BD%D0%B8-%E2%80%9E%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8%E2%80%9D-%D0%B8-%E2%80%9E%D0%B8%D0%B7%D0%BC%D0%B5%D0%BD%D0%BD%D0%B8%D1%86%D0%B8%E2%80%9D", "text": " Думите на големия френски писател Жан-Клод Кариер: „Много е интересна тази тема за рухването на тоталитарната система. Как така тя рухва и какво става с хората от тези страни? В някои от тях се отключва дивото!” отприщиха моето усещане, което толкова дълго стаявах и което очаквах да узрее.  Значи и там, в онази територия на свободата, има интерес към нашия досегашен свят на отделени зад Желязната завеса люде, захвърлени по иронията на съдбата десетилетия наред под ярема на съветския комунизъм, в оная Империя на злото, където човекът просто бе „винтче” и безгласно същество.  Всъщност „отприщването” стана в една мразовита парижка нощ – беше краят на ноември 2008 година, когато пътувах към квартирата си.  Линията №1 на метрото, свързваща модерния квартал Дефанс с чудесното градче-сателит Венсен, открай време е известна като най-чистата и най-приятната линия за пътуване. Линията на тузарите…  Вниманието ми бе привлечено от двама мъже, от пръв поглед си личеше, че не са местни – премного тъга имаше в очите им.  Да, ами това са си чисти нашенци, сред първите няколко полуфренски думички те „превключиха” на български – особено цветист бе езикът на по-младия от тях.  - Брато – редеше той думите с някакво странно настървение, като гледаше към другия, около 65-годишен мъж – че кой ти е казал, че във Франция е хубаво и е лесно да се живее. Тук честна игра за нас, чужденците, няма, тук трябва да си тарикат като в България, иначе си свършил. Не ти разрешават да работиш, само най-долната работа, да чистиш, миеш задниците и чиниите им. Не можеш за нищо на света да получиш „карт витал”, да не се разболее човек, става страшно… Казват, че била Франция страната на свободата, на светлината, на правата на човека… Права, светлина… Трици…    А ти, как я караш, нали си бивш учител, интелигенция демек? И то учител по френски език, и то в елитна гимназия, ама тия тук нищо не ти признават, що подлизурковци политици френското посолство у нас направи там разни носители на техни ордени, почетни легионери и разни там, ама такива като тебе, дето са научили на френски език с любов към Франция стотици българчета - кукиш… Тебе те направиха… клошар.  - Хайде, не започвай пак, моля те – отвърна по-възрастният, лицето му бе изкривено от болка – какъв ти учител, тук това никой не ти го признава, е, цял ден работих като луд на един строеж, скъсах сухожилие, а ми дадоха само пет евро… Хубав е Париж, но за парижани, а за нас е мизерия, ех, не съм и предполагал, че може да има такава мизерия… Но оня мой съсед Димитър ме подлъга да дойда тук – пари, пари, с лопата да ги ринеш, така ми викаше, и достойнство, свобода, либерте…        Е, знаеш колко ми е пенсията, няма и колкото е дневната надница на французите, а и тези, последните две думи – достойнство, свобода, на Димитър, ме накараха да взема своето решение. Пък и у нас, знаеш, не се издържаше повече – живееш като скот, а те, властниците, те убеждават от телевизията, че си добре, не добре, а супер, според тях… Но какво се оказа – че и тук, в града на Свободата, ние, българите, сме най-долна категория, така се отнасят към нас, че…  - Ами аз какво ти казвам – „атакуваше” вече победоносно младокът-мургавеляк. – Тука, ако не крадеш, ако не лъжеш, умираш прав… Ха-ха-ха – сега вече цялото лице на момчето се люлееше в някаква гримаса-усмивка. Да, странна усмивка…  Учителят разтриваше болното си сухожилие :  - Абе, не мога да спя, в една дупка палатка сме набутани няколко души, един пъшка, друг плаче, трети хърка като резачка, а мене ей тука – и сочи гърдите си – нещо ме смуче, задушава… В Париж най-трудното е да намериш квартира, хазяите искат предплата, гаранция… А като чуят „българин”, и… Да, казах ти, втора категория сме. Е, виждаш ли сега колко е хубаво тук, топличко и приятно, а пък след малко в палатката…  И учителят, облечен вехтичко, но чистичко, кой знае защо, в този миг се поогледа, като че ли търсеше да срещне нечий поглед. Но французите се отдръпваха като от прокажени, това те иначе го правеха възможно най-тактично - о, те, потомците на галите, са майстори на подобни красноречиви жестове без думи – когато нещо не им отърва, просто се извръщат и за тях ти вече не съществуваш. Ти просто не си им интересен. Така бе и сега – французите като че ли не забелязваха нашенците, просто тръгваха към вътрешността на вагона.  Нарочно не слязох на своята метростанция. Знаех, че българските гастарбайтери обитават предимно гората на Венсен, тоест района около последната спирка на „единицата”, но някаква сила като че ли ме караше да се уверя сам в предположението си. Затова и изчаках да слязат първо те, новите ми познати.  В мига, когато прекрачваше прага на вагона, учителят се извърна, лицето му „влезе” в моето:  - Бонсоар, мосю… - и ми се усмихна…  Изтръпнах от тази усмивка.  Но не му отвърнах – какво ли щяха да си помислят останалите пътници? Прониза ме тази мисъл и аз, българинът, постъпих точно като французите – обърнах гръб на учителя…  - Виждаш ли – обърна се с болка в гласа възрастният човек към младока – дори не ми отговарят на поздрава… Толкова обичам Париж, толкова обичам Франция, а те… Да, не ти разрешават дори да ги обичаш!  И тогава нещо прозвънна у мен.    Зашеметиха ме тези последни думи на българския учител.   Не ти разрешават дори да ги обичаш!?!   Едва успях да изправя внезапно натежалото си тяло.  Вече излизах от метрото, когато чух глас, сякаш идващ изпод земята : ”Че на света е само една, една, нашата родна мила страна…Че на света е България само една, една…”  Беше самотен, продран от студа, но все пак достатъчно силен глас…  Учителят, българският учител по френски език и литература, който по всяка вероятност бе научил десетки, стотици българчета на мелодичния език на хората, които сега се гнусяха от него и бягаха като от прокажен, пееше песен за своята родина-мащеха, прокудила го на стари години да си изкарва хляба по този така унизителен начин…  Топла буца ме задави, очите ми се премрежиха – ех, съдбо нашенска, ех, племе българско…  На другата сутрин, пътувайки отново по линия №1, зърнах огромно заглавие на разгънатия от съседа ми отсреща вестник: „Двама души умряха от студ в гората на Венсен…”  Изтръпнах, почти в просъница се взрях наоколо…  В този миг исках, ох, как само исках, да видя оня възрастен, скромничко облечен човечец, тоест българския учител-гурбетчия, и да му отвърна:” Бонсоар, мосю!”  Моментната ми слабост премина – и сега вече осъзнах ясно, че наоколо нямаше и следа от моите среднощни „приятели” – всичко в огромния вагон бе чистичко, спретнато, топло…  Да, обстановка и атмосфера, напълно отговаряща на авторитета и имиджа на метролиния №1 – най-хубавата линия на парижкото метро…  И тогава в мен прозвъннаха и думите на Жан-Клод Кариер на фона на оная песен на Силви Вартан - La Maritza, и думите на Никола Саркози от речта му пред студентите от Софийския университет по време на посещението му в България на 4.Х 2007 г.   „Искам да ви кажа едно нещо: когато срещам европейци от Изтока, аз се питам понякога какво трябва да се мисли за нас, европейците от Запада, които сме ви оставили петдесет години от другата страна на стената, тоест от лошата страна? В моята държава има хора, които намират, че това е нормално. Че свободата е за Запада и че диктатурата е за Изтока. Като че ли един европеец от Изтока не струва колкото един европеец от Запада.”   В този момент аз вече „видях” цял целеничък моя роман – първо, от само себе си, „изплува” заглавието-вопъл - „ФРАНЦИЯ, РАЗРЕШИ ДА ТЕ ОБИЧАМЕ!”, после тръгнаха и редовете - задъхани и нервни, пред просълзените ми очи и пред разтуптяното ми от мъчително безсилие сърце…   .  Убеден съм, че ти не ще останеш безучастен към героите в нея. Най-малкото защото и ти, и в това съм убеден, все някога в своите собствени усещания си прозирал, че те са частица от всички нас, АНОНИМНИТЕ, на чийто гръб вече двадесет години някои „богоизбрани” мародерстват и обезсилват жизнените ни сокове. Все пак в този свят би трябвало да има поне елементарна справедливост. В това всъщност аз виждам посланието на моята книга. Да, поне мъничко справедливост…   Защото ние, хората, сме временни, но онова „…че на света е само една, една нашата мила, родна страна…” е вечно, нали?  Франция, разреши да те обичаме.  ", "date": "2017.09.27", "title": "Димо Райков: Романът ми е отговор на ония, които наричат емигрантите ни „предатели” и „изменници”"}
{"url": "http://www.classa.bg/%D1%81%D0%B2%D1%8F%D1%82/item/373213-%D0%BC%D0%B5%D1%80%D0%BA%D0%B5%D0%BB-%D0%B2-%D1%88%D0%BE%D0%BA-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B0%D0%BF%D1%83%D1%81%D0%BA%D0%B0-%D0%B5%D1%81", "text": "   яловото обединение на партиите Християндемократически съюз и Християнсоциален съюз, оглавявано от бившия канцлер Ангела Меркел, което управлява от 8 години страната, получава едва 33% от гласовете. И това е исторически най-ниския резултат за този консервативен блок, от момента на неговото създаване досега. Много анализатори разчитат този резултат за ХДС/ХСС не като победа, а като поражение. Защото сега или трябва да направят коалиция със Свободните демократи и зелените, каквато не е правена досега, или да отиват на нови избори.   /СДПГ/ е с 20,5% от гласовете. Тя също губи много от своята популярност, главно заради факта, че в миналия парламент направи голяма коалиция с ХДС/ХСС и обра всички негативи от факта, че Меркел пусна милиони мигранти в Германия.   стана ясно, че като трета политическа сила в Бундестага влиза партията „Алтернатива за Германия“ с 12,6%. И като в ужасен сън за Меркел и нейните отвъдокеански ментори, „Алтернативата“ иска еднозначно да се върнат всички мигранти в страните, от които са пристигнали. А Германия незабавно да напусне Евросъюза.    сила в германската провинция Саксония и втора сила в цяла Източна Германия. Тя като на шега превзе такива области като Тюрингия, Бранденбург и Мекленбург. И докато в Западен Берлин тя е на четвърто място, то  в Източен Берлин „Алтернативата“ е втора политическа сила.     класира Свободната демократическа партия на Германия / Св.ДП / с 10,7%. Следват я Левите с 9,2% и Зелените с 8,9%.   И понеже Социалдемократическата партия на Германия/СДПГ/ и Алтернатива за Германия, както и партия Левите, обявиха, че преминават в твърда опозиция и няма да се коалират с ХДС/ХСС, то на доскоро комфортно управляващия консервативен блок на Меркел му остава само една възможност.      Коалиция със Свободните демократи и със Зелените. Такава коалиция не е правена никога досега в историята на Германия, и ако тя изобщо стане реалност, от нея могат да се очакват много проблеми за управлението. Не за друго, а защото между тези партии съществуват големи разногласия по ключови въпроси от управлението на страната.   ърнем отново към изборните резултати. Свободните демократи и Зелените досега не са били в управляващи коалиции или имат съвсем кратки, епизодични участия в такива. Което означава, че немският народ не ги е пратил в Парламента да управляват, а да бъдат опозиция. Но, също като нашите патриоти, те могат да се присламчат към управлението, примамени от постове и други облаги. Което означава, че на следващите избори ще рухнат окончателно. Докато позициите на СДПГ, Алтернатива за Германия и Левите, ще бъдат много по-силни.   И понеже Свободните демократи и Зелените не са били предвиждани за участие в управлението, тях може да ги изключим от сметките на блока ХДС/ХСС, който се готвеше да управлява отново. Но този блок получи само 33% от гласовете. А немските Социалдемократи заедно с Алтернатива за Германия и Левите получават общо 42,3% от гласовете.    опозиционни партии – Социалдемократическата партия на Германия, Алтернатива за Германия и Левите –  получават общо почти 10% повече от управляващия досега блок на Меркел. Което означава само едно – народът не иска отново управление на Меркел. А ако сложим в сметките и Свободните демократи, които също не одобряват мигрантската политика на Меркел, ще се окаже, че  при положение, че страната им управлява като колонии поне24 от общо 28 страни в ЕС и извлича от това съответните облаги? Ами отговорът е много прост. Облагите от колониалното управление на страните в ЕС отиват в дълбоките джобове на големите корпорации и техните управители-олигарси. А до обикновените хора в Германия не достига почти нищо. С изключение на мигрантската напаст и терористичните атентати. Затова хората и в Германия не искат вече ЕС.   лидерите на Алтернатива за Германия заяви:   .   Това искаме и ние, българите. Това искат народите, които бяха впримчени в проваления проект на Трансатлантическите корпорации, наречен Европейски съюз.   .  ", "date": "2017.09.27", "title": "Меркел в Шок! Германия напуска ЕС?!"}
{"url": "http://www.classa.bg/%D1%81%D0%B2%D1%8F%D1%82/item/373214-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B3%D0%B5%D0%BD-%D0%B0%D1%81%D0%B8%D0%BF%D0%BE%D0%B2-%D0%BD%D0%B0-%D1%84%D1%80%D0%BE%D0%BD%D1%82%D0%BE%D0%B2%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%B5-%D0%B1%D0%B8%D0%BB%D0%BE-%D0%BA%D1%80%D0%B0%D0%B9%D0%BD%D0%BE-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE", "text": "За първи път от десетилетия Русия изгуби по време на бойни действия толкова високопоставен военен.   Руският военен съветник беше убит с пряко попадение на снаряд в неговия команден пункт — но защо генералът е бил толкова близо до противника?   Гибелта на генерал-лейтенант Валерий Асипов на фронтовата линия е първата загуба сред старшите офицери (генерали) от страна на руските и дори на съветските въоръжени сили от времето на войната в Афганистан.   От трима от генералите на СССР, загинали в Афганистан, двама са били летци.   Обстоятелствата около тяхната гибел са различи и не подлежат на статистически анализ.   Генерал-майор Николай Власов лично е пилотирал Миг-21 бис «с цел повишаване на резултативността при работата с афганистанските ВВС».   Генерал-майор Вадим Хахалов с вертолет атакувал малкоподвижна цел и при вираж бил свален. Единственият загинал в Афганистан сухопътен висш офицер, генерал-лейтенант Пьотр Шкидченко бил заместник на Главния военен съветник, т.е. бил фактически третият човек в ограничения контингент съветски войски.       Генерал Шкидченко изпълнявал заповеди на Главния военен съветник — на генерала от армията Михаил Сорокин по установяване на ред в района на град Хоста.   Вертолетът Ми-8, на който Шкидченко и още няколко съветски офицери излетели в Хост, бил обстрелян недалеко от базата, паднал в планините и изгорял.   Генералът бил разпознат по часовника на ръката му.   Още двама генерали загинали в Афганистан от болести — генерал-лейтенант Анатолий Драгун и генерал-майор Анатолий Цуканов, съветник на командващия артилерията на ВС.   По време на двете чеченски кампании нито един руски генерал не е загинал в бой.   За това има логично обяснение.   Отдавна няма нужда от личното участие на представителите на генералитета на фронтовата линия на бял кон, както в наполеоновската епоха.   Дори по време на Втората световна война след 1943 година генералите загивали само случайно, както например генералът от армията Иван Черняховский, който загинал от терористичен акт.   Отчасти това е предизвикано от особеността на бойните действия в Сирия.   И гръмките названия «дивизия» и «корпуси» на сирийската правителствена армия не трябва да ни заблуждават.   Неслучайно официалните лица от руското Министерство на отбраната вече година съвсем внимателно избягват употребата на такива гръмки термини, когато описват сирийските сили, участващи в една или друга операция.   Именно с това се е занимавал в командния пункт на фронтовата линия генерал Асипов.   Това е грозната действителност, която не се вписва в никакви теоретични схеми на военното изкуство.   Това са фактите. Грозните.   Трябва да се осъзнае, че в сравнение с това, което представляваше Сирийската арабска армия преди две години, сега нещата там са на светлинно разстояние от миналото.   Те успешно обучиха някои сирийски части не само в пехотния бой, но в провеждането на сложни настъпателни операции.   Характерът на бойните действия диктуваше необходимост от личното му присъствие в командния пункт в непосредствена близост до противника.   Вечна слава на героя!   Човечеството има дълг точно към такива хора.   Почивай в мир, генерале!   Поклон пред героизма ти в името на свободата!", "date": "2017.09.27", "title": "Присъствието на ген. Асипов на фронтовата линия е било крайно необходимо"}
{"url": "http://www.classa.bg/%D1%81%D0%B2%D1%8F%D1%82/item/373215-%D1%80%D1%83%D1%81%D0%B8%D1%8F-%D0%B8%D0%B7%D0%B2%D0%B0%D0%B4%D0%B8-%D0%BD%D0%B0-%D0%BF%D0%BE%D0%BA%D0%B0%D0%B7-%D0%BD%D0%BE%D0%B2%D0%BE-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%BE-%D0%BE%D1%80%D1%8A%D0%B6%D0%B8%D0%B5-%D0%B4%D0%BE%D1%81%D1%82%D0%B8%D0%B3%D0%B0%D1%89%D0%BE-11-200-%D0%BA%D0%BC-%D1%87%D0%B0%D1%81%E2%80%A6-%D1%81%D0%B0%D1%89-%D0%B2-%D1%88%D0%BE%D0%BA%E2%80%A6", "text": "  Русия тушира САЩ във вечната надпревара кой е по-по-най във въоръжаването. Москва вече изпитва хиперзвуковия летателен апарат Ю-71 (Yu-71), който 10 пъти превишава скоростта на звука и е способен да носи ядрени бойни заряди, пише „Вашингтон Фрий Бекън“ (ВФБ) с позоваване на доклад на военноанализаторския център „Джейнс информейшън груп“.    Според информацията на ВФБ Русия разработва този летателен апарат от няколко години, а първите изпитания са проведени през февруари 2015 г. Машината е част от руския секретен проект 4202, свързан с ракетната програма.        Според авторите на доклада, Москва реализира проекта в опит да преодолее американската противоракетна отбрана, която е създавана за поразяване на атакуващи балистични цели, движещи се по разчетни траектории. Хиперзвуковите маневриращи апарати, като създаваните в Русия, е крайно сложно да се проследи и свали, тъй като не се движи по разчетна траектория, а скоростта на движение достига 11 200 км/час.    Ю-71 прилича на неотдавна тествания китайски WU-14. Както отбелязва „Вашингтон Таймс“, Русия възнамерява през 2020-2025 г. да базира 24 хиперзвукови летателни апарата с ядрени бойни глави недалеч от селището Домбаровски. Хиперзвуковата система предвижда както стратегическа, така и обикновена модификация, съобщава „Вашингтон Таймс“. Към това време Москва ще разполага с нова междуконтинентална балистична ракета, способна да носи Ю-71.    Според вестника Русия възнамерява да използва хиперзвуковия военен проект като инструмент за натиск по време на преговорите със САЩ по контрол на въоръженията, тъй като системата съществено ще ограничи ефективността на американската ПРО", "date": "2017.09.27", "title": "Русия извади на показ ново хиперзвуково оръжие достигащо 11 200 км/час… САЩ в шок…"}
{"url": "http://www.classa.bg/%D1%81%D0%B2%D1%8F%D1%82/item/373216-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D1%80%D1%83%D1%81%D0%BD%D0%B0%D0%BA-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%B7%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B8-%D0%BD%D0%B0%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "Мажоритарният собственик в руската “Северстал” е решил да опита възможностите на интернет със собствена платформа за образование и намиране на работа.   Мордашов основа нова компания в края на миналата година, която през тази започна да придобива стартиращи компании, с цел да диверсифицира инвестициите си, пише Bloomberg.      казва Артем Кумпел, който оглавява технологичното подразделение на компанията Severgroup.   По неговите думи руският милиардер е  обяснява още Кумпел.   Компанията направи първото си придобиване през февруари, като купи контролния пакет на онлайн платформата Remontik.ru. След това последваха още 2 сделки. Според оценката на Bloomberg Billionaires Index Severgroup се изчислява на 55 милиона долара.", "date": "2017.09.27", "title": "Най-богатият руснак със собствена платформа за образование и намиране на работа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373217-%D0%BD%D0%B0%D0%B4-40-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B0%D1%81%D0%BB%D0%BE%D1%82%D0%BE-%D1%81%D0%B0%D0%BC%D0%BE-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0", "text": " Каква е причината за това – в студиото на БНТ „Денят започва” темата коментираха Димитър Зоров – председател на Асоциацията на млекопреработвателите и доц. Божидар Иванов, Център за икономически изследвания в селското стопанство. Димитър Зоров коментира, че една нищожна част от сивата икономика е излязла на светло, заради това, че правителството предприе мерки да бъде обвързано субсидирането на глава животно с доказване на производство на литър мляко и това е причината. Не, че са произведени и са създадени нови стопанства, както виждате в световен мащаб – намалява интереса към този бранш, коментира още той.     Според нас производството и добива на мляко в България е около 1 млн. литра годишно, добави Зоров. Това, което беше декларирано за 2016 г. е около 520-530 хил. тона. Това ще рече, че около 45% е в сивия сектор. Като казваме сив сектор това са малки стопанства, това са много хора, които си предлагат директно млякото по пазарите. Продават млякото си без документи на предприятия. Истината е, че когато това, което виждате вие в магазина като краен продукт и цена по-малко от половината отива в джоба на преработвателя и много по-малко в джоба на производителя. Всичко друго са данъци, надценки, печалби на търговците и така нататък, коментира още Димитър Зоров.   Доц. Божидар Иванов коментира от своя страна, че в ЕС повишението на цената на маслото е 84%, не е 45%, така че ние може да сме доволни, че е само 45%. Най-добрият ефект за потребители, за производители и за всички останали е когато има конкуренция. Когато има такава сива конкуренция, нелоялна, това не е много добре. Около 50% от млякото стига официално до мандрите. Къде се губят останалите 50% е другият въпрос, който и ние си задаваме.   Една много голяма част около 15-20% от млякото, което се произвежда се произвежда в малки стопанства. Една много голяма част от това мляко остава именно в тях. Това не може да се нарече сив сектор, защото това остава за домашни нужди на самите производители. Около 20% е сивия сектор, не е чак толкова фрапиращо като цифри.   Маслото и млякото са два различно продукта по отношение на своето съдържание. При маслото преобладават мазнините при другото преобладават белтъците, така че в момента има излишък на белтък, но има дефицит на мазнини. На това се дължи именно тази разлика в цените на тези два продукта. От август 2014 г. цените вървят надолу. Тези цени в момента са на нивата от 2012 година, коментира още доц. Божидар Иванов.", "date": "2017.09.27", "title": "Над 40% поскъпна цената на маслото само за година"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373218-%D0%B3%D1%80%D0%B8%D1%88%D0%B0-%D0%B3%D0%B0%D0%BD%D1%87%D0%B5%D0%B2-%D1%81%D0%B2%D0%B8%D0%B2%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-%E2%80%9C%D0%BF%D0%B5%D1%82%D1%80%D0%BE%D0%BB%E2%80%9D-%D1%81-82-%D0%BC%D0%BB%D0%BD-%D0%BB%D0%B5%D0%B2%D0%B0", "text": "  Капиталът на “Петрол” да бъде намален от 109 млн. на 27 млн. лева. Това предвижда дневния ред на извънредно общо събрание, насрочено за 27 октомври.   Посочено е, че операцията се прави с цел покриване на загуби, за да може дистрибуторът на горива да продължи да е работещо предприятие.     До намаляване на капитал на фирма се стига, когато заради неизгодни сделки или други задължения активите са се свили. Целта е капиталът да е съпоставим с тяхната стойност, поясниха финансисти.   Това означава, че активи на “Петрол” за 82 млн. лева вече не същестуват или са били прехвърлени извън компанията.   “Целта на тази операция е пределно ясна, а именно дружествата, свързани с групата “Петрол” АД, да не си платят задълженията към КТБ, заявиха синдиците на банката, попитани от “24 часа”.   Чрез серия от цесии и прихващания дългът на компанията към банката, който е над 200 млн. лв., бе заличен. След това контролът над “Петрол” бе поет от няколко компании, свързани с бизнесмена Гриша Ганчев. Сега те ще гласуват и за намаляване на капитала на дружеството.   През февруари т.г. синдиците на КТБ публикуваха анализ за големите длъжници на банката. В него фигурира и “Петрол”. Част от неговите акции са заложени или се притежават от КТБ заради невърнати кредити общо 153 млн. лв., става ясно от него. Проследено е и прехвърлянето на заложените 10 търговски марки от дружеството.   В анализа си синдиците изрично подчертават, че предприемат всички разрешени от закона действия, за да попречат на заличаване на активи на длъжници. Според информирани за действията на “Петрол” вече е сезирана прокуратурата.", "date": "2017.09.27", "title": "Гриша Ганчев свива активите на “Петрол” с 82 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373219-%D0%B5%D0%BA%D1%81%D0%BF%D0%B0%D1%82%D1%80%D0%B8%D0%BE%D1%82%D0%BA%D0%B0-%D1%81%D0%B5-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D1%85%D0%BE%D1%80%D0%B0", "text": "Предстои съдът да прецени дали да одобри споразуменията с прокуратурата или да ги отхвърли. Ако бъдат одобрени, това означава, че обвиняемите ще имат влязла в сила присъда. Споразумението на Велева е за 3-годишна условна присъда с изпитателен срок от пет години.   Пред OFFNews адвокатката на Велева Росица Драгинова потвърди, че подзащитната ѝ се е съгласила на споразумение с прокуратурата. След като стана ясно, че Анелия Велева е сред задържаните в акция на прокуратурата и МВР, тя напусна поста си на председател на структурата на НФСБ в Костинброд и прекрати членството си в партията.     “Считам, че станах обект на негативна медийна кампания именно поради партийната ми обвързаност и заради участието на НФСБ в правителството”, се посочва в молба на Велева, с която тя иска да напусне партията на вицепремиера Валери Симеонов. В нея се посочва още, че се очаква с оставката на Велева да се сложи край на “спекулациите с НФСБ и с името на Валери Симеонов”. Велева заявява също, че е набедена за извършеното престъпление.   Първоначално петима от обвиняемите по делото – Калина Иванова от Хасково, Калин Василев (с когото бившата активистка на НФСБ живее на семейни начала), Дилян Николов от Бургас, Николай Дюлгеров (бивша барета) и Любомир Тодоров, бяха оставени в ареста. Само Велева беше освободена с мярка “подписка”, тъй като съдът счете, че няма достатъчно доказателства за съпричастността ѝ към групата.   Според прокурор Елка Караниколова обаче става въпрос за “стройна организация”, в която Велева и приятелят ѝ имали основна роля. Сочената за тартор на бандата Калина Иванова е осигурявала имигрантите, тя се обаждала на Дилян Николов и Калин Василев, като вторият набавял превоза, за което го подпомагала Велева.   Прокуратурата обжалва решението за мярката за неотклонение на Велева като извади снимков материал, с който се доказва съпричастността ѝ към групата. Тричленен състав на Окръжния съд в Пловдив със съдия-докладчик Цветан Цветков заключи, че може да се направи обосновано предположение за съпричастността на Велева към престъпленията.   Групата беше разбита, след като е наблюдавана близо два месеца. На 23 юли полицията заложи “капан” на магистрала “Тракия” и първоначално е спрян “пилотен” автомобил на групата. По-късно са спрени и другите два автомобила, които се движили с около час зад първата кола. В колите били останалите участници в групата, сред които и Велева. Полицията откри в колите двама сирийци и трима иракчани, които е трябвало да бъдат изведени от територията на страната.   Вицепремиерът Валери Симеонов коментира случая, като призова от него да не се прави “индийски сериал”. „Аз лично бях изненадан и не се наемам да коментирам истина или не е истина това. Не съм правил контакт с нея, след задържането ѝ. Не ми е проблемът тя, за да търся среща с нея. Кой каквото си е направил, ще си носи отговорност за това. Тя беше достатъчно лоялна и си подаде оставката. Въпросът е приключен, не виждам защо трябва да правим индийски сериал от това”, коментира пред Нова тв вицепремиерът.", "date": "2017.09.27", "title": "Експатриотка се призна за виновна за трафик на хора"}
{"url": "http://www.classa.bg/%D1%81%D0%B2%D1%8F%D1%82/item/373212-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D1%82%D1%83-95-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%BA%D0%BE%D0%BC%D0%B0%D0%BD%D0%B4%D0%BD%D0%B8%D1%82%D0%B5-%D0%BF%D1%83%D0%BD%D0%BA%D1%82%D0%BE%D0%B2%D0%B5-%D0%BD%D0%B0-%D0%B8%D0%B4-%D0%B2-%D1%81%D0%B8%D1%80%D0%B8%D1%8F", "text": "Това съобщи официалният представител на Министерството на отбраната на Русия генерал-майор Игор Конашенков.       Стратегически бомбардировач-ракетоносонец Ту-95 на ВКС на Русия    се казва в постъпилото прессъобщение от Министерството на отбраната на Русия.   Според думите на Конашенков, изтребително-авиационното покритие на бомбардировачите е осъществено от изтребителите Су-30 и Су-35 от летище Хмеймим.   Отбелязва се, че при изпълнение на бойната задача руските стратегически бомбардировачи Ту-95 успешно са преодолели разстояние около 7 хиляди км, изпълнявайки по едно дозареждане във въздуха от самолетите Ил-78.   Конашенков подчерта, че ударите по обектите на ИДИЛ са изпълнени в интерес подкрепата на успешните настъпателни действия на сирийската армия за разгрома на последния плацдарм на терористите.   Всички поразени цели са се намирали извън населените места и на безопасно разстояние от опорните пунктове на спецназа на САЩ и бойците от Сирийските демократични сили. По-рано самолетите на руската авиогрупа нанесоха десет удара по обекти на терористите в Идлиб в Сирия.", "date": "2017.09.27", "title": "Стратегическите бомбардировачи Ту-95 ликвидираха командните пунктове на ИД в Сирия"}
{"url": "http://www.classa.bg/%D1%81%D0%B2%D1%8F%D1%82/item/373208-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BA%D0%B8%D1%81%D0%B5%D0%BB%D0%BE-%D0%BC%D0%BB%D1%8F%D0%BA%D0%BE-%D0%BF%D0%BE%D0%B4%D0%BB%D1%83%D0%B4%D1%8F%D0%B2%D0%B0-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5", "text": "          \"Трудно е, трябва ти много упорство, за да не се откажеш\", казва пенсионерката Цвета Радкова, която на 66-години отново ходи на училище в село Момчиловци в Южна България. Но дъщеря ѝ Веселина, която е довела и 9-годишното си момиченце, вече владее цели изречения на китайски език и с това окуражава съучениците си, пише АФП в репортаж от родопското село.     Малцина европейци, а дори и не всички българи, са чували за Момчиловци – селото, сгушено нависоко в склоновете на Родопите близо до границата с Гърция. В Китай обаче Момчиловци се е превърнало в нарицателно за загадки, чудеса и дълголетие. На негово име дори е наречена напитка от кисело мляко, която направо подлудява китайските потребители.   Това лято Момчиловци прие стотици гости от Китай, които участваха в третия китайско-български „Фестивал на киселото мляко\". Навред се виждат табелки на китайски, които насочват гостите към залата за лекции, посветени на чудотворното влияние на киселото мляко върху здравето - или пък към дегустации на кисело мляко и сирене. Деца тичат наоколо, подвикват „Ни Хао\" („здравейте\" на китайски) и разпространяват фестивални брошури и карти на селото на български, китайски и английски език. На втория ден от фестивала се провежда конкурс за красота. Избрана е новата „Царица на киселото мляко\", която ще украси опаковката на продукта „Момчиловци\".   Изглед от китното родопско село Момчиловци   Хората от Момчиловци са свикнали с китайските гости, откакто през 2009 г. китайската фирма \"Bright Dairy\" за пръв път достави в Китай бактериите, открити в местното кисело мляко. С помощта на тези бактерии фирмата разработи за китайските потребители напитка от кисело мляко. Тя се консумира със сламка, не е така гъста и действа освежаващо. Не е забравен и произходът на напитката, която е кръстена \"Момчиловци\", а на етикета се вижда българска девойка в народна носия.     В Китай този момчиловски айрян е известен със съкратеното име „Мосилян\" и е шампион по продажби в този процъфтяващ сектор. Напитката се продава в повечето супермаркети, а реклами за нея са обичайна гледка по автобусните спирки и по телевизията. Популярността ѝ особено нарасна след скандала със замърсеното мляко на прах в Китай, който накара много потребители да се ориентират към марки, които се смятат за международни или традиционни и следователно – за по-безопасни.   Българското кисело мляко е популярно и в Япония - на снимката българският сумист Калоян Махлянов рекламира българския продукт   Под мотото \"Чудотворната тайна на селото, където хората живеят дълъг живот - Момчиловци\", през миналата година продажбите са достигнали 765 милиона евро, съобщи говорител на фирмата пред „Франс Прес\". \"Момчиловци е известно като „село на дълголетниците\" - поради големия брой столетници, живеещи тук\", заяви говорител на фирмата в рамките на фестивала. И наистина - поне трима души от курса по китайски, в който са се записали 40 местни жители, твърдят, че техни роднини са живели повече от 100 години. \"Нашето проучване показа, че една от тайните на дълголетието е местното кисело мляко\", казва фирменият говорител.     В Момчиловци живеят около 1000 души, а годишно в селото идват около 1000 китайски туристи при общ брой на гостите от около 5000-6000, обяснява кметицата Сийка Суркова. \"Броят им нараства всяка година и това е нормално, като се има предвид огромната рекламна кампания за киселото мляко в Китай, от която ние печелим\", добави тя.   През 2014 г. Момчиловци става домакин на китайския „Сървайвър\", в който седем китайци, въоръжени само с китайско-български речник, трябваше да се оправят в едно българско семейство. Но през миналата година в България са дошли едва 18 500 китайски туристи, като по този показател страната сериозно изостава от европейската тенденция към привличане на китайски туристи. За преки полети между двете страни засега само може да се мечтае, обясняват запознатите. Гостите на Момчиловци от Китай трябва да летят до Европа и оттам да вземат вътрешен полет за София или Пловдив. А накрая ги чакат още няколко часа по път с много завои, за да стигнат до селото. Но пък си заслужава.", "date": "2017.09.27", "title": "Българско кисело мляко подлудява китайците"}
{"url": "http://www.classa.bg/%D1%81%D0%B2%D1%8F%D1%82/item/373209-%D0%B1%D0%B5%D0%B7%D0%BE%D0%B1%D0%BB%D0%B0%D1%87%D0%BD%D0%B8%D1%82%D0%B5-%D0%B4%D0%BD%D0%B8-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B2-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%B8-%D0%B7%D0%B0-%D0%BC%D0%B5%D1%80%D0%BA%D0%B5%D0%BB", "text": "          Новият Бундестаг, чиито фракции в понеделник започнаха своето конституиране, е небивало многочислен: 709 депутати от седем партии и шест фракции. Необичайно много са и новите лица в парламента, защото „Алтернатива за Германия\" (АзГ) за пръв път влиза в Бундестага, а либералите от СвДП на изборите преди четири години не успяха да прескочат бариерата. В резултат – над парламента сякаш е паднала гъста, ако не и неприятна мъгла.   Този извод се налага не само заради появата на \"Алтернатива за Германия\" в Бундестага. Тази партия още не беше сформирала парламентарната си фракция, когато нейната най-успешна политичка, лицето и председател на партията Фрауке Петри, се дистанцира с обвинението, че умерените членове на „Алтернативата\" „биват дискредитирани на всички равнища\". Малко по-късно от Мекленбург-Предна Померания дойде новината, че четирима депутати от АзГ в провинциалния парламент се „отлюспват\". Тоест, потвърждава се една стара истина: че популизмът е едно, а сериозната партийна програма – друго. Така възниква опасността „Алтернативата\" да се придвижи още по-надясно, макар че всъщност избирателите ѝ поставиха още едно поръчение: да бъде благонадежден политически играч.   Политиката е борба - със всички   След като социалдемократите оповестиха, че не желаят да участват в нова широка коалиция и минават в опозиция, само за една нощ близо 1000 души станаха техни партийни членове. 268 се записаха и в партията на Зелените, а навярно сходни цифри ще оповестят и други партии. Това показва, че политическият ангажимент не се изчерпва само с попълването и пускането на една бюлетина. В годините на големите вътрешнополитически сблъсъци докъм края на 1970-те, тоест във времето, когато Федерална република Германия още търсеше себе си, участието в изборите беше далеч по-високо от шокиращо ниските 76,2 на сто, регистрирани в неделя. В онези години двете големи партии обединяваха и огромни членски маси и с право се наричаха „масови партии\". Изводът гласи: гражданите трябва да се ангажират повече, а партиите – отново да намерят начин да ги интегрират. И да си припомнят, че политиката е съревнование и спор за най-добрите концепции. Че политиката е и борба. Със всички.   Но политиката е и друго: да изграждаш доверие, да постигаш компромиси, да поемаш отговорност. В едно от първите си изявления Ангела Меркел каза, че идните седмици „няма да са от най-леките\", но нейната партия ще се справи с трудностите, защото носи отговорност пред избирателите и пред собствената си програма.     Нужно е и време. През 2005 година, когато възникна първата широка коалиция, на партиите им трябваха повече от два месеца, за да постигнат споразумение. Втората широка коалиция отне дори близо три месеца за преговори. Сега в деня след изборите редица представители на бизнеса и икономиката призоваха за бързо сформиране на кабинет. Тези призиви бяха насочени най-вече към досегашната, а очевидно и бъдеща канцлерка.   Но Меркел е отслабена – независимо от факта, че с целия си огромен опит съумя да излъчва спокойствие дори в бурята на първите следизборни дебати. Внимателният анализ на изборните резултати показва, че християндемократите са изгубили подкрепата на онези гласоподаватели, които изпитват усещането за социална несигурност, които се боят от бъдещето и навярно тъкмо поради това реагират толкова агресивно винаги, когато стане дума за бежанците. Досега, през 12-те си години като канцлер, Ангела Меркел на няколко пъти съумя да се „преизмисли\" като политик на голямата сцена. В сегашната партийно-политическа констелация обаче това ще бъде много трудно.   Безоблачните дни останаха в миналото.", "date": "2017.09.27", "title": "Безоблачните дни останаха в миналото. И за Меркел."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373210-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B5-%D0%B4%D0%BE%D0%B9%D0%B4%D0%B5", "text": "              Апокалипсисът пак не дойде. След изборите в Германия Европа се оказа на светлинни години далеч от „края на света\", с който съмнителни коментатори и злонамерени партии плашеха месеци наред. Да напомним тезата им. Континентът се управлява от либерали, виновни за безчет злини, включително за тероризма и бежанския поток. Тези безродници не умеят да удържат дори единството на бюрократизирания от тях ЕС. И всичко ще завърши с неизбежния възход на крайните десници, колапса на либерализма и закономерния разпад на ЕС. Добрият изход за България е \"да не къса връзките си с Русия\" - или поне да пренебрегва догматичните европейски изисквания.   Колко пъти сте го чували от крайно десни политици, от таблоидния печат, от прокремълски анализатори?     Сега дойде време за контравъпроса: Къде се дяна очакваният апокалипсис? Ръстът на крайната десница във Франция и първата поява на такава партия в германския парламент не дават достатъчно аргументи за подобни заключения. Напротив, волята на избирателите в ЕС търси все по-настойчиво разумния глас и му осигурява победа във всички западноевропейски държави, които през последните месеци са били поставени пред изпитанието, наречено избори.   Европа преминава през кризите с Гърция и Великобритания, през терористичните актове и кибервойните може би не докрай умело и може би не толкова визионерски, колкото би ни се искало, но затова пък със стабилната воля на мнозинството да продължи да отстоява ценностите, които движат света в по-добрата посока. Изборите в Германия, Франция и Холандия показаха, че повечето им граждани са мотивирани от доверие в ЕС, а не обратното. Нагласите в България сочат същата тенденция – доверие в ЕС, което надвишава с цели 10 процента средните нива на доверие в ЕС като цяло     .   Възниква точно обратната картина на това, което монотонно повтарят крайната десница и любителите на Кремъл - доказва го както социологията, така и изборният процес. Тогава защо ли непрекъснато ни плашат с предстоящ катаклизъм? Може би защото пророците на този катаклизъм постепенно добиват смущаващото усещане, че българският европейски избор е окончателен? Ето няколко примера, които навярно особено ги тревожат:   Както повечето европейци, българите имат по-високо доверие към институциите на ЕС, отколкото към своите собствени. Разликата е в това, че нивата на доверие в националните институции в България са драматично по-ниски, отколкото другаде, но от това общата тенденция не се променя.   Както повечето европейци, българите намаляват доверието си към ЕС в моменти на кризи (Гърция, Брекзит), а после го възстановяват.   Както повечето европейци, българите смятат, че е много важно да има свободно движение, работа и образование в ЕС, както и да се полагат общи усилия за отбрана и сигурност.   Дори и когато харесват Русия, българите залагат на ЕС. Според данните на Евробарометър, доверието към ЕС е най-слабо изразено сред българите над 75-годишна възраст – сред тази група на Евросъюза се доверяват 32 %. Но дори и този най-нисък процент е близо до средните нива на доверие към ЕС, измерени във всички страни-членки.     Драматично разминаване между българите и повечето останали европейци личи по три теми: разширяването на ЕС (в България има повече гласове \"за\"), въвеждането на еврото (в България има повече гласове \"против\") и отношението към бежанците (България е над два пъти по-враждебна към тях).   Има и едно четвърто разминаване, което обикновено остава незабелязано, но всъщност може да ни дообясни защо публичното пространство е залято от апокалиптични прогнози за срутването на ЕС. Това разминаване е следното: в сравнение с другите европейци, българите по-малко искат обща енергийна политика, като процентите са съответно 62 и 73. Едно пропукване, в което редица защитници на кремълската политика най-вероятно са видели своя шанс за задълбочаване и разширяване на различието между България и ЕС.   Ще успеят обаче само при едно положение: ако българите започнат да вярват не на желанието си за по-добър живот, а на басните на провалени политици.", "date": "2017.09.27", "title": "Апокалипсисът, който не дойде"}
{"url": "http://www.classa.bg/%D1%81%D0%B2%D1%8F%D1%82/item/373211-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%80%D0%B0%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-%D1%83%D1%80%D0%B0%D0%BD%D0%BE%D0%B2%D0%B8%D1%82%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8-%D0%BD%D0%B0%D0%B4-%D1%81%D1%8A%D1%80%D0%B1%D0%B8%D1%8F-%D0%BF%D1%80%D0%B5%D0%B7-1999-%D0%B3", "text": "Българската поетеса Павлина Павлова написа разтърсващ текст за болните от рака в България, пише “Петел”. Вижте посланието й без редакторска намеса:    Само произнасянето на страшната диагноза ме кара да потръпвам, а това се случва вече не само всеки ден, а дори още по-често. Защото онкологичните заболявания станаха част от живота на почти всяко българско семейство. Питаме се: Защо? Как стана? Откъде се взе?   И като че забравяме за последиците от Чернобил и още по-скорошното ни заразяване след бомбардировките на НАТО над Югославия през 1999 г. Но докато сръбското правителство хвърля милиони за обеззаразяването на почвата от обеднения уран, изсипан щедро от натовските самолети, не съм чула наше правителство да си е мръднало пръста в тази насока.   И това е интересно:    Познавах един доктор от Военна болница, д-р Манев, който тогава протриваше праговете на министри на здравеопазването, защото беше изготвил програма, чрез която искаше да намали последиците от тези безсмислени военни операции срещу мирното население на България. Никой не откликна и онова, което д-р Манев предвиждаше, вече е факт. Знаел ли е американският генерал Уесли Кларк, ръководил операция “Милосърден ангел” какво ще се случи след тези военновъздушни операции. (В американския щаб кодовото название на операцията е “Благородна наковалня”?!). Със сигурност – да, защото на въпрос колко цели са били унищожени, е отговорил лаконично: “Достатъчно!”.    Може би нашето правителство тогава, ръководено от Иван Костов, с външен министър Надежда Михайлова, си е въобразявало, че от хвърляните 37 хиляди касетъчни бомби с обеднен уран над съседите ни нищо няма да прелети през границата. Но да не забравяме, че дори в кв. “Горна баня” падна една от тях. А западните ветрове, които тогава духаха непрестанно, вероятно за заразили почвата и водата на цяла Западна България. Страшното е, че това заразяване ще трае стотици години и все нови и нови хора ще се разболяват и ще напускат нашия свят. За бум на рака в Сърбия съседите ни открито говорят.   В България – мълчат. А положението е драматично и с всяка изминала година заболяевамостта от рак ще расте. Заради тези бомбардировки се раждат все повече деца с физически и умствени увреждания, заради този обеднен уран са променени безброй човешки съдби.   След като правителството ни е наложило мораториум по темата за рака, нека поне подкрепим всички, които са имали нещастието да станат негови жертви. Защото думи като съпричастност, милосърдие, подкрепа все още не са изпразнени от съдържание, а когато човек изпадне в ситуацията на борба за живот, всяка от тях може да му донесе облекчение на страданията.   Аз призовавам всички, които не са се превърнали в бездушни манекени, да започнат кампания, с която да се задължи българското правителство да отдели средства за почистване, доколкото е възможно, на почвата и водата в пограничните със Сърбия райони. Защото всички ядем храна, без да сме наясно откъде е произведена. Защото пием вода, за която не сме сигурни дали е заразена или не с обеднен уран.   Политиката, господа, не е само да се кланяте на западните си партньори, а и да се грижите за здравето и благополучието на народа, който ви е издигнал на високите постове.   Докато си затваряте очите пред реалностите, може би онкологично заболяване вече пълзи в кръвта на вашите потомци – никой не е застрахован, запомнете това!", "date": "2017.09.27", "title": "Разкрития за рака в България след урановите бомбардировки над Сърбия през 1999 г."}
{"url": "http://www.classa.bg/%D1%81%D0%B2%D1%8F%D1%82/item/373207-%D0%BC%D0%B5%D1%85%D0%B5%D0%BB%D0%B5%D0%BD-%D0%BE%D1%82-%D1%81%D1%80%D0%B0%D0%BC%D0%BD%D0%BE-%D0%BF%D0%B5%D1%82%D0%BD%D0%BE-%D0%B4%D0%BE-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%BF%D0%BE%D0%B4%D1%80%D0%B0%D0%B6%D0%B0%D0%BD%D0%B8%D0%B5", "text": "            Мехелен се намира по средата между Брюксел и Антверпен. В центъра на града има грижливо реставрирани къщи от времето на Ренесанса, над пазарния площад се извисява готическата катедрала и кметството в същия стил. Кметът Барт Зомерс от 2001 година насам се бори срещу екстремизма и радикализирането. Тази битка трудно може да бъде спечелена, и много лесно – загубена.   53-годишният политик е не само кмет на Мехелен, но и председател на фракцията на фламандските либерали. Той е и бивш министър-председател на Фландрия. Казва, че политиката му се крепи на два основни стълба: десният – е сигурността. „Инвестирахме много в полицията, освен това няма друг град в Белгия, който да има повече камери за видеонаблюдение\".   Левият стълб пък бил интеграционната политика: „Не можем да оставим цяла една група от обществото да се капсулира и изолира. Ние всички сме граждани на Мехелен, без значение дали сме родени тук или в Мароко\", казва Зомерс.   Сравнението с околните градове ясно показва, че кметът има право. Атентатът срещу залата Батаклан в Париж беше извършена от терористи от Брюксел, един от нападателите в Барселона е бил имам в съседния на Мехелен град Вилвоорде, а девет нови членове на една терористична ядка бяха заловени в Антверпен през миналата година. Мехелен няма подобни проблеми. Градът е считан за образец по отношение на успешната интеграция на имигранти и бежанци. В него няма радикални ислямисти и нито един от 86-те хиляди жители на града не е заминавал за Ирак или Сирия, за да се бие за терористите от \"Ислямска държава\" (ИД). В наполовина по-малкия Вилвоорде има 28 радикални ислямисти, а в Брюксел – цели 200. При това ситуацията в Мехелен никак не е лесна – всяко второ дете има миграционен произход, 20% от населението са мюсюлмани, в града живеят представители на общо 138 различни нации.   През 90-те години на Мехелен все още се гледаше като на „петно на позора\" в Белгия. И не само това: градът държеше редица отрицателни рекорди – като най-мръсен, най-престъпен и най-радикален, тъй като беше и крепост на дясноекстремистката партия \"Vlaams Belang\".   Днес Мехелен е „перлата на Белгия\", а \"Vlaams Belang\" събра на последните избори има-няма 9 процента от гласовете. Градът вече е чист, сигурен и един от най-бързо развиващите се в цялата страна. Как стана това?   Кметът Зомерс вярва, че педагогическият принцип „изисквай, но и поощрявай\" има място и в обществения живот: „Който усеща, че неговите проблеми се взимат насериозно, е готов и да даде повече от себе си\", казва той. Примерът - едно професионално училище, в което делът на учениците с миграционни корени е близо 80%. Сред тях има и 20 млади бежанци, които не само учат фламандски, но и това как да се справят сами в белгийското общество. Учат се практически неща, като как се отнасят мъжете и жените в Белгия едни към други, кои са градовете в моя регион, как да попитам за пътя и т.н.   Готическото Старо кметство в Мехелен   Който влезе в класните стаи на извънредните паралелки, остава изумен, че са толкова празни. Помещенията без проблем биха побрали по 30-35 ученици, но в тях има само по осем души и една учителка. Броят на учениците в един клас е ограничен до максимум 12. Основната цел на тези уроци е бежанците максимално бързо да усвоят езика дотолкова, че да могат да бъдат приети в нормалните класове.    И Мехелен може да се похвали с успех в това отношение: четирима от всеки пет чужденци успяват да постигнат тази цел и то само след една година – независимо, че някои от мигрантите преди това изобщо не са стъпвали в училище. Освен това всеки от бежанците получава по един помощник, който да го ориентира в новата среда. Това е много важно, за да не се изолират мигрантите само сред своите сънародници. През миналата година Мехелен е бил единствената община в Белгия, която доброволно е приела 250 бежанци. „Преди 15 години подобно нещо нямаше да е възможно, мехеленци тогава щяха направо да ме разстрелят\", казва кметът Зомерс.     \"Мехелен ми харесва много\", казва 15-годишният Рафик, който преди 18 месеца е избягал от Афганистан. „Ядосва ме само това, че още нямам право да уча в „нормалните класове\".   Навремето Рафик навярно е щял да попадне в едно от гетоизираните училища за мигранти. Днес няма вече подобни училища, защото кметът успял да прокара своята идея за смесване на местните ученици с мигрантите.   Кметът на града Барт Зомерс   „Родителите първо бяха загрижени, защото децата от гетата не говореха добър фламандски и нивото на учебния процес не беше особено високо. След това обаче успяхме да убедим няколкостотин семейства от средното съсловие да изпратят децата си в новите, смесени училища, а в замяна на това обещахме, че ще подобрим качеството на учебния процес. За децата това също е добре, защото те свикват с реалностите на утрешния ден – с многообразието\", казва кметът.   Неговата концепция се оказва успешна - от 2001 г. насам той е преизбиран точно три пъти, при това с високи резултати.     Разходите по интеграционната програма, според Зомерс, са инвестиция в бъдещето. Парите за нея той икономисва от други пера в бюджета, включително и от съкращаване на излишни служители в общината.   Градът отбелязва забележително развитие: нивото на средните доходи на населението расте по-бързо, отколкото другаде в Белгия. Мехелен е единственият белгийски град, в който бедността постоянно намалява. Разцветът на града напоследък привлича и все повече семейства с високи доходи от други региони, което се отразява добре на местните данъци. Всичко това е от полза за хората в Мехелен – без значение дали живеят там от три дни или откакто са родени.", "date": "2017.09.27", "title": "Мехелен - от срамно петно до пример за подражание"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373203-%D0%BF%D0%BE%D1%80%D0%BD%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B2%D1%8A%D0%B2-%D1%84%D0%B5%D1%80%D0%BC%D0%B0%D1%82%D0%B0-%D0%BF%D1%80%D0%BE%D1%87%D0%B5%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%B2-blitz-bg-https-www-blitz-bg-layf", "text": "Оказа се, че зад порно видеото с участничката в новия сезон на „Фермата\" стои отмъщението на бивш възлюбен на Марина Сучкова, пише вестник \"ШОУ\" в новия си брой, който вече е на пазара. Той само чакал тя да се появи в родния риалити формат и да изпрати кадрите в редакцията на„ШОУ\". На тях се вижда как Сучкова заедно с друга блондинка се докосват чисто голи под душа. Видеото продължава с горещи ласки между двете, като те изобщо не се притесняват, че са както майка ги е родила.    Засега не е ясно къде и кога е сниман клипът.    Има само субтитри към него които са на немски език и представляват реклами. Самата Марина се описва като разкрепостена сексуално, а последният й любовник бил с 19 години по-млад от нея.    Марина пристига в България през 90-те години, когато бяга от войната в Чечения. Тук се влюбва в художник. Бракът й обаче не е цветя и рози, скандалите и пиянските свади в живота й са ежедневие. Днес вече се радва на свободата си, има двама синове, които отглежда сама.", "date": "2017.09.27", "title": "Порно скандала във \"Фермата\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373204-%D0%BC%D0%BE%D0%B4%D0%B5%D0%BB%D0%BA%D0%B0-%D0%BD%D0%B0-%D0%BF%D0%BB%D0%B5%D0%B9%D0%B1%D0%BE%D0%B9-%D0%BF%D1%83%D1%81%D0%BD%D0%B0-%D1%81%D0%B2%D0%BE%D0%B8-%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D1%81%D0%BD%D0%B8%D0%BC%D0%BA%D0%B8-18-%D0%B8-%D1%81%D0%B5-%D0%B4%D0%BE%D0%BF%D0%B8%D1%82%D0%B0-%D0%B4%D0%BE-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8-%D0%B4%D0%B0%D0%BB%D0%B8-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D0%B2%D0%B8%D0%B4%D0%B5%D0%BE-18", "text": "Джена Бентли, 27-годишната супермоделка на \"Плейбой\" не може да реши дали да предприеме оперативни действия за намаляване на бюста си и направи нещо необичайно - поиска мнението на своите поклонници. В тази връзка тя публикува дори свои топлес фотографии, пише \"Мирър\". Желанието за намаляване на гърдите възникнало в ума на красавицата по време на сутрешен крос, когато за малко не претърпяла кошмарен инцидент заради големината им.      След признанието, че обмисля подобна операция, и публикуването на разголените й снимки, хиляди фенове я затрупали с послания и молби да не ляга на хирургическата маса.      \"Откакто споделих за евентуалната хирургична интервенция, аз бях буквално залята от съобщения от фенове. Повечето ме молят в никакъв случай да не го правя. Един от тях даже ми предложи да плати за допълнителното увеличаване на гърдите ми. Моят бюст е 100 процента естествен, аз се гордея с това, но за жалост започнах да изпитвам проблеми при тренировките ми\", заявява Джена Бентли.      \"Все още не мога да реша какво да предприема, затова публикувах мои топлес снимки, за да може потребителите в мрежата да ми помогнат да избера кое ще бъде най-доброто за мен\", казва още моделката.                  ", "date": "2017.09.27", "title": "Mоделка на \"Плейбой\" пусна свои пикантни СНИМКИ 18+ и се допита до феновете си дали се нуждае от намаляване на гърдите (ВИДЕО 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373205-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%E2%80%9E%D1%82%D0%B0%D1%82%D1%83%E2%80%9C-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%B0%D0%BA-%D0%B6%D0%B8%D0%B2%D0%B5%D1%8F%D1%82-%D1%80%D1%83%D1%81%D0%BA%D0%B8%D0%BD%D0%B8%D1%82%D0%B5-%D0%B4%D0%BD%D0%B5%D1%81-%D1%81%D0%BD%D0%B8%D0%BC%D0%BA%D0%B8", "text": "Певиците Юля и Лена бяха извънредно популярни в края на 20 и началото на 21 век. Тандемът на сцената е създаден като музикален проект след кастинг през 1999 г. от Иван Шаповалов и композитора Александър Войтински. Двете тогава са съответно 14 и 15 години и са представени на публиката като лесбийска двойка.    Кариерата на двете момичета се разви скорострелно с помощта на няколко хита, целувки в клиповете и на сцената и провокативни текстове и поведение. Те бяха малки, изглеждаха мили и музиката им звучеше модерно, но прецизно изградената скандалност в имиджа им всъщност ги направи известни не само Европа, а и в САЩ, и в целия свят, пише debati.bg.    В интервю Юлия смело споделя, че за първи път е целунала момиче, когато е била едва на 7 години. Говори се, че Юлия и Лена са излизали заедно като двойка, но родителите на Лена са били твърдо против еднополовите връзки поради религиозни причини. През 2003 г. обаче певиците официално казват, че не са лесбийки, а поддържат този имидж за маркетингови цели. Името „Тату\" е съкратена версия на израза „Та любит Ту\" („Едната обича другата\").      Първият хит на Юлия Волкова и Елена Катина е песента „Я сошла с ума\" („Аз откачих\"), който в продължение на няколко месеца заема първите места в хит-парадите на руските радиостанции. През октомври излиза клип на „Я сошла с ума\", който веднага заема първо място в класациите на MTV Russia.       През 2004 г. дуото се разделя с досегашния си мениджър със скандал. Момичетата не са доволни, че Шаповалов не обръща внимание на музиката, а се фокусира върху създаването на скандали около групата. По същото време Юлия забременява с първото си дете от омъжения си любовник, с когото се разделя скоро след това.    През 2007 г. се ражда и второ й детенце от тогавашния й съпруг – бизнесмена Парвиз Ясинов. След този брак в Обединените арабски емирство тя приема исляма и разказва в интервюта, че винаги са я очаровали джамиите и забулените жени. Тя дори си татуирала на слабините текст с арабска калиграфия и думата хиям (любов). През 2010 двамата се развеждат и след това тя се запознава с Георгий Зарандия.      През миналата година той бе арестуван като организатор на престъпна група за грабежи. През 2011 г. Волкова и Катина пускат съобщение за пресата в своя официален уебсайт, че се разделят след 3 албума на английски и 3 на руски. Причината са конфликти между момичетата, които искат да преследват солови кариери. Те финализират дискографията си с двоен албум с ремикси.    През 2013 г. Лена се снима в еротична фотосесия за руското издание на сп. Maxim. През лятото Лена се омъжи за дългогодишния си приятел – словенския музикант Саша Кузманович. Двамата се познават още от 2003 г., когато тя е била на върха на славата си. Тогава връзката им е била трудна и двамата се разделят, за да осъзнаят по-късно, че славата не е по-важна от любовта. Брачните им церемонии през 2013 г. са две. Първата е в Словения, откъдето е младоженецът, и е била свързана със съответните местни традиции.        Втората церемония се прави в Москва в руски стил. Hа 14 ноември 2014 година първият й самостоятелен албум „This is Who I Am\" излезе на музикалния пазар, а три дни по-късно (на 17 ноември) за броени часове се изкачи до топ 10 на най-голямата дигитална платформа за музика в Русия – iTunes. На 22 май 2015 г. тя роди син. Сега певицата живее в Лос Анджелис със съпруга си. Преди месеци Лена публикува свои снимки, на които освен нея са съпругът ѝ и общият им син Александър.         Певицата се старае да съхрани своя личен живот в тайна, но по повод рождения ден на сина си, направи изключение и публикува сантиментален колаж от снимки на цялото семейство.            „Преди две години се роди нашият син Александър. Раждането на бебе – винаги е огромно щастие, което се случва веднъж в живота\", коментира снимките певицата. След официалната си раздяла дуото има още няколко съвместни изяви като последната е на церемонията по откриването на 22-те Зимни олимпийски игри в Сочи, където изпълняват хита „Not Gonna Get Us\". И Лена, и Юлия все още се занимават с музика и развиват соловите си кариери, но поне досега не са успели дори да се доближат до славата на съвместния си проект t.A.T.u.", "date": "2017.09.27", "title": "Помните ли скандалните „Тату“? Няма да повярвате как живеят рускините днес (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373206-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Напрегнат ден, се очаква за тези, които към всичко се отнасят лекомислено. Ако не разполагате с достатъчно сдържаност и отговорност, не обвинявайте другите за своите грешки. Денят е благоприятен за планиране на следващата ви почивка и пътуване. Нов роман, може да не се развие както сте искали, но не се разстройвайте. Ако сте пълни с нови творчески идеи, ще имате нужда от финанси, за да ги приложите. Огледайте се за надеждни партньори и влиятелни личности, които да ви помогнат в предвиденият план. Възможно е неочаквано пътуване в чужбина. Между другото, там е възможно и среща с любим човек. Ще получите благодарност от хора, на които сте помогнали. Вие сте щедри с вашата подкрепа и съвети, което е важно. Финансите ви, ще се развиват много добре, така ще може да си купите всичко което сте планирали и дори повече. Денят е добър за образование, комуникация с бизнес партньори и активна кореспонденция по интернет. Повишете самочувствието си и авторитета в колектива. Не позволите на другите да печелят, за сметка на вашият професионализъм и богат опит. За решаването на здравословни проблеми, може да се наложи да направите редица изследвания. Колкото по-скоро го направите, толкова лечението ще е по-ефективно. Днес ще трябва да разчитате само на себе си и своите таланти. Другите пътища към успеха, ще бъдат блокирани от измамите и критиките от страна на шефовете ви. Досадна случайност, може да провали плановете ви в личния живот. Не тръгвайте на път в лошо настроение, иначе без неприятен инцидент, няма да се разминете. Рутината, морално ще убива мечтите ви. Може дори да изоставите работата си и да отидете на разходка в парка. Съзерцавайки пролетта, ще поискате да промените живота си, започвайки с работата и стигайки до любимия. Възможно е запознанство с лице, след общуването с което, състоянието ви забележимо, ще се промени. Ще чуете, за вас, много откровения от приятели. Някои от тях, ще ви зарадват, а други, напротив, ще ви разстроят. Хазартните игри е по-добре да изключите от живота си, много по-голям шанс да спечелите пари има в работата ви. Денят е добър, за тези които са решили да купят неща за дома и да направят подарък на любимия. По-малко се занимавайте с тези неща, които не ви носят щастие и радост. Продажба или закупуване на жилище , ще бъде повече от успешно. Основното нещо е, всички документи да са събрани предварително, а не да го правите в последния момент. Предстоят ви изразходвани за лечение, пазаруване за децата, ремонт на домакински уреди и закупуване на предмети за бита.   Днес, трябва да решите да прекарате времето си насаме с любимия човек. Толкова рядко може да си го позволите, поради постоянната си заетост, така че се насладете напълно на това време. Може да отидете на ресторант, да излезете сред природата или да създадете романтична атмосфера у дома. След това дълго, ще помните този прекрасен ден. Ако твърде рязко, се опитате да промените съдбата си, няма да успеете. Напротив, постоянно ще се сърдите, че нещата не вървят по план. Денят не е добър и за вземане назаем пари от приятели. Трудно е да се предскаже дали, ще бъдете в състояние да изплатите всички дългове. Вечерта посветете на комуникация с реални, а не виртуални приятели. Трябва да бъдете усърдни в работата си, тъй като, ако бързате, ще направите много грешки. Възможно е днес, да срещнете истински гуру, който ще ви даде много мъдър съвет. За пазаруване и решаването на домашни проблеми, денят е добър, за това следва да му обърнете специално внимание. Възможно е пътуване, след което да заемете водеща позиция в колектива. Трудно ще ви се отдават нови и глобални проекти, но с помощта на опитни колеги, ще се справите. Вечерта са възможни парични постъпления, както и добри новини от любимия човек. Като цяло, се пригответе за попълнение на семейството.", "date": "2017.09.27", "title": "Дневен хороскоп 27 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373202-%D0%BD%D0%B8%D0%BB%D0%BE-%D1%89%D0%B5-%D0%B4%D0%BE%D0%BA%D0%B0%D1%80%D0%B0-%D0%B8%D0%BD%D1%84%D0%B0%D1%80%D0%BA%D1%82-%D0%BD%D1%8F%D0%BA%D0%BE%D0%BC%D1%83-%D1%81-%D1%82%D0%B0%D0%B7%D0%B8-%D0%B3%D0%BE%D1%80%D0%B5%D1%89%D0%B0-%D1%81%D0%BD%D0%B8%D0%BC%D0%BA%D0%B0", "text": "Докато тук температурите падат ли падат и дъждът вали ли вали, някои се припичат на 40-градусови температури. Една от тях е Николета Лозанова, която е в Дубай, научи БЛИЦ. Естествено скандалната екс водеща на \"Папараци\" нямаше как да не се похвали, че е в меката на лукса и на златотърсачките. Тя типично за нея избра един от най-провокативните начини, публикувайки снимка без горнище в социалните мрежи. Определено стопли мъжките сърца в тази вторнишка дъждовна и мрачна вечер.  ", "date": "2017.09.27", "title": "НиЛо ще докара инфаркт някому с тази гореща СНИМКА"}
