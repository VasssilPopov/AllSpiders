{"url": "http://www.classa.bg/%D1%81%D0%B2%D1%8F%D1%82/item/393740-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BD%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0-%D0%BF%D0%BE%D0%B4%D0%BC%D0%BE%D0%BB%D0%BD%D0%BE-%D0%B8-%D0%B4%D0%BE%D0%BA%D1%8A%D0%B4%D0%B5-%D0%B2%D0%BE%D0%B4%D0%B8-%D1%82%D0%BE%D0%B2%D0%B0", "text": "Въпреки факта, че Boeing твърди, че неговите самолети са безопасни и отговарят на всички сертификационни изисквания на Федералната авиационна администрация. (FAA), при условие на анонимност група инженери от компанията и регулатора разкриха пред The Seattle Times, че FAA е делегирала на самия производител (???) голяма част от анализа на безопасността и е разчитала изцяло на констатациите на компанията. След това, другите регулатори на въздушната безопасност по света са сертифицирали Boeing 737 MAX 8 въз основа на одобрението на FAA. Според тези източници, анализът на Boeing е подценил силата на компютърната система с ИИ на нейния 737 MAX 8, наречена \"MCAS\", която автоматично избутва носа на устройството при определени обстоятелства. Според някои специалисти именно този „софтуер\" е вероятно да е причинил загубите в Етиопия и Индонезия. Според източниците на вестника, когато 737 MAX 8 влезнал в експлоатация, системата MCAS работи с мощност, която надвишава четири пъти данните, посочени в първоначалния анализ на безопасността, направен от Boeing. Освен това анализът не е взел предвид, че „софтуерът\" се рестартира всеки път, когато пилотът реагира, което позволява на системата да натиска многократно носа на самолета. Също така, инженерите са посочили, че ако Boeing е бил преценил правилно въздействието на повредата на системата MCAS, никога не би била разрешена конфигурацията за отчитане само на един сензор за ъгъла на носа. Разработването на 737 MAX е било прибързано, според инженерите, тъй като Boeing се състезавал да пусне самолета до пазара преди Airbus да пусне своя A320neo. При тези обстоятелства компанията е спестила време от анализа на сигурността. Така, системата MCAS дори не е спомената в ръководствата за обучение, тъй като се е очаквало тя да работи само при екстремни обстоятелства. Освен това пилотите са се обучавали да летят на 737 MAX 8 с минимално допълнително обучение, атрактивна перспектива за авиокомпаниите, които са наясно с разходите. Например един пилот твърди, че неговото обучение за този нов тип въздухоплавателно средство е включвало малко повече от един час сесия с IPAD, без нито един час на симулатор. Вестникът отбелязва, че Boeing и FAA са информирани за анонимните разкрития на своите служители и са били помолени да коментират цели 11 дни преди бедствието в Етиопия на 10 март. В петък вечер FAA отговори, че е следвала стандартния процес на сертифициране за самолетите Boeing 737 MAX. От друга страна, Boeing направи изявление тази събота, в което посочи, че \"FAA е взела предвид окончателните конфигурационни и оперативни параметри на MCAS по време на сертифицирането на MAX, и заключила, че тя отговаря на всички регулаторни и сертификационни изисквания\". , Освен това компанията производител добави, че \"не може да коментира\" въздушните катастрофи в Етиопия и Индонезия \"поради продължаващото разследване\".   Boeing също не е отговорил директно на подробното описание на провалите в сертификацията MCAS, но посочи, че представеното от вестника съдържа \"някои съществени неточности\".", "date": "2019.03.19", "title": "Изкуственият интелект ни превзема подмолно и докъде води това"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/393733-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D0%BB%D0%B8%D1%85%D0%B2%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B8%D1%81%D0%BA%D0%B8-%D0%B4%D0%BE-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-2019-%D0%B3", "text": "    През първата половина на 2019 г. лихвените проценти по новодоговорени срочни депозити и кредити ще се запазят на достигнатите ниски равнища. Вътрешните фактори, които ще влияят върху динамиката на лихвените проценти, ще продължат да бъдат високият приток на привлечени средства в банките и конкуренцията в сектора. Основен външен фактор ще бъде лихвеният цикъл в еврозоната. Това пише в годишния информационен материал на  Асоциацията на банките в България  (АББ) с основни акценти върху  икономиката  и  банковия сектор  на България през 2018 г. В него експертите от направление „Банкова политика и анализи“ на АББ се позовават на данни на тримесечното издание „Икономически преглед“ на БНБ. В анализа се посочва, че състоянието на икономическата среда е определящо за дейността на банковата система.  Според прогнозите на централната банка през първата половина на 2019 г.  депозитите  на  неправителствения сектор  ще продължат да нарастват със сравнително високи темпове в условията на повишена несигурност, произтичаща от външната среда, продължаващо увеличение на доходите от труд и липсата на достатъчно сигурни алтернативи на спестяването в банките.     В БНБ прогнозират, че  кредитът  за неправителствения сектор ще продължи да нараства, но с по-ниски темпове от отчетените към края на 2018 г. Факторите, които ще стимулират растежа на кредита през прогнозния хоризонт, са предвижданото продължаващо нарастване на вътрешното търсене, както и запазването на сравнително ниски лихвени проценти по кредитите.     Лихви на ниски нива  В АББ изчисляват, че изминалата година се характеризира със задържане на достигнатите ниски нива на средните лихвени проценти по новодоговорените депозити и по-плавен спад на лихвените проценти по кредитите спрямо 2017    г.   Лихвени проценти по депозити В края на 2018 г. средният лихвен процент по депозитите с договорен матуритет за домакинства в левове се понижава с 3 базисни пункта до 0,21% от 0,24%, колкото бе към края на 2017 г., посочват в АББ. При депозитите в евро има ръст от 2 базисни пункта до 0,23% от 0,21%. Средният лихвен процент за новодоговорените депозити с договорен матуритет за фирмите спада до 0,06% от 0,09% за депозити в левове и до 0,02% от 0,05% за тези в евро. Лихвени проценти по кредити В края на 2018 г. средните лихвени проценти по  жилищните кредити  се понижават до 3,25% за отпуснатите кредити в левове, в сравнение с 3,63% година по-рано. Средните лихвени проценти по жилищните кредити достигат 3,63% за отпуснатите заеми в евро при 4,09% в края на предходната 2017 г. Средният лихвен процент по  потребителските кредити  в левове към края на декември 2018 г. се повишава до 9,08% спрямо 8,85% в края 2017 г. Лихвените проценти по потребителските заеми в евро към края на декември 2018 г. се понижават до 3,78% в сравнение с 4,89% година по-рано. Към края на декември 2018 г.  годишният процент на разходите  (ГПР), който освен лихвата, включва и всички такси и комисиони, свързани с кредита, се понижава до 3,57% за жилищните кредити в левове и до 3,94% за тези в евро съответно от 4,02% и 4,43% в края на 2017 г. Нивото на ГПР при потребителските кредити в левове е 11,39% и 4,08% за тези в евро при 11,64% и 5,47%, съответно, в края на миналата година. При отчитане на ефекта от включването на нова отчетна единица в статистическата отчетност нивото на ГПР при потребителските кредити би било по-ниско. Средният лихвен процент по новоотпуснатите кредити за бизнеса в левове намалява до 3,48%, а по евровите кредити – до 2,91% в сравнение с 4,03% и 3,89%, съответно спрямо края на 2017 г. При фирмените кредити в долари има ръст до 4,26% от 2,74%. Прираст на банковите активи Ръстът на активите на банковия сектор през 2018 г. е от 7,9% на годишна база, като те достигат 105,6 млрд. лв. Делът на активите на 25-те банки, опериращи в България, спрямо БВП за 2018 г. нараства до 97,8% от 96,8% през 2017 г. Съотношението се повишава, както заради прираста на активите на банките, така и заради икономическия растеж на българската икономика.     Пазарният дял на петте най-големи банки по размер на активите се увеличава до 59,4% от 55,9%, колкото беше към края 2017 г. Банките от втора група бележат понижение на пазарния си дял до 37,7% от 41,7% преди година. Активите на клоновете на чуждестранни банки нарастват до 2,9% от 2,4% от общите активи на системата. От банковата асоциация напомнят, че динамиката на балансовите позиции е повлияна и от включването в агрегираните данни на банковата система на нова единица, а именно – клон на чуждестранна банка, отчитана по-рано като финансова институция. Към 31 декември 2018 г. делът на кредитите и вземанията от общите активи се повишава до 63,3%, в сравнение с 61% в края на декември 2017 г. Делът на паричните средства се понижава до 19,3% от 19,9%, а този на финансовите инструменти намалява до 12,7% от 14,3% спрямо година по-рано.", "date": "2019.03.19", "title": "Асоциация на банките: Лихвите остават ниски до средата на 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393734-%D0%BB%D0%B8%D1%86%D0%B5%D0%BC%D0%B5%D1%80%D0%B8-%D0%B1%D0%B5%D0%BB%D0%B8-%D0%BD%D0%B0-%D0%BB%D0%B8%D1%86%D0%B5,-%D1%87%D0%B5%D1%80%D0%BD%D0%B8-%D0%BD%D0%B0-%D1%81%D1%8A%D1%80%D1%86%D0%B5", "text": "Ако кажеш за някой нашенски политик, че е „лицемер“, само ще го зарадваш.   Лицемерието се схваща от повечето ни политически сурватки като някакво висше изкуство, достъпно за малцина, като нещо, с което можеш да се гордееш.   А, всъщност, нашите ахмаци са си едни прости фурнаджийски лопати, нищо повече. Във великия речник на Найден Геров подобни хора са наречени „двоелики лопати“.   Дяволът ме подръпна за пеша, та погледнах там за „лице“ и „лицемерие“. И попаднах на краткия, но изчерпателен портрет на днешната ни политика.     Ето: „Няма лице, няма сурат, не го е срам, не зима от нищо, мига“.   „Видиш му лицето, не му видиш сръдцето“.   „Бял на лице, черен на сръдце“.  „Плюйни ми на ръката, та да тя /те/ помажа на лицето“ – това вероятно се отнася до привичките на Чорбаджиите/Лидерите, макар че днес те направо плюят по лицата на своите си хора. А много често те сами успяват да се заплюят.   Ето, от ВМРО бяха „против“ опрощаването на дълговете на Мюфтийството. Това е един от многото случаи, когато, всъщност, тяхното „против“ означава „за“. Така действа двоеликата лопата“.   Някой зевзек трябва да направи списък на „несъгласията“, на фалшивите бунтарства на войводите/лопати – и направо ще им видим робските сръдца/сърца. Обаче никой няма да си губи времето за това – у нас всички са наясно с притворствата на Политическата Секта. И някак си живуркаме редом: простолюдието в катуна си, Сектата – в страховете си, цялата в плюнки. ВМРО все е „против“, обаче и все подпира бутовете на Властта – и хората там никак не се притесняват, че са станали за смях с дърварското си лицемерие.   Обаче трябва да се има предвид, че то е и форма на преданост, предназначена за Падишаха.   Отдавна са си извадили сърцата и са ги изсипали в краката му. Могат да са „против“ до свършека на света. Универсалната Захариева пък си е направо троелика лопата.   Преди време, без да й мигне окото, тя каза, че българите, които емигрирали, вече били по-малко, в сравнение с тия, които са завръщали тук. Което си беше чиста лъжа, но не й обърнаха особено внимание, свикнали са й вече на госпожата.     Сега очаквам всеки момент тя да запърха около скорошното изследване на ГАЛЪП за тенденциите сред младите българи.   Разбира се, медиите, особено телевизиите, веднага надуха фанфарите, те са им непрекъснато под ръка, ето как: „Все по-малко млади българи планират да емигрират в чужбина“.   Радост за душата, плюйни ми на ръката, та да помажа по лицето телевизионната публика. Захариева ще пърха, обаче фактите зад заглавието са позорни. Казано от сръдце, младите българи направо са оскотели: немалка част от тях /до 29 годишна възраст/ не обичат да четат, не бързат да започнат самостоятелен живот и не се интересуват от политика – само 7% от анкетираните проявяват интерес към нея. Пак толкова – само 7%! - си търсят активно работа, отгоре на всичко са убедени, че трябва да имаш късмет, за да си намериш. 65% от младите още живеят в дома на родителите си. И най-стряскащото: всеки пети младеж въобще не чете, включително и тези с висше образование. Готово: сготвени са – по образ и подобие на Лопатите.   И след всички тези факти трябва да си недонаправен, за да се чудиш, защо не искат да емигрират.   За какво му са на Света тези отчаяни хора, какво да ги прави, защо изобщо да ги приобщава.   Дори да са напълно безкнижни, младите все могат да си направят простата сметка, че там никому не са нужни.   Те са пределно обезверени и е въпрос само на време тяхната отчужденост да прелее в нещо друго.   Спокойно: това няма да е някаква съпротива, дори вяла, тя се ражда през/посредством четенето. Да видим сега как ще се разтече плюнката по лицето на Лицемерите.  Те, естествено, ще представят крушението като победа – нали ви казвахме да не четете, вижте ни нас докъде стигнахме, наплюнчени, но какво толкова. Ей толкова са нахални опаковчиците на Лъжата. И винаги предпочитат да се взират в отделни отломъци от Пропадането, а не в цялостната картина. Хубаво - младите предпочитат да вегетират тук, вече нямат смелост да се преборят „навън“ - ами тогава, какво е обяснението, че циганите – нашите – се изселват по цели махали в Германия.   Например, Столипиново се настанява в Дуисбург, научихме това от „Репортерите на Би Ти Ви“ и така десоциализира този германски град. Каква радост за нашите Лопати!   Утре ще кажат, че това е знак за единението ни с Европа… Тъй. Младите не четат. И не се интересуват от политика. Идеални условия за Възхода на Сектата. Младите нямат представа какво е нормалния живот, нормалността сякаш не им се полага.   Полага им се свободата – да бъдат пасивни, отчаяни, напълно отказали се, ампутирани от елементарно любопитство, обаче омаяни от дима на наргилето.   Каква магия им направиха, за да ги превърнат в такава пихтия. И какво става с „Душата на страната“, ако използвам думите на Еманюел Карер – какво става, когато само 7% от младите обръщат внимание на Лопатите, а все по-малко от тях четат /нещо си/? В крайна сметка, те са образа на Прехода, тази безподобна Уличница, родени са сякаш от Нищото, все това ги убеждават – а напред, в далечините, виждат катуните от Столипиново, които превземат Света; и те се оказаха по-смели. Петър Увалиев, този знаменит българин, наричаше емигрантите ни „никъдници“. Каквото и да постигнеш „там“, все те разяжда горестта.   Е, сега „никъдниците“ са тук, навсякъде край нас… Маркес казва на едно място в „Спомен за моите тъжни проститутки“: „Забравиха телом и духом мечтите, докато действителността не им даде урок, че бъдещето не е това, което са мечтали, и тогава откриха носталгията…“.   За нашият случай, с младите, сякаш е по-уместно да кажем: откриха Безнадежността. А Лопатите сякаш са получили някак разрешение от Господ да не им обръщат внимание.", "date": "2019.03.19", "title": "ЛИЦЕМЕРИ: БЕЛИ НА ЛИЦЕ, ЧЕРНИ НА СЪРЦЕ"}
{"url": "http://www.classa.bg/%D1%81%D0%B2%D1%8F%D1%82/item/393735-%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D0%BA-%D0%BF%D0%BE%D1%81%D1%82%D1%80%D0%BE%D0%B8-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%B4%D0%BE%D0%BC-%D1%81%D0%B0%D0%BC%D0%BE-%D0%B7%D0%B0-1500-%D0%B4%D0%BE%D0%BB%D0%B0%D1%80%D0%B0", "text": "Американски активист на околната среда е построил малка екологична къща за по-малко от 1500 долара, използвайки най-вече рециклирани материали, за да покаже, че всеки може да живее удобно, без да замърсява околната среда и без да консумира голямо количество ресурси. Според Роб Грийнфийлд, който в момента живее в Орландо (САЩ), в малката му къща от 9 квадратни метра, която прилича повече на кучешка колиба, има всичко необходимо за комфортен живот. Така в къщата има легло, няколко рафтове с книги и храна, маса и хладилник, в който се съхраняват продуктите, които се развалят. Малка кухня се намира в градината до къщата. Активистът също така увери, че скоро ще се откъсне от всички източници на невъзобновяема енергия, а в момента харчи само $ 100 на година за малко количество електроенергия, защото е въвел система от слънчеви панели. Междувременно строителството на къщата, която нейният собственик продължава да подобрява, се осъществява като част от един по-голям проект „Грийнфийлд\", целящ осъществяването на екологично устойчив живот. Човекът планира в рамките на една година да се храни само с продуктите, които той сам добива в своята ферма. В допълнение, екологът консумира дъждовна вода и дори има не замърсяваща тоалетна система, която превръща отходите в тор и има собствена тоалетна хартия, представляваща меки и ароматни листа от специално растение, което сам отглежда.", "date": "2019.03.19", "title": "Природозащитник построи екологичен дом само за 1500 долара"}
{"url": "http://www.classa.bg/%D1%81%D0%B2%D1%8F%D1%82/item/393736-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B7%D0%B0-$-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D0%BC%D0%B0%D0%B9%D0%BA%D1%8A%D0%BB", "text": "Колекция от съвременно изкуство, собственост на покойния британски певец Джордж Майкъл, която включва произведения на художници като Деймиън Хърст и Трейси Емин, бе продадена за 11.3 милиона паунда (около 15 милиона долара), съобщава Експрес, като цитира аукционната къща Christie's. Майкъл е бил голям колекционер на движението Младо британско изкуство и развива приятелства с много художници и скулптори, посещавайки техните галерии и студия. Според организаторите на търга, приходите ще отидат за различни благотворителни дейности на починалия певец. „Филантропската дейност беше много важна за Джордж по време на неговия живот, като той се надяваше тази работа да продължи и след смъртта му, така че и ние сме доволни от резултата от продажбата\", цитира вестникът попечителите на наследството на Джордж Майкъл. Поп идолът почина от проблеми със сърцето и черния дроб на 25 декември 2016 г. на 53-годишна възраст.", "date": "2019.03.19", "title": "Продадоха за $ 15 милиона колекцията на Джордж Майкъл"}
{"url": "http://www.classa.bg/%D1%81%D0%B2%D1%8F%D1%82/item/393737-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B5%D0%BD%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D1%84%D0%B8%D0%BB%D0%B0%D0%BD%D1%82%D1%80%D0%BE%D0%BF%D1%81%D0%BA%D0%B0-%D0%BC%D0%B0%D1%80%D0%BA%D0%B0", "text": "Принц Хенри и съпругата му Меган Марк не са получили разрешение от британската кралица Елизабет II да създадат свой двор, независим от Кралския дом и да имат свободата да избират дейността му. Херцозите от Съсекс искаха да създадат своя собствена \"филантропска марка\", отделена от кралското семейство. В същото време обаче им беше позволено да разделят офисите си от тези на принц Уилям и съпругата му Кейт, херцогиня на Кеймбридж. Хенри и Меган планират да се съсредоточат върху собствени каузи и инициативи, така че се стремят да се разделят от Уилям и Кейт Мидълтън. \"Искаха дворът им да бъде напълно независим от Бъкингамския дворец, но им беше казано Не. Има една институционална структура, която не позволява подобна независимост. Усещането е, че е добре дворът на Съсекс да бъде под юрисдикцията на Бъкингамския дворец, така че те да не могат просто да вършат каквото решат, каза кралският източник, цитиран от The Sunday Times.", "date": "2019.03.19", "title": "Кралица Елизабет II сложи край на плановете на принц Хенри и Меган за собствена \"филантропска марка\""}
{"url": "http://www.classa.bg/%D1%81%D0%B2%D1%8F%D1%82/item/393738-%D0%BC%D0%B0%D0%B4%D1%83%D1%80%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D0%BA%D0%B0%D1%80%D0%B4%D0%B8%D0%BD%D0%B0%D0%BB%D0%BD%D0%B0-%D1%80%D0%B5%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Вицепрезидентката на Венецуела, Делси Родригес, обяви на чрез своя профил в Twitter, че президентът Николас Мадуро \"е поискал оставката на целия кабинет, с цел дълбоко преструктуриране на методите и функциониране на боливарското правителство\". Тя обясни, че тези мерки се предприемат от президента на Венецуела \"за да защити родината на Боливар и Чавес срещу всяка заплаха!\". Венецуела изпитва моменти на напрежение, след като опозиционният лидер и депутат от Народното събрание, Хуан Гуайдо, на 23 януари, обяви себе си за \"президент на страната\" на публичен площад по време на опозиционен марш в Каракас. Тази събота, с цел защита на стратегическите служби на страната, в голям мащаб започнаха военно - гражданските учения Ана Карина Роте 2019. Маневрите бяха проведени през уикенда пред лицето на възможността за нови външни атаки като тези, които според правителството са причинили масовото спиране на тока. Президентът на Венецуела заяви на 11 март, че правителството на САЩ е наредило този „електрическа саботаж\", който остави без електричество за три дни на почти цялата страна. От своя страна Министерството на външните работи на Русия заяви, че затъмнението е организирано от чужбина от хора с познания за електроенергийната система на Южна Америка. В началото на март съветникът по националната сигурност на САЩ Джон Болтън заяви в интервю, че Вашингтон се стреми да създаде \"възможно най-широката коалиция, която да замени Мадуро\". В същото време Болтън посочи, че Съединените щати също ще могат да изпълняват своите планове без международна подкрепа. \"В тази администрация не се страхуваме да използваме фразата Доктрина Монро. Това е страна от нашето полукълбо и целта на всички американски президенти от Роналд Рейгън насам, е да имаме напълно демократично полукълбо\", каза той във връзка със събитията във Венецуела. На 27 февруари руският външен министър Сергей Лавров заяви: „Доктрината Монро - според която американците не трябва да позволяват на никого да достигне до Южна Америка - бледнее пред доктрината, която сега се оформя пред очите ни и по същество означава, че американците узурпират правото на използват сила там, където искат да свалят режимите, които не им харесват по една или друга причина \". Лавров подчерта, че кризата във Венецуела \"трябва да бъде решена въз основа на принципите на териториалната цялост, суверенитета и ненамесата във вътрешните работи на тази страна\".", "date": "2019.03.19", "title": "Мадуро ще прави кардинална реорганизация"}
{"url": "http://www.classa.bg/%D1%81%D0%B2%D1%8F%D1%82/item/393739-%D0%B4%D0%B2%D0%B5-%D0%B2%D0%BE%D0%B4%D0%B5%D1%89%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B1%D0%B0%D0%BD%D0%BA%D0%B8-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%B7%D0%B0-%D1%81%D0%BB%D0%B8%D0%B2%D0%B0%D0%BD%D0%B5", "text": "Deutsche Bank и Commerzbank, две от водещите финансови институции в Германия, потвърдиха в изявление, че започват преговори за \"потенциално сливане\" на предприятията, като част от прегледа на стратегическите им възможности. Това ще включва създаването на голяма национална банка. Изпълнителният директор на Deutsche Bank, Кристиян Севинг, обяви в началото на преговорите, че това е тема от голям интерес за Германия и Европа. Банкерът каза, че в момента той не знае дали сделката ще бъде сключена и е необходимо внимателно проучване. Смята се, че президентът на Дойче Банк, Пол Ахлейтнер, ще подкрепи силно идеята за сливането, тъй като това ще позволи на банката му да се конкурира отново с гигантите на Уолстрийт, каза Дойче веле. От своя страна говорителят на Дойче Банк, Йорг Айгендорф, заяви, че неговата организация ще използва необходимото време преди решението, като заяви, че трябва да проучи всички подробности: \"Детайлност, а не скорост\", добави той. Възможният съюз се обсъжда публично през последните месеци и поражда опасения, тъй като може да окаже влияние върху работната сила на двете банки. Анализаторите предполагат, че 30 000 или дори повече работни места ще трябва да бъдат премахнати, за да се получи по-конкурентоспособна институция. Ако преговорите са успешни, банката ще има активи на стойност над два трилиона долара и ще има повече от 38 милиона клиенти, физически и юридически лица. Deutsche Bank се нарежда на първо място в германската банкова система по отношение на активите, докато Commerzbank е четвъртата по големина кредитна институция в страната.", "date": "2019.03.19", "title": "Две водещи германски банки преговарят за сливане"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393731-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B0%D0%B7%D1%8A%D1%80%D0%B1%D0%B0%D0%B9%D0%B4%D0%B6%D0%B0%D0%BD", "text": "На 14 март т.г. премиерът на България бе на посещение в Република Азърбайджан за участие в VII Глобален форум в Баку на тема \" Новата външна политика в света\".  На сайта на МС, странно защо, Пресцентърът на правителството е озаглавил своето официално съобщение за посещението на Борисов като: \"   В официалния текст, разпространен от правителството в обем от 39 машинописни реда специално се подчертава, че: \" “.      Цитирани са думите на премиера: „ газовата връзка с Гърция- б.м.)  Борисов е констатирал, че: \" “.     Бойко Борисов, който наред с президентите на Албания, Черна гора, Молдова, Афганистан и членът на председателството на Босна и Херцеговина е бил единствения действащ министър-председател от участвуващитевъв Форума над 500 представители от 55 страни е направил кратко изказване пред Форума, в което е заявил: \".. ....\", \"...  ( интересно, възел за какво или против кого? - б.м \".     Интересно е изказването пред Форума на албанския президент Илир Мета : \"     В пространната си реч пред форума, посветена на съвременните международни политически отношения, президентът Алиев отделя  много малко внимание  на Южния газов коридор и въобще на енергетиката за сметка на неговите резки и крайни оценки за провежданата от новото правителство на Армения политика в региона. По време на Форума се е състояла и двустранна среща между Алиев и Борисов. Предлагаме ви пълния текст от официалния президентски сайт на Азербайджан, който е  три пъти по-кратък  от информацията на Пресцентъра на МС на РБ за същото събитие, цитирана по-горе: ( https://president.az/articles/32389 )     \" . Изхождайки от констатацията, че газовото хъбче \"Балкан\" се превръща в натрапчива идея на българския министър-председател и той, играейки \"Ганкино\" иска да убеди публиката ,че танцува професионално \"Виенски валс\" или най-малкото \"Аржентинско танго\", се налага в името на обективното информиране на нашите читатели да внесем някои разяснения по темата: 1.\"Южният газов коридор\"( SGC ) е с дължина 3,5 хил. км от Баку до Южна Италия. Стойността на проекта е 40 млрд.долара. Състои се от три отделни, но свързани помежду си газопровода:\" Южно кавказки\"( SKP ),свързващ Баку - Тбилиси - Ерзарум ,\"Трансанадолски\"( TANAP  ), на територията на Турция и \"Трансадриатически\" ( TAP ), на територията на Гърция, Албания и Италия. България е само член на Консултативния съвет, а с Босна и Херцеговина, с Хърватия и Черна гора е подписан меморандум за разбирателство.     2. След пускането на първите две части на газопровода, Турция получава 6 млрд. куб.м. газ годишно. След 2020 година ,с пускането на третата част, ТАР, останалите 10 млрд.куб.м в съответствие с пропусквателната способност на тръбата ще получават страни от ЕС и Албания. След 2026 година ,след построяването на допълнителни газокомпресорни станции и тръбопроводи, обемът на транспортирания газ може да достигне 31 млрд.куб.м./год. 3. Поради поетите задължениия за износ, намаляващите обеми добиван газ от находището \"Шах-Дениз\" и поради нагнетяването на все по-големи количества газ в нефтените слоеве с цел увеличаване добива на нефт, азърбайджанската държавна нефтегазова компания СОКАР, след прекъсване от близо 11 години, през ноември 2017 сключи договор с \"Газпром експорт\"  за доставка на 1,6 млрд. куб.м. руски  природен газ годишно  за нуждите  на Азърбайджан. 4 .  В газопровода  SKP акционери са: BP - технически оператор с 28,8% , SОCАP - търговски оператор с 10%, TPAO с19%, Petrona с 15,5%, Lukoil с 10% , NICO с 10% и SGC Midstream с 6,7% . В газопровода  TANAP  акционери са: SOCAR с 58%, турската BOTAŞ с 30% и BP е с 12%. Оператор е  компанията \"TANAP project\", регистрирана в Холандия. В газопровода   ТАР  акционери са :   (ВР) с  20% ,   с 20% ,   - Италия с 20% ,   - Белгия с 19% ,  - Испания с 16%, и АХРО-  Швейцария с 5%. Оператор е \"Trans Adriatic Pipeline\" AG, регистрирана в Цуг, Швейцария.Управляващ директор на дружеството е Luca Schieppati. Купувачи на газ от \"Южния газов коридор\" в Европа, по думите на президента Алиев, ще станат девет европейски компании: българската Bulgargas, гръцката DEPA, немската Uniper, френската Engie, италианските Hera Trading, Edison и Enel и швейцарската AXPO. Това ще стане възможно след като находището Шах -Дениз достигне проектната си мощност, като според информация на \"ТАР\" АG вече има сключени договори с Engie за 2.64 млрд.куб.м., с Uniper за 1.45 млрд.куб.м., с AXPO за 0,96 млрд.куб.м.газ т.е.  от 10-те  млрд. куб.м. газ/год, с доставка – началото на 2021 г., за страните от ЕС вече са контрактувани  5 млрд. куб.м. газ , при това без заявките от  трите купувача,  представляващи най-големия потребител на газ в проекта – Италия! Това е фактическата страна на въпроса. Доставките на газ за България, като член на ЕС и страна, съседна по основното трасе на тръбата, днес би трябвало да е грижа на САЩ и ЕС, заради жестокия натиск, който бе оказан върху българите през изминалите годините за съботиране на всички инициативи на Русия да доставят природен газ за страната така, както го е правила десетилетия. За подвключването на България към SGC се планират изграждането на  интерконекторни връзки  с Гърция или с Турция, по които, евентуално, да влиза 1 млрд. куб.м. природен газ или количество втечнен американски газ , което страната би могла да си позволи да купува. След пълния неуспех на лобирания от САЩ газов проект \"НАБУКО\", поради тоталната му търговска непригодност, \"Южният газов коридор\" може да бъде наречен \"проекта на ЕК\" от последните десетина години, който е призван да стане конкурент на \"Газпром\" за Европа. В името на тази \"велика\" цел бюрократите от Брюксел безпринципно изключиха държавната компания на Азърбаджан СОКАР–производител на природен газ извън територията на ЕС, от действието на Третия енергиен пакет на ЕК и за разлика от \"Газпром\" той получава юридическото основание да  пълни собствената си тръба 100% и да транспортира собствения си газ по територията на ЕС.  Ето ги двойните стандарти в действие, които спряха \"Южен поток\" през България, но пуснаха \"Южния газов коридор\" от Азърбайджан и Турция в Гърция и Италия! Но има един много интересен момент. Според европейското законодателство и правилата на Третия енергиен пакет, \"Газпром\" като производител, който няма дял в собствеността на тръбата ,  може да претендира за 50%  от обема на тръбата на  SGC  за транспортиране на собствния си руски газ!!! Всичко е ясно – този енергиен проект е политически проект, но откъде идва тази изключителна увереност на Борисов, че от \"този храст ще изскочи заек\" т.е. \"газово хъбче\"! За да бъде убедителен пред спонсорите той казва, че 1 млрд куб.м.газ/год е една трета от необходимо на България количество синьо гориво. Да, така е! Но \"Булгаргаз\" си е осигурил не само това, но и цялото му необходимо количество от \"Турски поток-2\" – гарантирана доставка от \"Газпром\" с проведен търг. При тази \"двойна игра\", ако американците успеят да спрат този проект с помощта на местните компрадори, както се мъчат да направят и със \"Северен поток-2\" и след сприрането на транзита през Украина в началото на 2020 г. , то въпросът става изключително тревожен, защото тогава за бъдещите пет години българското население ще разполага , евентуално, само с един милиард евтин азерски природен газ и много скъп втечнен американски! И никакво \"хъбче\", страната даже не е транзитьор на газ! След неуспешният опит за преврат през юли 2016 година, Ердоган методично и целенасочено изгражда т.н. \"мюсулманска\" дъга\" и търси възможности за разширяване, засега на политическото си влияние в бившата Османска империя. Президентът Алиев казва за отношенията между Турция и Азърбейджан:  \" и ако азерски газ мине през Северна Гърция, през Албания и завие през Македония, Косово, Босна и Херцеговина,то дъгата ще се затвори. А в ситуация, когато Европарламентът се готви да спре преговорите с Турция за влизане в ЕС , а САЩ се канят да наказват сериозно Ердоган за решението му да купи руските ЗРК \"С-400\" , то такъв маршрут на газопровод, заобикалящ България е напълно реален. Не вярвам, че на българския премиер не са му представяни подобни анализи, но тогава въобще не е ясно, откъде извира тази невероятна страст за \"газово хъбче\". Единственото ,което ми идва наум е , че с един млрд.куб.м./год. евтин природен газ може да се задоволяват изключително ефективно средни частни проекти, като напр. газова ТЕЦ и малки ГЕЦ за когенерация на ток и отопление на парници и малки обекти, или пък преоборудването на средства за масов транспорт за работа с евтин и чист природен газ?! А има и още по екзотична версия, свързана с факта ,че близката до сърцето на Борисов \"Лукойл\" е акционер в дружеството за добив на азерска газ, че Аликперов е азърбайджанец, че дългогодишнен представител на България в американския проект \"НАБУКО\" бе Димитър Абаджиев, един от \"момчетата\" на Иван Костов за специални поръчки и назначен от Борисов за първия ни посланик в Саудитска Арабия, че и в Корпоративна търговска банка , и в \"Инвестбанк \" като акционери със сериозни финасови средства се появиха частни инвестиционни фондове от страни в Персийския залив, то, вероятно, няма да сме далеч от истината, ако предположим, че в скоро време ще научим за интереса на частни \"чужди\" инвеститори в газотранспортната система на разпъваната от свои и чужди кръстопътна България! И нещо неочаквано. Според журналиста Елшан Рустамов от азърбайджанската агенция \" 1news.az \",  българският министър-председател е заявил в Баку: \"  Тази информация е вече нещо реално и истинско – все пак производство, от което България е заинтересована, макар и много по-семпло да звучи от бомбастичното: \" български газоразпределителен център за Европа \"Балкан\".  ", "date": "2019.03.19", "title": "Внимание: Манипулация! Посещението на Б.Борисов в Азърбайджан"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393732-%D0%BC%D0%B8%D1%80%D1%8A%D1%82-%D0%BA%D0%B0%D1%82%D0%BE-%D1%83%D0%B2%D0%BE%D0%B4-%D0%BA%D1%8A%D0%BC-%D0%B2%D0%BE%D0%B9%D0%BD%D0%B0%D1%82%D0%B0", "text": " война между първата и втората икономика на света се приближава към края си. Преговаряща група, ръководена от вицепремиера Лиу Хе и американския търговски представител Робърт Лайтхизър, работи толкова усилено, че наскоро ръководителите на делегациите решиха да започнат да се хранят на масата за преговори и да си поръчат храна за вкъщи: другарят Лиу яде хамбургер, а г-н Лайтхизър - пиле по рецептата на генерал Цо. Вашингтон и Пекин очакват Доналд Тръмп и Си Цзинпин да се срещнат през следващите седмици, за да подпишат документ за края на военните действия.     Съдейки по историите на американските и китайските власти, схемата изглежда така. Китай постепенно ще намали дефицита в търговията със САЩ ще увеличи вноса на американски стоки, главно селскостопански продукти, въглеводороди и инженерни продукти. Пекин ще подобри и условията за бизнес за американските компании - властите на страната бързо приемат закон за защита на чуждестранните инвеститори. В същото време Китай ще затегне правилата за защита на интелектуалната собственост. Накрая, страните ще се споразумеят за механизъм за проверка на спазването на условията на сделката. В замяна на това Белият дом ще премахне митата върху китайските стоки, въведени през 2018 година. Такава сделка ще задоволи мнозина, преди всичко, нейният инициатор - президентът Тръмп. Последният се фокусира върху реакцията на американския фондов пазар, който падна заради новините за търговската война, и сега се е повишил, чакайки сключването на мир. Но най-важното, благодарение на сделката, Доналд Тръмп ще може да помогне за увеличаване на износа за китайския пазар в няколко индустрии, чиито основни производствени мощности се намират в щатите, важни за президентската кампания до 2020 година.     В Пекин също ще бъдат удовлетворени. Китайците са отдавна готови да купуват повече соя и шистов газ от Съединените щати , а възможността американските компании да получат контрол над съвместните предприятия с китайските играчи (но не и отказа на принципа на съвместното предприятие) е обсъждана още когато Барак Обама беше президент. Но Китай няма да ограничи своята програма за развитие на индустрията „Произведено в Китай-2025” (те просто спряха да говорят за това дипломатично) и програмата за развитие на изкуствен интелект. Що се отнася до равни условия за правене на бизнес в Китай за китайците и чужденците, Пекин обеща същото нещо, когато се присъедини към СТО през 2000 г., но оттогава намери много начини да избегне изпълнението на задълженията си. В същото време както в Пекин, така и във Вашингтон напълно разбират, че мирният договор няма да бъде краят на икономическата конфронтация между двете суперсили, а само увод към още по-ожесточена война. Вероятно вече няма да е в областта на търговията със стоки, а на високотехнологичните фронтове - събитията около „Хуавей” тук са само първите залпове.", "date": "2019.03.19", "title": "Мирът като увод към войната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393725-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%85%D1%80%D0%B8%D1%81%D0%B0%D0%BD%D1%82-%D0%B8-%D0%B4%D0%B0%D1%80%D0%B8%D1%8F-%D1%80%D0%B8%D0%BC%D1%81%D0%BA%D0%B8", "text": "  В ІІІ век, когато жестоко били преследвани християните, един знатен човек на име Полемий пристигнал от Александрия в Рим, за да остави тук сина си Хрисант за възпитание и образование. В Рим Полемий бил приет с почести и императорът му дал званието сенатор, което значи член на държавен съвет. Младият Хрисант се учил и възпитавал при най-знаменитите философи и бидейки надарен с големи способности, той бързо преуспявал във всички науки с голямо прилежание.     Между другите книги Хрисант попаднал и на светото Евангелие, което той прочел с внимание. Това четене силно подействало върху душата на момъка. Той познал, че в тая книга има истина, светлина и истинска премъдрост, защото в нея се съдържали \"думите за вечен живот\". Хрисант започнал усърдно да изучава светото Евангелие и писанията на светите апостоли. Доверието му към светските езически учители се поколебало. Той разбрал, че людете, които не са познали Христа, още блуждаят в мрак, макар и основно да са изучили цялата човешка мъдрост. Затова той започнал да си търси учител, който да може да просвети душата му чрез познаването на закона Христов. Сближил се с християни и те му посочили един благочестив отшелник, който се бил посветил Богу. Старецът приел Хрисант с любов, обяснил му истините на християнската вяра и като се убедил, че момъкът искрено е повяарвал в Христа, извършил над него свето Кръщение. Обновен от нова духовна сила и изпълнен с пламенна любов към Бога, Хрисант не искал да скрива вярата си, гласно изповядал Христа и отричал езическите богове. Това стигнало до неговите роднини и те много се разтревожили. - Гледай що прави синът ти – казали те на Полемий. – Да не би тебе да държат отговорен за неговата вина? Той хулил боговете и говорил, че някой си Иисус Христос е истински Бог. Ако царят узнае за това,ти неще можеш да се спасиш от гнева му, защото хулещият боговете престъпва закона. Полемий се разтревожил. Той повикал сина си и започнал да го убеждава да се отрече от Христа. Катов видял, че думите му са безсилни, той решил да прибегне до строги мерки: затворил сина си и го подложил на лишения, като се нядавял така да го отклони от светата вяра. Но тая мярка никак не е имала желаното въздействие; напротив, в усамотението Хрисант още по-усърдно се предал на молитва и размисъл върху дълбоките истини на християнското учение. Роднините разбрали, че такова наказание до нищо няма да доведе и казали на Полемия: - Какво правиш? Ти по тоя начин няма да отървеш сина си от християнската вяра. Християните не се боят от мъчения и затвор. Те охотно понасят страдания за своя Бог и гоненията още повече възпламеняват усърдието им. Ти по-добре обкръжи Хрисанта с богатство, разкош и удоволствие – сред радостите на света той по-скоро ще забрави своя Бог. Полемий послушал съвета. Богато украсил своя дом, освободил Хрисант от затвора и го обкръжил с всякакви удоволствия, каквито могъл да измисли. Цял ден музика и пение не млъквали в неговия дом, препълнен с млади девойки. На трапезата били сложени разкошни ястия и скъпи вина. Били взети всички мерки, за да бъде развлечен юношата и да му се внуши любов към светските наслади. Но младият Хрисант не се поддавал на изкушения; молел Бога да му даде помощ и сила, непрестанно се издигал към Него с мисъл и Бог му помогнал да устои против съблазънта и да запази чистотата на душата и мъдростта на вярата. Баща му отчаяние вече не знаел какво да прави. Роднините му казали: - Има в храма на богиня Атина една млада девойка на име Дария, която е необикновено хубава и умна. Сгоди сина си за нея и тя ще го обърне към боговете!     Полемий помолил роднините си да отидат при девойката и да я уговорят да се омъжи за Хрисант. Дария се съгласила и се преместила в дома на Полемия, който със сълзи я молил да спаси сина му. На Дария се понравил младият Хрисант. Тя била необикновено добра и направила всичко, за да се понрави на юношата. Тя се обличала разкошно и се стараела да очарова Хрисант с блясъка на ума си и да го привлече към себе си чрез ласкави думи. Но Хрисант, който със цялото си сърце се стремял към Бога, оставал равнодушен към изкушенията. - Девойко! – казал й той веднъж, - колко грижливо ти украсяваш себе си, какво усърдие употребяваш, за да отвърнеш душата ми от благото начинание и да привлечеш към себе си сърцето, което е пълно с друга любов! По-добре щеше да бъде за тебе да се постараеш да придобиеш благоволението на вечния Бог, на Господа Иисуса. Както сега украсяваш тялото си със скъпоценни дрехи, така украси душата си със чистота и вяра и тогава ще намериш Самия Христос, Който ще ти приготви вечно жилище, ще впише името ти в книгата на живота и ще ти даде радост безкрайна. С изумление слушала девойката тия думи. На всички нейни увещания Хрисант отговарял с думите на християнската мъдрост и най-после светлината на истината озарила душата на младата езичница – тя повярвала и пожелала да бъде християнка. Тогава Хрисант обявил на баща си, че е съгласен да се ожени за Дария. Между другото той уговорил с нея да водят свят живот, напълно предан Богу. Скоро след това Полемий умрял. Тогава Дария, научена от Хрисант на християнския закон, приела св. Кръщение и двамата започнали да живеят само за служение Бог, и полза на ближните, усърдно проповядвайки Евангелието и обръщайки езичниците. Те се поселили в два отделни дома, устроени по подобие на манастирите. В единия дом Дария приемала повярвалите девойки, молила се с тях и изучавала Божия закон. В другия дом се поселил Хрисант с новообърнатите християни, които подобно на него се били отрекли от суетните светски удоволствия, за да се посветят напълно на Господа. Тъй минали няколко години. Най-после на римският управител донесли, че Хрисант и Дария обръщат езичници в християнската вяра. Той заповядал да уловят Хрисант и Дария и да ги предадат на мъчения, ако не се поклонят на идолите. Повелята му била изпълнена. Но Бог чудесно пазел служителите си: яките въжета, с които ги свързвали, сами се разкъсвали и железните окови се разпадали. Хрисант бил затворен в мрачна тъмница и тя изведнъж се озарила с небесна светлина. Изплашените стражари донесли за това на съдията Клавдий и той сам дошъл да провери истинността на техните думи. Приписвайки чудесата на вълшебната сила, той казал на Хрисант: - Остави твоето магесничество и лъжливата вяра и се поклони на боговете, както е прилично на твоя знаменит род! - Нима не разбираш – отговорил му Хрисант, - че на мене помага не някакво магесничество, а сила Божия? Ти щеше да разбереш това, ако учът ти и сърцето ти не бяха помрачени от мрака на езичеството. Клавдий заповядал на войниците да привържат Хрисант към един стълб и жестоко да го бият с чепати пръти. Но ударите дори следи не оставяли върху тялото на християнина. Яките пръти ставали като трева, когато се опирали до тялото на св. Хрисант. Всички били изумени. Клавдий накрай узнал, че сила отгоре пазела Хрисанта и казал на войниците си: - Престанете да го мъчите! Аз сега разбирам, че неговият Бог е велик и силен. Ние няма какво повече да правим, освен да поискаме от него прошка за нанесените му оскърбления. И Клавдий, като паднал с войниците пред нозете на светия мъченик, казал: - Ние сега разбираме, че твоят Бог е Бог истински. Заведи и нас при Него и направи ни Негови раби!\" Хрисант им обяснил, че Бог е близък до всеки човек, който със сърце Го търси. Той им говорил за Неговото могъщество, милосърдие и благост. Те всички го слушали с дълбоко внимание. След няколко дни много езичници повярвали в Бога. Клавдий, жена му Илария, синовете му Иасон и Мавър и много войници приели св. Кръщение. Това станало известно на императора, който заповядал да удавят Клавдия в морето, а синовете му и повярвалите войници да накажат смъртно. Всички те отишли радостно на смърт и били посечени с меч. Християните погребали телата им в една стара каменна гробница близо до самото място, където били посечени. Тук често идвала Илария да се моли и да плаче над гробницата на своите синове. Войниците на императора веднъж я сварили да се моли и искали да я отведат в съдилището. Тя измолила от тях кратко време за последна молитва, застанала на колене и молитвено извикала: - Владико Господи Иисусе Христе, моля Те от все сърце, присъедини ме към синовете ми, умрели за Твоето име! Едва тя завършила молитвата си, и предала Богу душата си. Християните я погребали близо до синовете й. В туй време Хрисант и Дария били предадени на нови мъчения, но както и преди сила Божия чудесно ги пазела и личбите, които Господ явявал заради тях, довели мнозина езичници към познание на истинния Бог. Тогава императорът ги осъдил на мъчителна смърт: заповядал да ги изведат вън от града при известния римски път Салария и живи да ги закопаят в земята, което било изпълнено в 284 година. Често след това християните се събирали за молитва на онова място, гдето светите мъченици Хрисант и Дария били живи погребани. Тук се извършвали чудесни изцерявания. Веднъж в деня на светите мъченици много християни се събирали на молитва в намиращата се близо пещера. Императорът узнал за това и заповядал да засипят входа на пещерата и всички християни, между които се споменават презвитер Диодор и дякон Мариан, умрели мъченически. Тяхната памет, както и паметта на Клавдий, Илария и синовете им се чества в деня на св. мъченици Хрисант и Дария – на 19 март.", "date": "2019.03.19", "title": "Свети мъченици Хрисант и Дария Римски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393726-19-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "238 г. - Гордиан I e провъзгласен от сената за антиимператор на Максимин Трак. Неговият син Гордиан II e сърегент. Двамата управляват само до 9 април. 238 г. е годината на Шестте императори.   1227 г. - избиране на папа Григорий IX.   1366 г. - Състои се сватбата на Ото V и Катарина Люксембургска.   1452 г. - Фридрих III e коронясан в Рим от папа Николай V за император на Свещената Римска империя. Това е последната коронация на император в Рим.   1474 г. - Във Венеция е приет закон за защита на изобретенията - първият в света закон за защита на авторското право.   1563 г. - „Едикт от Амбоаз\", край на първата Хугенотска война   1895 г. - В София започва конгрес на македонските емигрантски дружества и братства в Княжество България и извън него.   1911 г. - По инициативата на Клара Цеткин за пръв път се празнува Международен ден на жената в Германия, Дания, Австро-Унгария и Швейцария.   1915 г. - Направени са първите снимки на Плутон, който (правилно) не е определен като планета.   1920 г. - Сенатът на САЩ отхвърля Версайския договор за втори път (първия е на 19 ноември 1919).   1943 г. - Италианският диктатор Бенито Мусолини официално отказва да предаде на немците италианските евреи.   1945 г. - България във Втората световна война: Завършва Дравската операция на Първа българска армия.   1953 г. - Церемонията по връчване на американските филмови награди „Оскар\" за първи път се излъчва по телевизията.   1958 г. - В Страсбург се открива първото заседание на Европейския парламент.   1962 г. - Приключва Алжирската война за независимост.   1978 г. - В отговор на израелската операция Литани в Ливан, Организацията на обединените нации призовава Израел да изтегли войските си от страната и създава Временни сили на ООН в Ливан.   1981 г. - Извършва се неуспешен изпитателен опит на американската космическа совалка Колумбия, вследствие на което загиват трима души и петима са ранени.   1982 г. - Фолклендска война: Аржентински войници слизат на остров Южна Джорджия, предизвиквайки войната.   1984 г. - Открит е големият електрифициран жп пръстен София-Горна Оряховица-Русе-Варна-Бургас-Пловдив-София.   1990 г. - В Отава, Канада, започва първият световен шампионат по хокей за жени.   2003 г. - Война в Ирак (2003): Малко след 22:00 EST Джордж У. Буш се обръща към американската нация и обявява започването на въздушни удари срещу цели в Ирак.          ", "date": "2019.03.19", "title": "19 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393727-%D0%BA%D1%80%D0%B0%D1%82%D0%BA%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%B7%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-%D0%BB%D1%8E%D1%82-%D1%81%D0%BF%D1%80%D0%B5%D0%B9-for-dummies", "text": "Лютивият спрей е страхотно оръжие за самоотбрана, стига да знаеш как да боравиш с него. Особено ако не си специалист по самозащита и предпочиташ да избягаш от евентуален конфликт възможно най-бързо, вместо да го ескалираш сам с тупаници. Като цяло темата за самоотбраната у нас и без това е изключително спорна и в много случаи се оказва, че самоотбраняващият се с действията си може да си навлече много повече неприятности, отколкото ако се остави да го пребият и оберат.    Пистолетите тук тотално ги зарязваме като средство. При тях употребата и дори самото изваждане са нещо, което може да ти навлече съдбата \"превишаване пределите на неизбежна отбрана\". С хладните оръжия нещата са идентични, а и всеки знае, че стигне ли се до вадене на ножове, положението много рязко се е влошило и няма как да не си изпати човек. А всякаквите палки, боксове, метални тръби, нинджагота и какво ли още не, са малко или много непрактични, когато става въпрос за криене на сигурно и след това бързо изваждане. Да не говорим, че за употребата им се изисква поне някакъв опит и тренировки. Та това ни оставя със спрея. Както казахме - страхотно оръжие за самозащита, стига да знаеш как да го използваш. А се оказва, че поне за някои хора това също може да бъде сложно начинание. Самите спрейове представляват най-често малки флакончета, които под сериозно налягане изстрелват насочена струя люта течност, чиято цел е да попадне в очите на неприятеля и да предизвика безумно и неконтролирано сълзене и в крайна сметка - изкарване от строя. Ефективността на тези спрейове е от един до към шест метра разстояние. За по-далечни цели струята просто губи силата си и ще има в пъти по-малък поразяващ ефект. Ако пък е по-близо, вероятността да ослепите и себе си, заедно с противника, нараства пропорционално.  Иначе казано - протягате ръка напред към лицето или муцуната на нападащото ви същество и пръскате. Естествено, \"спусъкът\" на тези спрейове нарочно е направен така, че да изисква малко по-силно натискане, че да не си опръскате случайно целия джоб, чанта или в каквото там ще държите спрея. Затова натискайте смело и рязко.     Ако подобно нещо все пак се случи (и спреят пръсне в джоба, чантата и т.н.), подходете към въпроса с огромно внимание и възможно най-бързо изперете напръсканата повърхност. Иначе вероятността след това случайно да замърсите окото си с \"подлютен\" пръст доближава 100%. И е гадно. При подобен инцидент - обливате кожата и очите обилно със студена вода. В един момент ще мине, но пак напомняме - гадно е. Най-важният урок, който уж би трябвало да вграден в генетичния код на човек (но не е) - никога, ама никога не пръскайте срещу вятъра. По всяка логика на физиката изпръсканото ще се върне към пръскащия, изпълнявайки немалко български пословици. Това е като уринирането срещу вятъра и \"Не яж жълтия сняг\". Прости и очевидни истини за света, за които очевидно някога, някъде е имало причина да бъдат изведени като съвети. И е по-добре да ги следваш в живота си, за да живееш по-добре.  Имайте го предвид този подъл провокатор вятъра - няма, няма, и внезапно ще духне в най-неподходящия момент точно срещу вас. Или ще направи изненадваща смяна на посоката си, само и само за да ви удари тежко в лицето. Разбира се, тези неща засягат само малките флакони с лют спрей, които не са полицейски сълзотворен газ. Но все пак нещата действат на един и същ принцип - прави го от достатъчно разстояние, внимавай за вятър, пази очите, ако можеш, носи защитно облекло. А, да... и се отнасяй отговорно с тези неща, това не ти е детска играчка.", "date": "2019.03.19", "title": "Кратко ръководство за употреба на лют спрей (For Dummies)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393728-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%B8%D0%BC-%D0%BD%D0%B5-%D0%B5-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "Какъв е проблемът Елена Йончева да оглави европейската листа на БСП? Със сигурност не е проблем на политическия маркетинг, дори напротив. Каква по-сочна предизборна интрига от шекспировата трагедия на Сергей Станишев? Какъв по-дързък и красив сапунен сериал за отрудената червена аудитория. Едва ли националните медии щяха да се занимават денонощно с разбитото сърце на лидера на ПЕС, ако Корнелия Нинова не бе забила ножа на инат. За допълнителен кинематографичен ефект - бившата му сърдечна другарка завъртя острието в раната. Сценарият за \"Оскар\" сам се пише. Какъв е проблемът с мястото на Елена Йончева? Вярно, не се получи опитът за уау-ефект от \"пряката демокрация\" в БСП, доколкото класирането й беше подсказано от Нинова още преди няколко месеца. Но къде е писано, че първенството в листата се пада на най-високопоставения фактор в партийната номенклатура? БСП е доказала, че този план не работи. Точно преди 5 години Сергей Станишев сам подписа политическата си присъда с необяснима самоувереност - оглави европейския отбор на социалистите и допусна двоен провал както срещу ГЕРБ, така и срещу световно неизвестния си съпартиец, останал в историята като \"Феномен 15/15\". Какъв би могъл да е проблемът на Йончева?  Не за първи път социалистите изпращат в Европарламента бивша журналистка с кратък депутатски опит, а досега практиката не е давала засечки, тъкмо обратното. Илияна Йотова например беше един от най-активните и разпознаваеми евродепутати не само в кръга на БСП, но и сред цялата българска квота в Брюксел. Благодарение на този капитал, трупан в продължение на 10 години, Йотова успя да се върнe обратно в националната политика, като прескочи няколко нива на играта до вицепрезидентски пост.     Каквото и да си говорим, Елена Йончева не е кандидат по калъпа \"Пирински\" - не страда от синдрома на естествената амортизация от властта, доколкото й липсва биография в управлението. В досието й не присъства черният печат \"гласувала за Пеевски\", от което и самата Нинова, и Станишев, и Миков, и Мая Манолова не могат да се отърват. Не е и от хората, които ще обърнат другата страна след първия удар от опонента. ГЕРБ сами превърнаха Йончева в опозиционна икона, след като я поставиха в позиция на гръмоотвод на прокуратурата, а Борисов я маркира като \"първа (заплаха?) дама\" на републиката. Да сте чули скоро критика срещу Корнелия Нинова и приватизаторското й минало в \"Техноимпекс\"? Няма и да чуете до края на май 2019 г. Всичко хубаво, само че Елена Йончева има проблем. Има сериозен проблем, и той не е Сергей Станишев. Проблемът й е в това, че всяка от нейните потенциални сили поражда неизбежната й слабост като кандидат. Йончева се приема за новата надежда за левицата - колкото по-неопитна в партийните апаратни войни, толкова по-отдалечена от цапаниците в кухнята на \"Позитано\" 20, съответно, толкова по-добре. Само че за последните 2 години тя смени три различни политически позиции, а институционалните й постижения някак не са безспорни. В началото на 2017 г. влезе в администрацията на Румен Радев със засилка от предизборния му щаб. По-малко от месец по-късно, Йончева вече подгряваше публиката като водач на листата на БСП-Хасково, съответно - стана депутат. Равносметката: От началото на съществуването на 44 Народно събрание досега тя се е подписала под три колективни законопроекта на ПГ на \"БСП за България\" и седем предложения за промени преди второ четене. Ако националният парламент се е оказал тесен за душата на Елена Йончева, никой не може да обясни какво ще търси тя в ЕП - институция, в която процесите по вземане на решения са многократно по-тромави и пипкави.     Двете години от стажа на Йончева в НС всъщност бяха посветени на \"ашладисване\" между разследваща журналистика и добрата стара война на компроматни флашки - първоначално удари силно по ГЕРБ с разкриването на кумовските назначения в община Хасково, натисна и по болното място с качеството на пътната инфраструктура. Оттам нататък обаче практически резултати не се видяха - включително доказателства, издържащи пред съда, достатъчни за окончателни присъди. Оптимистите в БСП може би ще трябва да посмалят малко ентусиазма си, че номинацията на Йончева ще привлече орди от безпартийни, разочаровани от ГЕРБ и презиращи \"паралелната държава\" избиратели. Последният въпрос е първи по значение: има ли намерение водачът на листата на БСП да става евродепутат? Достатъчно е да се заслушате в посланията от първото интервю на Йончева след лидерската номинация, за да разбрете, че в момента и тя гадае отговора на горния въпрос. Няма друго обяснение за това, че кандидат-член на ЕП през 2019 г. обвързва парите от фондовете на ЕС с качеството на здравеопазването или нивото на пенсиите в България (ЕС никога не се е занимавал със субсидиране на осигурителните системи на страните-членки), или обвързва \"връщането на достойнството на българите\" и \"битката срещу Грабежа\" с работата на бъдещата Европейска прокуратура (в нейната юрисдикция влизат само разследванията за финансови злоупотреби с еврофондове и ДДС-измами, не шуробаджанащината и вътрешнобюджетни корупционни схеми). Дали БСП целенасочено жонглира с неверни послания по адрес на ЕС, или просто партията \"толкова си може\" - няма особено значение. Резултатът е неприятно заиграване с очакванията на масовата публика, което в дългосрочен план ще излезе през носа на левицата. И това е по-голям проблем, отколкото кариерното развитие на Сергей Станишев в ПЕС или вътрешноведомствената му кавга с Корнелия Нинова. Събитията през последните месеци показват само едно: европейските партийни семейства вече не са мерител за каквото и да е в български контекст. Новото деление преди Евроизбори 2019 е по съвсем различна координатна система: популизъм vs. технокрация и национално фрагментиране vs. еврооптимизъм. Когато разположите върху нея главните действащи лица, ще разберете защо БСП внезапно прегърна безпартийната кандидатура на Елена Йончева, за да бламира окончателно Сергей Станишев.", "date": "2019.03.19", "title": "Проблемът им не е Станишев"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393729-%D0%B7%D0%B0%D1%89%D0%BE-%D0%B9%D0%BE%D0%BD%D1%87%D0%B5%D0%B2%D0%B0,-%D0%B0-%D0%BD%D0%B5-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "Човекът, ръководил най-дълго и БСП, и ПЕС, бе отхвърлен като водач на евролистата на българските социалисти. Първото място бе отредено на Елена Йончева, а Станишев дори още не знае дали ще е втори. Какво означава това?       Председателят на ПЕС Сергей Станишев, който през 2021 ще закръгли 10 години на този пост, беше близо 13 години начело и на БСП. А сега ще трябва да чака до началото на април, за да разбере на кое място ще попадне в листата за предстоящите евроизбори. Първото вече го спечели непартийната Елена Йончева - Националният съвет на БСП взе решението с 95 гласа за Йончева срещу 75 за Станишев. Тайното гласуване бе предшествано от неколкочасови дебати - и близо тримесечни совалки и съгласувания. Победа за …  Нинова Победителката аргументира успеха си с демокрацията: „Нормално е в една демократична партия да има дебат. Той може да е изпълнен с аргументи, така че няма нищо страшно в него. Страшно е, когато в демократична система в една партия няма битки на идеи и лидерът се избира с 98%, както е при ГЕРБ“, заяви Йончева. А победеният обеща да направи всичко по силите си „БСП да се събере, а не да отиде на изборите, подскачайки на един крак, защото така няма да стигне до финала“. Но има още една победителка: с този вот лидерката на БСП Корнелия Нинова спечели срещу водача на ПЕС Сергей Станишев.     А иначе двете кандидатури са поне на пръв поглед доста сходни - Йончева и Станишев са състуденти от следване в Москва, произхождат от фамилии, свързани с БКП/КПСС, майките им са рускини, и двамата се радват на добра кариера. Като че ли единствената разлика е кой стои по-близо до партийната лидерка. И тук печели Йончева. От политическа гледна точка ходът с непартийната кандидатура на Йончева може да се окаже доста ефективен за социалистите, които сега се надяват да повторят успеха с издигането на командира на Военновъздушните сили Румен Радев за президент. Целта на „Позитано“ 20 е да се мобилизират гласове от периферията, извън твърдото ядро на БСП. А това означава - от територията на националисти и центристи. Бившата журналистка се отказа от депутатския си имунитет заради обвинение за пране на пари в особено големи размери, повдигнато ѝ от прокуратурата през януари тази година. Според разследващите, парите са източени от КТБ чрез офшорка. При избирането на Йончева за евродепутат това производство ще трябва да се замрази, а имунитетът ѝ ще трябва да се иска от Европейския парламент. Самата Йончева вече заяви, че няма да се поколебае да сдаде имунитета си още веднъж.   Образът ѝ на борец срещу корупцията е симпатичен на мнозина. Шуробаджанашки назначения в община Хасково, скандални телефонни записи на министъра на културата Боил Банов заради ремонта на Ларгото, но властта е най-чувствителна по темата за пътищата. Докато Станишев се хвалеше колко номинации има, Йончева обяви, че строителните фирми „връщат“ 40% от бюджетите за пътна настилка към управляващите - точно в деня, в който БСП поиска от Агенция „Пътна инфраструктура“ да провери 46 пътни точки. Всеки в България знае, че пътищата са лоши. И всеки се досеща защо слабостта на ГЕРБ е строителството. Е, кой тогава ще се хареса повече - евробюрократът или боркинята? Защо изобщо БСП е в ПЕС? За Станишев, който през последните години успешно се преобрази от български в европейски политик, настоящата ситуация е не просто неловка и конфузна. Сегашният му трети мандат начело на европейските социалисти може и да е последен. А това означава, че може би ще трябва да обмисли някаква друга посока на личностната си реализация. Не и назад към БСП. От края на миналия век ПЕС не е имала мнозинство в Европейския парламент. Тоест, тя е това, което е БСП в България от 2009 насам - винаги втора. Поредицата от загуби съвпадна с поемането на поста от Станишев. На пръстите на едната ръка се броят партиите от ПЕС, които управляват. Едва ли ще се случи чудо и на тези избори - въпреки гръмките слова на Станишев при преизбирането му, че ЕС е изгубил социалната си физиономия и затова ПЕС предлага нов социален договор за Европа. Но спомените за провалите на Франсоа Оланд да изпълни предизборните обещания на френската левица и на Матео Ренци в опита му да съживи икономиката на Италия още са твърде пресни, за да се вярва на нови заклинания. А някогашният партиен мастодонт в Гърция - ПАСОК, подпомагал често БСП, днес е част от т.нар. „Движение за промяна“, което с 6,4% е на четвърто място по одобрение. Първа е дясната „Нова демокрация“, следвана от управляващата СИРИЗА. Днешните социалдемократи са само сянка на онова, което бяха през миналия век - един от двата стълба на европейската политика. Този упадък, „съпроводен от рязък ръст на популистите, както вляво, така и вдясно, няма да направи политиката на континента нито по-стабилна, нито по-предсказуема“, коментира още преди година изданието „Politico\".     А отхвърлянето на Истанбулската конвенция е поредното потвърждение, че ляволибералните позиции на европейските социалисти и консервативно-националистическите възгледи на българските другари и другарки очевидно нямат никакви пресечни точки. Защо тогава БСП е в ПЕС?  ", "date": "2019.03.19", "title": "Защо Йончева, а не Станишев?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393730-%D0%BC%D0%B8%D0%BA%D0%BE%D0%B2-%D0%BE%D0%B1%D0%B2%D0%B8%D0%BD%D0%B8-%D0%BD%D0%B8%D0%BD%D0%BE%D0%B2%D0%B0-%D0%B2-%D0%B1%D0%BE%D0%BB%D1%88%D0%B5%D0%B2%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "        Изборът на Елена Йончева за водач на листата на БСП и отхвърлянето на Сергей Станишев като такъв е поредното отлюспване в социалистическата партия и е израз на пълзящата болшевизация. Така бившият лидер на социалистите Михаил Миков определи процесите, които текат в партията и които достигнаха своята кулминация вчера на Пленума на БСП при участието си в Нова телевизия. Миков остро разкритикува поведението и отношението на ръководството на партията, заявявайки, че той не желае да бъде представител на БСП в нито една листа, докато това ръководство владее партията.     Припомняме, през 2016 г. Миков загуби надпреварата за председател на БСП в състезание с Корнелия Нинова. Вчера, на Пленума точно когато се е записал за изказване, се е взело решение обсъжданията да бъдат прекратени, стана ясно от думите на Миков.     Михаил Миков обясни, че от няколко месеца има явна тенденция за натиск за отстраняване на Станишев и в момента дори има вариант, при който Станишев да не бъде изобщо в листата на БСП. Това е разбрал самият Миков от думите на Корнелия Нинова в края на Пленума, а и е “ясно, че е нежелан, от няколко месеца”. Преекспонирането на един човек – водача на листата – пречи основно на това, че разговорът за политики и общата визия какво БСП иска да постигне в ЕП, се губи. И това ще е провал не на Нинова, а на БСП. “Ние два месеца не говорихме за политика, а говорихме Станишев или Елена”, възмутен е Миков. Персоналните въпроси не могат да бъдат решение, особено на фона на големите въпроси, които предстоят пред Европа и пред България. Кому беше необходимо това – да сблъскваме двама души, се пита Миков, според когото Елена Йончева има своите лични качества, но тя е била използвана от ръководството на партията. “Не казвам, че Елена няма качества и не може да бъде достоен представител в ЕП”, заяви Миков, но допълни, че изборът й е разчистваме сметки и  . Формалното премерване е едно, а лошият вкус, който остава след това, е друго, посочи Миков. Политиката на противопоставяне, на сблъсък се пренасят и на долните нива на партията, според Миков, а персоналните въпроси вземат връх, което разбива самата партия. Миков даде пример с проблеми в партийните структури в Хасково и Казанлък.     Това е пълзяща болшевизация, повтори Михаил Миков и призова да се обърне внимание на това какво се случва с коалицията – “бяха разгонени малките коалиционни партньори и те си търсят друго политическо пространство”. Отсъства политическото, всичко е лично, разкритикува Миков. Според него в момента един от важните въпроси какви са отношенията между БСП и ПЕС, където и членството на БСП е “формално” и има сериозни противоречия. Заявката на и за Елена Йончева е тя да се занимава с вътрешни проблеми, въпреки че е представител в Европейския парламент. “Ако госпожа Йончева смята да решава такива проблеми там, по-добре да си седи тук”, заяви Миков и посочи големите теми – неравенството в заплащането, миграцията. Представителите на БСП в ЕП имат по-големи задачи от нейните заявки, според Миков. Вчера много членове на Националния съвет изразиха основателни съмнения в начина, по който се проведе гласуването, заяви Миков, който през 2016 г. загуби надпреварата за председател на БСП в състезание с Нинова. “Нека имаме още нещо предвид. Поне 20 души – членове на НС, са в трудово-правни отношения с Нинова. Познайте те как ще гласуват. Не оспорвам гласуването. Въпросът е, че последните два месеца имаше явна тенденция за натиск за отстраняване на Станишев”, допълни Миков. Той разкритикува и поведението на БСП във вътрешната политика и най-вече излизането на депутатите социалисти от парламента. “Отказваш се от парламентарните механизми и започваш да изпълняваш куриерски механизми”, е мнението на Михаил Миков по повод и на последната акция на БСП в АПИ, където лидерът Корнелия Нинова се е снимала на стълбите на АПИ и е внесла искане в деловодството, вместо да инициира например парламентарна комисия.    ", "date": "2019.03.19", "title": "Миков обвини Нинова в болшевизация на партията"}
{"url": "http://www.classa.bg/%D1%81%D0%B2%D1%8F%D1%82/item/393721-%D0%BD%D0%B0-%D1%81%D0%B8%D0%BD%D0%B4%D0%B6%D0%B8%D1%80%D0%B0-%D0%BD%D0%B0-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82", "text": " на Нинова „с паралелната държава“, е реална и възможна толкова, колкото и тази на Тръмп с „дълбоката“! Чудя се, колко социологически изследвания трябва да излезат, при това все на американски учени (!), за да разберат нашите соцЕал-демократи, че „Меката на либералната демокрация“ САЩ, реално е  плутокрация!  И да спрат да размахват пред нас атлантическия байрак! През 2014 г. екип учени от Принстънския университет, с помощта на съвремени изследователски методи като многовариантен анализ  , че икономическите елити и организираните групи, представляващи техните интереси, играят водеща роля в определянето на правителствената политика на САЩ, докато средностатистическия гражданин има малко или никакво влияние.     Но далеч преди тях, американският социолог Чарлз Р. Милс доказва това в популярното си изследване „Властовият елит“ („The Power Elite“), 1956 г.  и е първият, който определя т.н. „дълбока държава“: военно-промишленият комплекс, Уолстрийт и Пентагона. От тогава насам, тази „държава“ става все по-дълбока, създавайки метастази по цялото земно кълбо. През 2018 г. американският икономист П. Филипс, в книгата си „Гигантите: глобалният силов елит“ („Giants: the global power elite“)  изобличава 17 глобални финансови конгломерата (около 389 лица), колективно притежаващи 41,1 трлн дол.  инвестиционен капитал и техните неправителствени сфери на влияние в почти целия свят. Това финансовото ядро, управляващо световната икономическа система е единно в подкрепата си за военната империя САЩ и НАТО, която прокламира война срещу съпротивителни групи по света, наричайки ги „терористи“. Истинската цел на тази война е  . Тя няма нищо общо с борбата с тероризма, който генерира, увеличава и финансира, за да осигури покритие на реалния си дневен ред!“ Глобалният силов елит функционира като неправителствена мрежа, влияе и използва международните институции (Световната банка Международния валутен фонд, НАТО, Световната търговска организация, Г-7, Г-20 и мн. др.), които получават, забележете: „ инструкции“ и  „ заповеди“  (не препоръки!) за политически решения от мрежите на НПО на същия този елит. Шефовете на „Гигантите“ , регулярно се събират, за да насърчават максимизирането на печалбата, обсъждат политики за натиск и влияние върху правителствата, силовите структури, разузнаването, както и варианти за блокиране на реакционни социални движения и граждански вълнения. Разбира се, не само 17-те „Гиганта“ поддържат системата на принудителен растеж и грабеж, с огромни хуманитарни последици за милиарди хора. Те са централното ядро на хиляди фирми и банки, колективно вградени в нея. Специално място в книгата (гави 4 и 5) е отделено на  най-дълбоката  „държава“: това са Тристранната комисия  и Атлантическия съвет – основният мозъчен тръст, прокарващ политиките на НАТО , създаден в 1961 г. Преминавам направо към последния,защото Родината се намира под прекия му контрол. Хоратата в Атлантическия съвет са  Финансира се от най-мощните финансови, оръжейни, петролни, медийни и софтуерни корпорации, от военновъздушните сили на САЩ, Корпуса на морската пехота, Държавния департамент, Пентагона, Департамента по енергетиката, фондация Клинтън, Обединените арабски емирства и Бахрейн, както и самата НАТО.  Големите корпоративни дарители на Атлантическия съвет включват:  Lockheed Martin (водеща в печалбите от войни), Northrop Grumman ,  Boeing  (трите най-мощни оръжейни компании),  G4S  (частна охранителна корпорация с ок. 625 000 служители в повече от 120 страни, обхващащи пет континента), Airbus, Chevron, Google, Raytheon, Southern Company, Thomson Reuters, BP, ExxonMobil, General Electric, Panasonic, SAIC, United Technologies, Barclays Capital, Coca-Cola, ConocoPhillips, Eni, FedEx, McAfee, Microsoft, Target, Bloomberg, Caterpillar, Daimler, Gallup, HSBC, Dow Chemical, Comcast, Rolls-Royce, and Bank of Tokyo–Mitsubishi UFJ. Лица, които служат в управителните съвети на шест от финансовите корпорации на „Гигантите“, са негови директори. Не случайно проф. Филипс „ моли “ читателите да се запознаят с пълните биографии на членовете на Изпълнителния комитет (ИК) на Атлантическия съвет. Това позволява  качествено разбиране на измеренията на властта  на тези 35 души, обединени от сходни интереси и политически ангажименти. Сред тях са 10 представители на Съвета по външни отношения (един от първите и най-влиятелни мозъчни тръстове в САЩ), Съвета за национална сигурност - 6, Проекта за новия американски век -2, Институтите Катон и Аспен -5, Тристранната комисия -2, НАТО - 2, Световния икономически форум - 6, военното разузнаване и отбраната -4 и бивши членове на Конгреса. Деветнадесет членове от ИК са специализирани в областта на глобалната сигурност, с десетилетия опит. Четиринадесет са работили или управлявали големи финансови компании. Деветнадесет са заемали високи длъжности в правителството на САЩ, в няколко администрации (и на републиканците, и на демократите).      Далеч преди да бъде избран за президент (още през 2006 г.), Тръмп е заявил, че планира редовно да се среща с тях. Днес Лари Финк, лидерът на най-голямата компания за управление на активи BlackRock, както и Джейми Димон, главен изпълнителен директор на JPMorgan Chase заемат първите места в стратегическия и политически форум на Президента.  И не случайно  Администрацията на Тръмп ,  е намалила с две трети наказанията , налагани от федералните агенции на финансовите гиганти. Глобите за банките за първите шест месеца на 2016 г. са 1,4  млрд  дол., а глобите за същия период на 2017 г. са намалели до 489  милиона . Относно контрола на Атлантическия съвет, упражняван  , оставям настрана лобирането за „повече ядрено оръжие“, „пришпорването“ за закупуване на (непроизведените) изтребители F-16, замяната на руските ни оръжия с американски (като ракетите Patriot), увеличаване разходите за отбрана до 2020 г., вместо до 2024 г., русофобската пропаганда, безплатните бази на НАТО, участието ни или подкрепата във всички американски войни, износът за оръжие за джихадистите в Сирия… Но именно под натиска на Атлантическия съвет България стана част от т.н.  Инициатива „Три морета“ , заедно с още 11 централно- и източноевропейски държави. Цел минимум на тази „инициатива“ е да блокира руско-германския проект „Северен поток 2“, използвайки амбициите на Полша за лидерство в региона и превръщането й в газов хъб за ЕС чрез внос на шистов газ от САЩ. Цел максимум, е да възпрепятства развитието на китайската инициатива за сътрудничеството със страните от ЦИЕ във формата G16+1. Р. Каплан (главен геополитически анализатор в Стратфор)   през 2014 г.: „Срещите на високо равнище между държавите от Интерариума (историчестката основа на „Три морета“, която е полска) се засилиха, тъй като Пентагонът и Държавният департамент действат като координационни центрове между военните части на тези страни, разузнавателните служби и дипломатическия корпус. По-силната подкрепа на САЩ за ЦИЕ трябва да бъде съчетана с по-силни двустранни връзки между самите държави -  .“ През април 2017 г. Атлантическият съвет организира конференция за стратегията на „Три морета“ в Истанбул, на тема: „Да направим Инициативата приоритет на администрацията на Тръмп”. Генерал Дж. Л. Джоунс, президент на Центъра за международна сигурност на Атлантическия съвет и бивш съветник по сигурността на Б. Обама  : „ ”, като подчерта, че е разговарял с държавния секретар Рекс Тилърсън за необходимостта от  мощна  подкрепа за „Три морета“. Отварям скоба, за да припомня, че Тилърсън бе сменен с Помпео най-вече заради ядрената сделка с Иран. Като бивш шеф на ЦРУ, „супер ястребът“ е безцеремонен по въпроса. На 21 май, 2018 г., в отчета си пред консервативната фондация „Херитидж“ (която стои зад администрацията на Тръмп), новият държавен секретар  : „ще работя в тясно сътрудничество с Министерството на отбраната и нашите регионални съюзници, за да възпрем иранската агресия…“. (Една от стратегическите цели на Херитидж, подчертана и от П. Филипс, е „ успешното приключване на голяма война, с потенциал да дестабилизира регион от критичен интерес за Съединените щати “). Тръмп разбира се няма нищо против. По време на посещението си в Полша (юни, 2017 г.), той  , че Варшава може да разчита на „много повече и по-големи“ доставки на американски шистов газ (LNG), „на малко по-високи цени“. (Това „малко“ е 50% повече: ок. 265-295 дол. за 1000 куб. м. на САЩ, срещу 195 дол. за 1000 куб. м. на Русия). Непосредствено след това, оттегли САЩ от ядрената сделка с Иран и възобнови санкциите, повтяряйки думите на Помпео: „иранската сделка е дефектна в сърцевината си“. Същата бе и съдбата с Договора за ограничаване на ракетите със среден и малък обсег на действие в Европа… Но важно е да се отбележи, че на последната среща на държавите в „Три морета“ (17 и 18 септември 2018 г.), В. Орбан не отиде в Букурещ,  а в Москва.  По време на разговорите с Путин, той предложи газопровода „Турски поток” да продължи до Унгария. От своя страна австрийският канцлер С. Курц   в началото на октомври 2018 г., че е почти невъзможно да се гарантира енергийната сигурност на ЕС без снабдяване от Русия, независимо дали това се харесва или не. „Важно е едновременно да се търси диалог, да се търси контакт, защото  в дългосрочен план, мирът на нашия континент е възможен само заедно с Русия, а не срещу нея “. Нещо повече, Виена планира да открие генерално консулство в Санкт Петербург и почетно в Новосибирск. Така че участието на Унгария и Австрия в „Три морета“ не се очертава като много надеждно за Вашингтон, за разлика от това на България, което е пагубно! Докладите на Атлантическия съвет се разработват  без пряко участие на правителството . За първата половина на 2017 г. те включват „Стратегия за възпиране на Русия„, „Оценка на западните санкции срещу РФ“ и пр., като „инструкциите“ в тях са: увеличаване на силите за специални операции в САЩ и чужбина, на бригадите за подпомагане сигурността и отбраната, на системите за борба с безпилотни самолети; създаване на независими, малки, мобилни бойни компании (държавни и частни); обучение във виртуална реалност с използване на роботи и изкуствен интелект…. В доклад, от ноември 2016 г. се набляга на партньорството с регионалните лидери в Близкия Изток, възпиране влиянието на Иран в региона..., но най-важното: „нов социален договор, при който правителствата да гарантират сигурност за инвестициите на „Гигатите“  в замяна на правото да управляват .“ Именно това се случва и  в България  вече 30 години. Редуващи се клиентелистки режими обслужват корпоративните интереси в замяна на правото да управляват и да участват в общия грабеж.През 2008 г. американската посланичка в София Макълдауни описва разговора си с бъдещия министър-председател на България: „Борисов непрекъснато се хвали с американските и европейските си връзки… В първата си среща с мен той акцентира, че българите не са свикнали да взимат самостоятелно решения и затова се нуждаят Вашингтон и Брюксел да казват на министър-председателя „какво трябва да направи“. Той добави, че когато ГЕРБ победи, смята да покани чужд експерт  за всяко министерство , за да подпомага  и контролира  работата му.“ Що се отнася до БСП, „тя е прикачен вагон на събитията, оформили се в чужбина и кресливо и агресивно ги имитира“.  Най-голямото национално предателство: съгласието за разполагането на американски военни бази на наша територия (при това безплатно), бе дадено именно от правителството на тройната коалиция, в което доминира БСП…. Питаме „Къде са левите да вдигнат революция?!“, подобно на Фр. Фукуяма, който го направи   за „Шпигел“. Но  борбата на Нинова „с паралелната държава“, е реална и възможна толкова, колкото и тази на Тръмп с „дълбоката “. Едно е желанието, друго – възможностите и способностите. Защото когато „Гигантите“ се  , задачата се поема от частните военни компании (ЧВК). Услугите за защита включват лична сигурност, безопасни жилищни и работни зони, събиране на данни за съпротивителни движения и опозиционни групи, преследване, ударни сили за военни действия, кибератаки, репресии, терор. Само „G4S“ е натрупала приходи от такива дейности на стойност 10,5 млрд. дол., още към 2014 г. Все по-често корпорацията работи в „сложна среда“, където националните армии не са обучени да провеждат такава „защита“. Ако националната полиция и армия не са в състояние ефективно да съдържат вътрешни съпротивителни движения или пък се обявят в защита на законната власт и народа си (подобно на венецуелската и сирийската армии), международни сили от САЩ, НАТО, ООН или ЧВК се намесват за контрол и подкрепа.  (Това наблюдаваме в момнета във Венецуела, където след провала на преврата, се прибегна до кибератаки по електросистемата, като едва ли ще спрат с тях. Примерите са десетки. Кибератаки използваха и в Иран през 2010 г., когато вирусът Stuxnet, създаден в системата на американската Агенция за национална сигурност проникна в автоматизирани системи на атомната промишленост. Още по-сложна е програмата, приложена против нефтените терминали и нефтопреработващи заводи на Иран. През лятото на 2014 г. беше зглушена системата на електронни комуникации на иракската армия, а през 2008 г., блокирана работата на сирийската противовъздушна отбрана и радиоелектронното разузнаване по време на операцията „Маслини“. Макрон хвърли срещу на Жълтите жилетки 70 000 полицаи – цяла армия! Кибератаки имаше и срещу Китай и Русия; Стои висящ и въпросът доколко пожарите в Гърция бяха „природно бедствие“, както и в Калифорния…, а също и с пожарите в Русия в редица търговски центрове… ). Ето защо, много държави започнаха да търсят защита и подкрепа от Москва, при това държави  със силна армия , като Венецуела, Турция, Иран, Сирия….Унгария и Австрия отстояват връзката си с Русия, въпреки американския натиск. Но българските компадори потънаха прекалено дълбоко в евроатлантизма. И няма връщане назад. Що се отнася до „паралелна държава“ на Нинова, то  тя е „паралелна“ именно на „дълбоката“  на Тръмп, и  БСП не я търсят където трябва. Предизборно се сипят обещания за „диалог и сътрудничество“ и отказ от санкциите, но бидейки наясно пред какво са изправени, нито опозиция, нито управляващи имат смелостта  дори да споменат  референдум за излизане от НАТО. От една страна, всяка помисъл за такива се блокира в зародиш с моменталнато пристигане на натовски генерал или американски посланик. От друга страна е народът, в чиито очи те са предатели. Какъв Южен поток, какъв Турски поток, камо ли АЕЦ „Белене“ с участието на „Росатом“?! Имаме F-16, с които „ще борим“ Русия и хъб „Балкан“ – все още виртуални.... Сервилността и страхът на Борисов от „господарите“ удари дъното и постигна немислимото: „нема да се плашите, сме сила голяма“, заяви компадорът на премиера Медведев, само ден след Националния празник на България (04.3.2019 г.)! Затова пък два дни по-рано получихме „инструкции“ от Столтенберг да свикваме с мисълта за разширено присъствие на НАТО в Черно море и да се готвим с конкретен принос – „апортна вноска“, материализирайки важното си геостратегическо положение, чрез военоморски бази и услуги на своя територия. Остава Русия наистина „да спре кранчето“ окончателно, което е  ! Тогава сигурно ще се радваме, че сме легитимна цел на руските ракети, защото мизерията, която ни очаква ще е много по-жестока! Какъв е изходът ли? Радикална и незабавна промяна в отношенията ни с Москва и интеграция на България в Евразийския икономически съюз! Кой ще има смелостта и капацитета да поеме този риск?! В противен случай, потъваме „паралено“ с „дълбоката държава“!    ", "date": "2019.03.19", "title": "На синджира на Атлантическия съвет"}
{"url": "http://www.classa.bg/%D1%81%D0%B2%D1%8F%D1%82/item/393722-%D0%B3%D0%B5%D1%80%D0%BE%D1%8F%D1%82-%D0%BE%D1%82-%D0%BA%D1%80%D0%B0%D0%B9%D1%81%D1%82%D1%87%D1%8A%D1%80%D1%87", "text": "48-годишният афганистанец Абдул Азис Уахабзада става свидетел на кървавия атентат в една от джамиите на Крайстчърч и смело се изправя срещу убиеца Брентън Тарант, за да предотврати още по-голямо кръвопролитие.         След като покосява 41 души в джамията Ал Нур в центъра на Крайстчърч, 28-годишният Брентън Тарант се отправя към друга джамия в един от крайните квартали на града. По това време в джамията Линууд за петъчната молитва са се събрали между 80 и 100 души, сред които е и Абдул Азис Уахабзада. От две години и половина афганистанецът живеел в Нова Зеландия, където има магазин за мебели и домашни потреби. На 15 март – денят, в който Тарант пристига в джамията Линууд с явното намерение да убие колкото се може повече хора, 48-годишният афганистанец случайно се близо до изхода на молитвения дом, когато проехтяват и първите изстрели.     \"Тъкмо беше привършила първата част от петъчната молитва, когато някой от първите редици на богомолците изкрещя, че се избиват наши мюсюлмански братя и сестри\", казва Уахабзада в интервю за ДВ. Прикривайки се зад четящото устройство за кредитни карти, което му било под ръка, той напуснал молитвения дом и видял навън кола, блокираща пътя към входа на джамията. До нея стоял мъж с военно кепе на главата. \"Попитах го кой е, а той ме погледна и започна да ругае\", спомня си афганистанецът. „Очевидно искаше още да убива“ Точно в този момент нападателят бил невъоръжен: след стрелбата в Ал Нур и след като успял да убие още няколко души и в джамията Линууд, Брентън Тарант явно бил привършил патроните и изтичал до колата. \"Пушката, с която беше застрелял трима души в джамията, беше захвърлена на земята. Очевидно е искал да вземе ново оръжие, за да продължи да убива\", казва Уахабзада. В този момент афганистанецът проумял, че мъжът пред него не е никакъв военен, а терорист, и се нахвърлил срещу него с устройството за разчитане на кредитни карти - единственият твърд предмет, с който той разполагал в онзи момент. Нападателят обаче успял да избегне удара, извадил от колата друго автоматично оръжие и започнал да стреля срещу неочаквания си противник. Афганистанецът се скрил зад коли, които тъкмо паркирали. До едно мъртво тяло на земята той видял захвърлената пушка на атентатора, пресегнал се да я вземе и натиснал спусъка. Но оръжието било без патрони. После извикал на стрелеца: \"Излез, тук съм\" - с надеждата да привлече вниманието на нападателя и по този начин да предотврати по-голяма кървава баня. Но въоръженият мъж вече бил влязъл в джамията, за да убива. Уахабзада хукнал след него и не след дълго видял, че нападателят отново излиза навън, за да вземе ново оръжие и още патрони. Взел пушка от колата, стрелял с нея и по неочаквания си преследвач, след което захвърлил оръжието и седнал зад волана на автомобила, с който бил пристигнал. В този момент афганистанецът замерил колата с празната пушка, която още държал в ръце. Тя счупила едно от стъклата на автомобила. Възможно е това да е уплашило атентатора, който навярно е помислил, че стрелят по него. Той бързо потеглил с колата, а Уахабзада се опитал да го следва, но колата свила зад ъгъла и изчезнала. „Всеки би постъпил по същия начин“ Пред ДВ героят от Крайстчърч разказва, че не е изпитвал страх, заставайки очи в очи с атентатора - мислел само как да предотврати избиването на още хора. Вътре в джамията били десетки, включително и четирите му деца, както и съпругата му. \"Не изпитвах страх. Човек не бива да се страхува от друг човек. Страхопочитание изпитвам само към Създателя. Показах на нападателя, че не се страхуваме от него. Обратното - той се уплаши от нас. Затова и избяга, макар че го преследвах с голи ръце\".     Оцелелите богомолци от джамията, както и много чужди медии почитат афганистанеца като герой. Той пък смята, че всеки, \"у когото е останала някаква човещина\", би постъпил по същия начин. С решителната си намеса Уахабзада вероятно е предотвратил и още по-голяма трагедия, тъй като двама полицаи по-късно забелязали колата с разбитото стъкло, спрели Тарант и го задържали. При нападенията в петък в две джамии в Крайстчърч австралийският десен екстремист Брентън Тарант уби общо 50 човека, десетки бяха настанени в болница с различна степен на наранявания. Жертвите са на възраст между 3 и 77 години. Освен Уахабзада, има и още един герой от Крайстчърч: 71-годишният афганистанец Дауд Наби също се е опитал да спре Тарант, но бил застрелян от него.    ", "date": "2019.03.19", "title": "Героят от Крайстчърч"}
{"url": "http://www.classa.bg/%D1%81%D0%B2%D1%8F%D1%82/item/393723-%D1%87%D0%B5%D1%87%D0%B5%D0%BD%D1%86%D0%B8%D1%82%D0%B5-%D0%B1%D1%8F%D0%B3%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Около 16 000 чеченци живеят само в региона Берлин-Бранденбург. Повечето от тях са избягали от ада. Принуждават ги да воюват в Сирия и Източна Украйна, подлагат ги на брутални побои, изтезания  и изнасилвания.       Разказите на чеченците много приличат на разказите на хора, бягащи от войните в Сирия или Ирак. С тази разлика, че военните действия в Близкия изток се водят открито - за тях се пише във вестниците и се говори по телевизията. Но за онова, което кара стотици или дори хиляди граждани на Руската федерация да зарежат всичко и да тръгнат към Германия, става дума твърде рядко.     Безполезно е да питаш самите чеченци какво ги кара да напускат страната си. Всички те предпочитат да мълчат. На базата на десетки интервюта с бежанци от Чечения, които живеят в Берлин и Бранденбург, германски психолози и социални работници постепенно разкриват истинските причини за това масово бягство. \"Ще станеш герой в Източна Украйна\" \"Кой би избягал от хубаво? Нито един човек няма да изостави родината си, ако живее там добре\", казва една чеченка в Берлин. Карин Хопфман, която оказва психологическа и правна помощ на чеченските бежанци в Германия, познава редица съдби на бегълци. Много от тях казват, че са избягали, за да не попаднат в състава на \"чеченските батальони\", които биват изпращани да воюват в Сирия и Източна Украйна. По думите на бежанците, участието в тези батальони е принудително и се съпътства от насилия и заплахи, включително и срещу техните семейства. От Чечения бягат и много хора, попаднали под прицела на тамошните служби за сигурност по подозрение, че са участвали в първата или втората чеченска война. По думите на бежанците, чеченските служби за сигурност действат с крайна жестокост. Карин Хопфман дава пример с историята на едно чеченско семейство, което днес живее в Южна Германия. Чеченските служби за сигурност издирвали мъжа, участвал в първата чеченска война. В жилището на семейството редовно идвали маскирани бойци и обръщали всичко с главата надолу. Един подобен \"обиск\" завършил с жесток побой над сина. Съседите го намерили в безсъзнание с простреляна дясна ръка. Затова семейството решило да напусне Чечения и през Беларус и Полша пристигнало в Германия.     По думите на психолога Фрайхарт Регнер от неправителствената организация Inter Homines, от разказите на чеченските бежанци става ясно, че службите в Грозни следват изпитана схема. Те изтезават заподозрените, докато не им бъде назовано нечие име – и това е следващата жертва. Службите за сигурност оказват и силен психологически натиск над семействата чрез редовните обиски, които приличат на погром. Сексуалното насилие - абсолютно табу Друга тема, която е силно табуизирана, е сексуалното насилие  - както над жени, така и над мъже. \"Някои от жертвите на сексуално насилие са до такава степен травматизирани, че никога повече не са в състояние да водят нормален живот\", казва Карин Хопфман. Повечето от жертвите на подобни издевателства не се обръщат и към лекар, за да не огласяват своя позор. Но и чеченците, попаднали в Германия, не винаги водят хубав живот. По думите на Хопфман, мнозина от тях се сблъскват с крайно негативно отношение от страна на някои държавни институции и местни хора. Само в региона на Берлин-Бранденбург се предполага, че междувременно живеят около 16 000 чеченци.    ", "date": "2019.03.19", "title": "Чеченците бягат в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393724-%D0%BA%D0%BE%D0%B9-%D0%BB%D0%B8-%D0%B5-%D1%80%D0%B0%D0%B7%D0%BA%D0%B0%D0%B7%D0%B0%D0%BB-%D0%BD%D0%B0-%D1%82%D0%B0%D1%80%D0%B0%D0%BD%D1%82-%D0%B7%D0%B0-%D1%88%D0%B8%D0%BF%D0%BA%D0%B0-%D0%B8-%D0%B1%D1%83%D0%BB%D0%B0%D0%B8%D1%80", "text": "\"Няма установена връзка с България\", твърдят властите. Може и да е така. Но би следвало да се изчисли математическата вероятност Тарант сам да се е сетил за имената на български християнски мъченици отпреди векове.       Честито! Агресивният български национализъм се включи успешно в белия расизъм, в християнския фундаментализъм, във войните на цивилизациите, в световния тероризъм. Съобщено бе, че Брентън Тарант е пребивавал на българска територия от 9 до 15 ноември 2018 година. Пристигнал е на летище \"София\" с полет от Дубай, а още на 10 ноември е наел автомобил и е посетил Дряново, Плевен, Велико Търново, Благоевград, Пловдив, Асеновград, Бачково, Казанлък и Банско. Кой ли е донапоил болното му сърце с исторически легенди? Кой ли вдъхновен младеж с фланелка „България на три морета“ му е разказал за Шипка и Булаир, кой ли е донапоил болното сърце на белия християнски отмъстител с местни мъки, исторически легенди, травматични видения и балканска лудост? Властите твърдят, че Тарант е посетил България като турист. И че досега контакти не са регистрирани. „Няма установена връзка с България“, обяви министър Захариева. Може и да е така. Но би следвало да се изчисли математическата вероятност Тарант сам да се е сетил за имената на български християнски мъченици отпреди векове.     Впрочем, самият аз изобщо не изключвам възможността сам да е скроил всичко, сам да се е сетил. Защото не е трудно да стигнеш до травматичните клишета на всеки виктимизиращ себе си национализъм. Тези клишета само изглеждат родни, но всъщност имат глобална болезнена граматика. И по нейните правила Тарант бързо ще се превърне в идол на български или патагонски младежи с бръснати глави. Спиралата на отмъщението Но нека спрем дотук. Да замълчим и да помислим за отнетите невинни животи в Крайстчърч. И за всички други, които си отидоха невинни във вече безбройните безумни терористични актове. Откога тече това, свикнахме ли с него, не живеем ли вече с болезнената нужда от такива трагедии, с адреналина на тяхната медийна сензационност? Да помислим и за това, че спиралата на отмъщението вече се завихря. В момента някъде, в някаква невидима точка на света някой налудничав мюсюлмански младеж се люшка в транс и си повтаря: “Няма да забравим, няма да простим“.        ", "date": "2019.03.19", "title": "Кой ли е разказал на Тарант за Шипка и Булаир?"}
{"url": "http://www.classa.bg/%D1%81%D0%B2%D1%8F%D1%82/item/393718-%D0%BD%D0%B0%D1%82%D0%BE-%D0%BF%D1%80%D0%B8%D0%B7%D0%BE%D0%B2%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%B2%D1%8A%D1%80%D0%BD%D0%B5-%D0%BA%D1%80%D0%B8%D0%BC-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "По повод петата годишнина от присъединяването на Крим към Руската федерация НАТО днес разпространи изявление, в което отново решително осъжда това действие. “Призоваваме Русия да върне контрола над Крим на Украйна, се посочва в изявлението от името на държавите в пакта. Потвърждаваме пълната си подкрепа за независимостта и териториалната цялост на Украйна в международно признатите граници и териториални води. Крим е украинска земя”, се казва в текста.     Съюзниците са дълбоко обезпокоени от нарушенията на човешките права, извършвани от руските дефакто власти в Крим срещу украинците, кримските татари и представители на други местни общности. Тези нарушения включват извънсъдебни убийства, отвличания, насилие, произволно лишаване от свобода и изтезания, се допълва в документа.     НАТО призовава Русия незабавно да прекрати всички нарушения и злоупотреби в Крим, да освободи украински политически затворници и заложници, и да предостави на международните организации за наблюдение достъп до полуострова. Всякакви опити за оправдаване на незаконната анексия на Крим трябва да бъдат прекратени, включително автоматичното налагане на руско гражданство, принудителното разселване, военната служба във въоръжените сили на Руската федерация и незаконните руски избирателни кампании, заявява алиансът. В изявлението се осъжда мащабното струпване на руски военни сили в Крим и се изразява безпокойство от намеренията на Москва да продължи в тази посока и в други части в района на Черно море. НАТО осъжда изграждането на моста над Керченския проток. Пактът призовава Русия безусловно да освободи задържаните в района украински моряци, да върне техните плавателни съдове и да осигури безпрепятствено корабоплаване, включително достъп до украинските пристанища в Азовско море.     В документа се посочва, че обичайните отношения няма да се върнат, без Русия да предприеме промяна към ясни и конструктивни действия. НАТО очаква Москва да се съобрази с международното право и произтичащите задължения и отговорности. Днес Русия празнува присъединяването на Крим към страната. Очаква се и посещение на президента Владимир Путин на полуострова.    ", "date": "2019.03.19", "title": "НАТО призова Русия да върне Крим на Украйна"}
{"url": "http://www.classa.bg/%D1%81%D0%B2%D1%8F%D1%82/item/393719-%D1%81%D0%BB%D0%B5%D0%B4-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D1%82%D0%B0%D0%BB%D0%B8%D1%8F-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D0%B5%D1%81", "text": "Бившият ръководител на британската Партия на независимост (UKIP) – Найджъл Фараж, който беше един от инициаторите на Брекзит, заяви, че след Великобритания Италия ще напусне Европейския съюз. “В Европа всички са загрижени за Брекзит. Но след нашето оттегляне от ЕС, Италия ще бъде истински проблем за Брюксел. И това ще бъде много по-сериозно”, предава думите му РИА “Новости”. Той изрази мнението, че Италия никога не е харесвала “европейския проект” и след излизането на Великобритания “още повече ще спре да го обича”.     “Когато покажем, че има живот извън ЕС, ще ни последвате”, каза Фарадж пред римския вестник La Repubblica. Той отбеляза, че Италия е една от страните-основателки на ЕС, но оттогава положението в Европа се е променило драматично. Фараж каза, че през последните 20 години икономиката на страната не се е развила правилно, а средната класа в страната все по-разочарована от идеята за обединена Европа. Той също така прогнозира засилване на политическия дебат в Италия за ЕС. Фараж е убеден, че “Движение 5 звезди” и партията “Лига”, които са на власт в Италия, “вършат чудесна работа”. Вчера британският премиер Тереза Мей предупреди в авторска статия, че ако Брекзит бъде отложен толкова дълго, че се наложи Обединеното кралство да участва в европейските избори през май, това ще бъде “ярък символ на колективния политически провал на (британския) парламент”, предаде Асошиейтед прес.     В статията, която беше публикувана във вестник “Сънди телеграф”, Мей допълва, че ако британските депутати не подкрепят споразумението й за Брекзит преди срещата на Европейския съвет в четвъртък, Великобритания “няма да напусне ЕС още месеци, ако изобщо някога го напусне”. Очаква се през новата седмица британският премиер да се опита за трети път да спечели одобрението на парламента за своето споразумение. В четвъртък депутатите гласуваха да поискат Брекзит да бъде отложен. Така вероятно ще бъде избегнато хаотично излизане на първоначално насрочената дата на Брекзит 29 март, но в крайна сметка правото да одобрява или отхвърля евентуално продължаване на срока има ЕС, отбелязва АП.  ", "date": "2019.03.19", "title": "След Великобритания Италия ще напусне ЕС"}
{"url": "http://www.classa.bg/%D1%81%D0%B2%D1%8F%D1%82/item/393720-%D0%BF%D0%BE%D0%B1%D1%8A%D1%80%D0%BA%D0%B0-%D0%BB%D0%B8-%D1%81%D0%B5-%D1%81%D0%B2%D0%B5%D1%82%D1%8A%D1%82-%D0%B8%D0%BB%D0%B8-%D1%82%D0%B0%D0%BA%D0%B0-%D0%B8%D0%BC-%D0%B8%D0%B7%D0%BD%D0%B0%D1%81%D1%8F", "text": " има човек по света, който да не е съгласен, че живеем в невнятни времена. Кой би си помислил преди поне едно десетилетие, че европейските улици, площади, заведения ще станат места за ислямистки терор, а хиляди мюсюлмани от приети за екзотични страни ще търсят „по-добрия свят за живеене“ в стара християнска Европа? Според някои заради извоювани през вековете с доста жертви социални придобивки, а според други заради по-уредения и „лесен“ начин на живот. Но повечето наблюдатели, приети за експерти, предпочитат да твърдят, че е заради случващото се в собствените им земи след нахлуването на онези радикализирани ислямистки групировки, които имаха всеизвестната западна подкрепа, но постигнаха сриване на държави, цели региони и създадоха мита за „ново преселение на народите“.       Преселение, което облагодетелствало икономики, гладни за работна ръка, но довело до религиозни и етнически противопоставяния, които разклатиха устоите на редица правителства, всяха страх сред обществата и поставиха началото на събития като това от града наречен „Християнска черква“ в далечна Нова Зеландия. Времената, в които водачи и политически дейци от една държава си позволяват да определят заемащи високи постове в друга държава с изрази като „синилен старец“, „убиец на малки деца“, „нацист“ или „побъркан диктатор“ не могат да бъдат приети за нормални. Времена, в които бивш наш посланик в няколко западни държави може да каже, че „ама няма такова нещо като спасяване на българските евреи“ и „документите говорят, че Борис ІІІ, е военнопрестъпник, който е щял да бъде съден след войната, ако не е бил умрял“ заради „предателствата“ спрямо евреите не са нищо друго освен поредно падение на всичко онова, което ни държеше над водата през годините, наречени преход. Една от малкото прояви на гордост, която изпитва народа ни след Освобождението беше спасяването на 48 хил евреи, живеещи от векове по земите ни, от изпращане в концентрационните нацистки лагери, нещо, което не са сторили така масово другите държави. По същия начин България е реагирала и за приютяването на онези арменци, които са потърсили убежище след геноцида от 1916г. Кому е изгодно да се посяга на спойката на българите, независимо от религия и етнос, за да се твърди със задна дата, че „историята със спасяването на евреите ни е измислица“? Защо сега, след като всяка година отбелязваме специално Деня на спасяването на българските евреи? Само Църквата ни била на висота! Ти да видиш! Тя наистина си е била на висота и то дори по време, когато е имало „османско присъствие“, както ни уверяват новите глашатаи на нова история, но дали е била в състояние да се справи сама със заплахата да се „натоварят на влак“ с посока газови камери нашите евреи? Защо родственикът на тази посланичка бил уволнен като евреин от пост в собствено застрахователно дружество, но продължавал да получава заплата и след това? Така, както България е била съюзник на Германия по време на войната, но единствено тя е имала дипломатически отношения със съветска Москва и дори нашият посланик там е получавал в последствие до края да дните си пенсия от руските власти?        Дворецът не е знаел за ролята му, която включвала и задължението да защитава интересите на нацистка Германия по време на Втората световна в СССР? Историята е една, но днешните й тълкуватели определено нямат връзка с национални интереси и чувствата на народа ни. Как може главен мюфтия да ни плаши със „синдрома Косово“, за да оправдае съществуването на задължения към държавната хазна? Как може чужда държава да превежда средства на Главното мюфтийство, а власт и управленци години наред да си затварят очите? Защо мислите,че Белград е разтърсван от протести на опозиция и дори се посяга на журналистите от Националната телевизия в момент, когато Сърбия трябва да изпълни заръката да края на годината да се разбере с Косово за „взаимно признаване на независимостта“? Защо мислите, че Мелания Тръмп посещава училище на проповедника Фетуллах Гюлен в САЩ, когато Турция го е обявила за враг №1 като организатор на опита за преврат от 2016г в страната, а отношенията Анкара/Вашингтон са пред „скъсване на конеца“? Защо онзи убиец в Нова Зеландия, отнел живота на 50 мюсюлмани, е писал по пълнителите на оръжието си имената на исторически личности от Балканите, които са воювали срещу османския завоевател и са останали непримирими със заграбването на земите им и насилието над народите им? Защо е звучала националистическа песен от времето на Караджич в колата на непокаялия се „борец за християнска справедливост“ в държава на другия край на света, където също имало 28% увеличен наплив на мюсюлмани? Кой може да каже с ръка на сърцето „къде е зарито кучето“? Някои питат защо тези мюсюлмани не търсят спасение в богатите държави от Залива например, а с риск на живата си пътуват с дни по невероятни маршрути към Европа? Защо светът не се справи с избиването или прогонването на християните от страните, потърпевши от т.н. Арабска пролет? Защо и сега се заклеймява убиеца и се изказват съболезнования, но никой не вярва, че това ще спре? Самоубива ли се Европа или превърналите парите в единствен свой Бог люде не проумяват, че всяко действие има противодействие, което неминуемо води до взрив? Взрив, който ще разруши и техния свят. Няма как да се получи иначе. Нима богатите държави нямат сили да се справят с трафикантите, които изсмукват парите на мигрантите? Нима ще ни залъгват до безкрай с потупванията по раменете, допира на бузи, но ще съгласуват тайно смяна на неудобни правителства или лидери, които могат да „държат на каишка“? Защото са компрометирани и възпитани с техните „ценности“? На такива въпроси никой не отговаря. Дори и да растат като брой терористичните актове, да расте броя на жертвите и „жълтите жилетки“ да безчинстват из града, който доскоро наричаха „града на влюбените“? Странно, но може би отново в Париж ще са казва „обичай ме като по време на война“, защото нейният дъх се усеща все по-отчетливо. Поне така твърдят патили. Насаждането на страх също си има причини, но по-скоро трезви анализи и навлизане дълбоко в натрупаните проблеми ще бъде полезната позиция за изход от трагедии като тази в Нова Зеландия. Както и трайно противодействие срещу „бъркането в историята“, за да се остави народа ни на спокойствие с корени, обичани и ценени герои, със своите гордост и страдания. За да го има и в бъдеще, не трябва да се позволява историята ни да се чете „като Дявола евангелието“, а който го прави да избира друго място за живеене. Днес поне това не е проблем. Видя се.", "date": "2019.03.19", "title": "Побърка ли се светът или така им изнася?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393711-%D1%81%D0%B0%D1%83%D0%B4%D0%B8%D1%82%D0%BA%D0%B8%D1%82%D0%B5-%D0%BC%D0%B0%D1%81%D0%BE%D0%B2%D0%BE-%D1%81%D0%B2%D0%B0%D0%BB%D0%B8%D1%85%D0%B0", "text": "Когато ги видиш без всички тези черни дрехи, разбираш защо съпрузите им толкова стриктно изискват да носят строг хиджаб и да скриват лицата си от всички.     Саудитците в болшинството си са удивително красиви и понякога просто невероятно привлекателни. Докато в Саудитска Арабия имаше строги норми на Шариат по отношение на облеклото, беше невъзможно дори да се досетите дали това не е жена и нямаше възможност да видите местни момичета без покрити лица.     И ако по-рано в Саудитска Арабия нямаше как да срещнете момиче, което да не е в черни дрехи, и с покрито лице, сега, благодарение на либерализацията, много саудитски жени станаха по-отворени и не толкова консервативни по отношение на облеклото. Мнозина спряха да носят никаб, а някои дори свалиха черния хиджаб, като го замениха с други дрехи, по-привлекателни, макар и все още строги.     Тази картина вече е доста позната, вече  на улицата можете да видите жени с открити лица на равна нога с по-консервативни момичета в никабите.     Но все повече от тях отварят лицата си, показват косата си, макар че по-рано са се опитвали да ги скрият под забрадка, дори и да не покриват лицата си.     И все повече и повече момичета спират да носят хиджаби, заменяйки ги с модерни дрехи и дизайнерски шалове.     И ще се съгласите, че са красиви!     В продължение на векове те са криели естествената си красота зад черните воали.     Някои вече  дори си позволяват да премахнат напълно забрадките от главите си, но все още такива се срещат рядко в Рияд и е напълно възможно да са чужденки. Но по-рано дори чужденките трябваше да носят шал и черна абая.           Честно казано, отчасти могат да бъдат разбрани бащите и съпрузите, които се опитват да скрият красотата на своите съпруги и дъщери в суровите времена на безкрайни войни и да ги спасят от безчестие. Но днес ... Вероятно това вече е излишно. Или не?      ", "date": "2019.03.19", "title": "Саудитките масово свалиха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393712-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BC%D0%BB%D0%B0%D0%B4%D0%B5%D0%B6-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Те са млади, богати и безобидни. Парите на родителите им отварят врати към света на разкоша и безумството. Златната младеж обикаля из Истанбул със златни коли и разхожда тигри със златни каишки.  Ето как подрастващото поколение на турските богаташи се хвали с лукс и комфорт и това не е всичко.      Те не се отличават от богатите си връстници по целия свят и все пак, демонстрират изключителен разкош, снимат последните си придобивки, хвалят се със скъпите си коли. След това публикуват в социалните мрежи - все пак не си струва да притежаваш такива играчки, без да можеш да ги покажеш на някого.   Младите богаташи в Истанбул дори са направили и страница в Инстаграм - \"Богатите деца на Истанбул\" и вече имат десетки фенове. Там младите бизнесмени, наследници и издънки на най-известните, състоятелни хора в Турция демонстрират на целия свят своят разкош и успешен живот.     Златната младеж преминава през живота както може - някои харчат огромни суми за скъпи, позлатени коли и лични хеликоптери. Други побъркват последователите си в инстаграм със снимки на екзотични, домашни любимци. Например с тигри. Богатите деца си носят скъпите дрехи и не се притесняват от нищо.      Потребителка на Инстаграм под никнейм Flawless Barbie демонстрира страстта си към розовия цвят, когато се занимава с шопинг в Истанбул.     Пръстен и гривна с диаманти говорят сами за себе си. Е и Поршето също...     За да покаже отлично чувство за стил, този млад човек позира заедно с двамата си любимци - кучето и автомобила.      Когато тоалета й се съчетава отлично с нейния Рейндж Ровър, Бурджу Озтюрк просто не може да не се снима.     Тази автолейди се фука със снимка, на която тя кара своя Ягуар, украсена с диаманти.     Керим Бююк се наслаждава на прекрасните гледки на турската природа от прозореца на комфортния си, мощен Мерцедес.     Облечената сексапилно и елегантно Ягмур Такташ е готова за наситен ден в града, сядайки в луксозна кола.      Това красиво момиче е излязло от разкошното Порше, за да си направи селфи.  Светската лъвица Бахар Джандан сяда зад волана на баровския си автомобил, обута с обувки на висок ток.   Ето какви са \"Богатите деца на Истанбул\" - безгрижни, безстрашни и безразсъдни.   Покупките на вещи и демонстрацията на стандарт са се превърнали за тях в съревнование - кой е по-богат, изискан, по-як. Всеки има свой смисъл на живота, а за златната младеж на Истанбул той явно се крие в разточителността.      ", "date": "2019.03.19", "title": "Златната младеж на Истанбул"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393713-%D0%BF%D1%80%D0%B8%D0%BD%D1%86%D0%B5%D1%81%D0%B0%D1%82%D0%B0-%D0%BD%D0%B0-%D0%BC%D0%BE%D0%BD%D0%B0%D0%BA%D0%BE-%D0%BF%D0%BE%D0%BA%D0%B0%D0%B7%D0%B0", "text": "Сигурно всеки иска да има живот като на кралска особа. Е, за съжаление това не винаги е възможно. Но има хора, които са радени с кралска кръв и животът им е като истинска приказка.   Но въпреки, че са кралски особи и че от решенията им зависят съдбите на хиляди, а често пъти и милиони, хора принцовете и принцесите, че и кралете и кралиците са преди всичко хора. Доказателство за това е кралското семейство на Монако.   Само преди дни – на 14 март, принц Албер II от Монако отпразнува 61-я си рожден ден. А съпругата му принцеса Шарлийн сподели уникални снимки от празненството.     Принц Албер II, чието пълно име е Албер Александър Луи Пиер Грималди (Albert Alexandre Louis Pierre Grimaldi), е принц на Монако от 6 април 2005 г., възкачил се на трона на княжеството след смъртта на баща си принц Рение III. Принц Албер реши да отпразнува рождения си ден не по кралски, а със семейството си. В Instagram неговата 41-годишна съпруга принцеса Шарлийн качи няколко снимки от тържеството.     От фотосите се вижда как щастливият татко се радва на тортата си с двете му деца – четиригодишните Жак и Габриела, които са близнаци.     Принц Албер получи празнична шоколадова торта с две свещи и мини-фойерверки, които доведоха децата до истинска наслада.         Майка им - принцеса Шарлийн, пък остана зад кадър – очевидно тя е влязла в ролята на фотограф. Държим да отбележим, че принц Алберт II има още две деца, но те са от други две жени и той така и не ги призна за свои. Затова другите му две отрочета не могат да претендират за царския трон на Монако.      ", "date": "2019.03.19", "title": "Принцесата на Монако показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393714-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BC%D0%B0%D1%80%D1%82", "text": "ОВЕН ( 21 март - 20 април ) Днес ще ви обхване не просто страх, но и истинска паника, когато видите огромната работа пред вас. Ще трябва да работите усърдно, за да приключите навреме. Откажете се от козметични и медицински процедури, днес е малко вероятно да дадат желания ефект. С битовите проблеми, ще се справите. Макар че без помощта на експерти, няма да минете. ТЕЛЕЦ ( 21 април - 21 май )  Очаква ви не само добър, но и логичен ден. Всичко ще върви като по часовник, така че проблемите и загубите ще са минимални. В личния живот трябва да се концентрирате, върху интимните взаимоотношения. Ако не се стеснявате от експериментите, може спокойно да ги приложите. Ако пътувате, то няма да донесе това, което сте очаквали. БЛИЗНАЦИ ( 22 май - 21 Юни ) Днес няма да разполагате с достатъчно пари за това, което сте планирали да купите. Ще трябва да вземете заем, което не е добре. Но за сметка на това, доброто настроение ще е гарантирано. Ентусиазмът и ефективността, ще ви позволят да организирате някакво забавно и интересно събитие. Задръжте емоциите си, те ще бъдат полезни за срещата вечерта.   РАК ( 22 юни - 23 юли ) Очаква ви ден на конфликти, когато ще трябва да бъдете изключително внимателни в разговорите с близки. В противен случай, е възможно да се скарате с хора, които са ви истински скъпи. Не се поддавайте на агресия и ревност. Ако имате вътрешни съмнения, разсейте ги, като се заемете с любимото си хоби. Комфортът и уютът у дома, ще ви донесат баланс. ЛЪВ ( 24 юли - 23 август ) Трябва да гледате обективно, на всички неща и ситуации. Не се подавайте на моментните импулси, те ще доведат до неприятни последствия. С несъвършенствата на характера си, се борете по-активно, така че да не се отразят на любовта и работата. Не са изключени порицания и претенции от страна на шефовете, които да ви изкарат извън нерви. ДЕВА ( 24-ти август - 23 септември ) Препоръчително е да се държите на разстояние от хора, които са твърде принципни и агресивни. Интуицията ще ви води по правилния път, прислушвайте се внимателно в нея. Добър ден за разходка и разговор с децата. Те от своя страна очакват от вас, не само образователни уроци, но и искрено разбиране. ВЕЗНИ( 24 септември - 23 октомври) Желателно е да избягвате кавги и скандали. В противен случай ще съсипете настроението не само на себе си, а и на другите. Парите ще изчезват толкова бързо, че и спомен няма да остава от тях. Е, ако сте планирали скъпи покупки, тогава трябва да намерите магазин, където има същите продукти, но със значителна отстъпка. СКОРПИОН ( 24 октомври - 22 Ноември ) Очаква ви, донякъде скучен работен ден. Но точно тази ситуация, ще помогне да преизпълните задачите си, за няколко седмици предварително. Ще получите страхотни отзиви за вашите проекти, както и прилична награда. В семейството назрява конфликт. Ако искате да излезете сухи от водата, запазете спокойствие.   СТРЕЛЕЦ ( 23 Ноември - 21 Декември ) Ще бъдете подтиснати не само от лични, но и от финансови проблеми. Жалко е, че няма да може да ги разрешите за една нощ. Ще ви отнеме доста време и усилия. А и на работа сте натоварени и да си тръгнете по-рано няма да стане. Трябва също да се погрижите за здравето си, за да не излезете в болнични, по средата на продуктивната си деятелност. КОЗИРОГ (22 Декември - 20 януари ) Препоръчително е здраво да затегнете коланът, за да не се изкушавате от покупки и интимни връзки. Успешно може да продадете жилище, имот и антики. От трудните ситуации, трябва да търсите не само изход, но и да ги убивате в зародиш. В семейния живот, може да се появи трети. Възможно е, това да е съперник.  ВОДОЛЕЙ ( 21 януари -  19  февруари ) Ще изпаднете в неприятна ситуация, когато дори близките хора няма да ви разберат и подкрепят. Но не се обезсърчавайте, защото ще намерите достатъчно сили в себе си за излизане от сложното положение. Ще ви помогне четенето на литература, интернет комуникациите и медитацията. Основното нещо е, преди вечерта да намерите начин да се изолирате от негатива и да намерите баланс.   РИБИ ( 20 февруари - 20 март ) Препоръчително е внимателно да следите за покупките си, възможно е да купите продукт с ниско качество. В любовта, ще бъдете разочаровани от избраника си, а от хора, които постоянно се въртят около него. Дори ако това са негови роднини, ще ви бъде трудно да избягате от негативността и ревността. По отношение на здравето, всичко ще е наред! Само трябва повече да се движите.", "date": "2019.03.19", "title": "Дневен хороскоп 19 март"}
{"url": "http://www.classa.bg/%D1%81%D0%B2%D1%8F%D1%82/item/393715-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%88-%D0%BA%D0%B0%D1%82%D0%BE-%D0%BF%D1%83%D1%82%D0%B8%D0%BD-%D0%BA%D0%BE%D1%8F-%D0%B5-%D0%BD%D0%BE%D0%B2%D0%B0%D1%82%D0%B0-%D1%81%D0%B2%D1%80%D1%8A%D1%85%D0%BB%D1%83%D0%BA%D1%81%D0%BE%D0%B7%D0%BD%D0%B0-%D1%80%D1%83%D1%81%D0%BA%D0%B0-%D0%BB%D0%B8%D0%BC%D1%83%D0%B7%D0%B8%D0%BD%D0%B0", "text": "Може би сте виждали снимки на руския президент, настанен в масивна лимузина с агресивен дизайн - именно такава го откара за инагурацията му през май месец миналата година. И не става въпрос за автомобил с логото на някой от западните автомобилни гиганти, а за една от гордостите на руското автомобилно производство и по-точно на руския Научноизследователски автомобилен и автомоторен институт (НАМИ).     Моделът се нарича Aurus Senat и се разработва от 2013-а насам като част от проекта \"Кортеж\". След полагането на клетвата си през 2018-а обаче Владимир Путин настоява за промени в хидравличната система, както и за това колата да придобие малко \"по-брутален\" външен вид. Резултатът след корекциите, направени от екипа на НАМИ, дебютира този март месец на автоизложението в Женева. В Швейцария всъщност бяха представени две версии на автомобила. На пръв поглед Senat подозрително много прилича на Rolls-Royce или Bentley, макар че е ясно, че тези сходства с някои от най-скъпите лимузини в света никак не са случайни. Първоначално погледът е привлечен от голямата хромирана предна решетка, която би трябвало да се хареса на целевата аудитория на Aurus. Със Senat Русия гледа директно към пазара на наистина луксозни автомобили. Разработчиците на Aurus казват, че завладяването на руския пазар за скъпи коли е приоритет номер едно, но също така смятат, че ще срещнат своите почитатели и бъдещи клиенти сред елита от световни поп звезди и бизнес гурута.     По-масивният вариант на Senat - L700 - обаче е предназначен именно за хора от ранга на Путин и то не само заради страстта към големи коли. L700 тежи цели седем тона, което се дължи на факта, че купето му е бронирано. Небронираният вариант е S600 и въпреки че е с един метър по-къс от големия си събрат, все пак изглежда доста впечатляващо на размери.     L700 е дълъг 6,6 метра, а S600 - \"едва\" 5,6 метра. 20-инчовите джанти придават още по-агресивен вид. И двата автомобила са задвижвани от хибриден осемцилиндров двигател, който може да работи и на дизел, и задвижван от електричество. Те са с деветстепенна скоростна кутия, а мощността им достига до 600 конски сили. Големият вариант ускорява от 0 до 100 км/ч за 9 секунди, а \"по-компактният\" - за 6. По думи на Aurus двигателят е изцяло произведен в Русия, но се твърди, че за разработката са помогнали Bosch и Porsche. Официално обаче Aurus Senat се представя на публиката като колаборация между руски фабрики и разработчици и международни компании. НАМИ допълват, че за база на модела е използвана чуждестранна мултифункционална платформа. Тя позволява лесно да се правят модификации като промени в дължината на колата, междуосовото разстояние и други.     Всъщност усещането за истински скъп автомобил не идва от външния вид на Senat. Отвътре купето е направено с много естествена кожа и дърво, допълвани от метални елементи и всичко това, според Aurus, е изцяло руско производство. Тъй като се предполага, че клиентите на марката ще се возят предимно на задните седалки на Senat, на тях е обърнато особено голямо внимание. Задната част на купето е снабдена с две отделни инфотейнмънт системи. Самите задни седалки могат да се свалят назад с до 45 градуса и въпреки това да са достатъчно безопасни за пасажерите си благодарение на подсилени предпазни колани. Седалките са допълнени и от дизайнерски плюшени възглавници. Има вграден минибар, зареден с кристални чаши, брандирани от Aurus. Както повечето елитни брандове автомобили, и руският производител ще предлага на купувачите си безброй възможности да променят всеки един детайл на колата според вкуса си. Също в зависимост от предпочитанията на клиента Senat ще идва с три, четири или пет тъчскрийна на предното табло. Основният въпрос обаче е дали всички тези характеристики ще са достатъчни, за да изместят от сърцата на руските олигарси и световните знаменитости марки като Maybach и Rolls-Royce. Единственото сигурно нещо след края на изложението в Женева е, че Русия и Aurus имат сериозни амбиции да навлязат на пазара на луксозни автомобили.     Новите модели ще бъдат пуснати на европейския пазар най-късно през 2021-а. Говорителката на марката - Лидия Жданова - уточни, че цената на Senat ще бъде публично обявена след април месец тази година, въпреки че вече се приемат предварителни поръчки. Говори се за стартова цена от около 160 хил. долара за по-малкия вариант. Забавяне в изпълнението на поръчките може да дойде от производството на НАМИ и Aurus, което засега е лимитирано. Надеждите са обаче след отварянето на завода в Татарстан, производството да достигне до 500 бройки годишно. От екипа на Aurus работят и по скорошна премиера на автомобил от SUV сегмента.", "date": "2019.03.19", "title": "Да пътуваш като Путин - коя е новата свръхлуксозна руска лимузина"}
{"url": "http://www.classa.bg/%D1%81%D0%B2%D1%8F%D1%82/item/393716-%D0%B1%D0%BE%D0%B3%D0%B0%D1%82%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%E2%80%93-%D1%85%D0%B8%D0%BB%D1%8F%D0%B4%D0%B8-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8-%D1%81%D0%BF%D1%8F%D1%82-%D0%BF%D0%BE-%D0%BF%D0%B0%D1%80%D0%BA%D0%B8%D0%BD%D0%B3%D0%B8", "text": "През последните години броят на бездомниците в САЩ нараства чувствително. Ситуацията е особено тежка в богатата Калифорния. Както всяка нощ от десет дни Камерън Джоунс, на 26 години, паркира своята германска кола на паркинг под открито небе в Лос Анджелис, спуска седалката си назад и се готви да спи там до следващата сутрин. Студено е, шумът от преминаващите автомобили по минаващия наблизо път е непоносим, но бившият военен не се оплаква. „Загубих апартамента си, защото не можех повече да плащам наема от 2200 долара, и ми казаха, че това е сигурно място, където мога да пренощувам“, обяснява младият мъж, който сега работи за компания, продаваща соларни панели.     Костюмът му е грижливо сгънат на задната седалка на колата и в очакване на по-добри времена Джоунс се е записал в спортен клуб, за да може да си взима душ там всяка сутрин. В единия край на паркинга той има достъп до портативни тоалетни с мивка.     За по-малко от един час петнайсетина коли, в някои от които има деца, спират на един от многобройните охраняеми паркинги, предоставени безплатно на разположение на хилядите бездомни калифорнийци, принудени да живеят в колите си.     Само в Лос Анджелис броят на тези хора е оценяван на най-малко 15 000, пише Франс прес. Половин дузина паркинги с пазачи от този тип са били създадени в града от миналата година – един пред църква, друг – близо до синагога, а трети е свързан със службата за бившите военнослужещи. Именно там Карлос Гонсалес, 60-годишен бивш военен, е избрал да разположи караваната, в която живее от две години. „Навън има лоши хора, а тук се чувствам в безопасност“, казва той пред АФП. „Тук мога да спя спокойно, без да се страхувам, че някой може да влезе в колата ми“. Непосилни наеми Подобни програми са прилагани в цяла Калифорния и по-специално в района на Сан Франциско, където цените на жилищата нарастват експлозивно от няколко години (наемите в някои градове се увеличават средно с по над 5% годишно), изхвърляйки на улицата хората в най-уязвимо положение. „Една учителка неотдавна се настани на един от нашите паркинги. Тя казва, че наемът й поскъпнал толкова много, че не може повече да го плаща, и накрая била принудена да спи в колата си“, разказва Айра Коен, който заедно със съпругата си Пат е основал програмата „Safe Parking LA“ („Безопасен паркинг Лос Анджелис“). През 2017 г. американското министерство на жилищното строителство и градоустройството е регистрирало близо 554 000 души като хора без постоянен адрес, но не всички са на улицата, тъй като може да са отишли при близки, приятели, в приют и дори в каравана, ако тя се намира на подходящо място с достъп до вода и ток. Около една четвърт от тези хора, т. е. 134 000 души, са живеели в Калифорния – рекорд за страната. Този западен американски щат, който би бил петата икономика в света, изпреварвайки държави като Великобритания и Франция, обаче е и на първо място по брой бездомници – хора, които нямат покрив над главата и живеят в коли, изоставени сгради, обществени паркове или на улицата. Само в окръг Лос Анджелис (с население от 10 милиона души) броят на бездомниците се е увеличил от 38 700 през 2010 г. на 53 000 през 2017 година, сочи официалната статистика. „Точка на пречупване“ Според експертите недостигът на жилища на достъпни цени и експлозивното поскъпване на недвижимите имоти са основните фактори за това увеличение. И вината е на федералните, щатските и местните власти, които не са съумели да овладеят тази криза, която продължава вече години. „Това не става от днес за утре“, заявява Гари Пейнтър, който ръководи Института за изследвания за бездомниците към Университета на Южна Калифорния. „Вече десетилетия наемите в Лос Анджелис се увеличават по-бързо от доходите на хората. . . Може да се каже, че точката на пречупване бе достигната през последните три години, когато виждаме броя на хората, озовали се на улицата“, със съжаление казва той.     Според Пейнтър, въпреки стотиците милиони долари субсидии, деблокирани през последните години за изграждане на нови жилища, приюти и програми за подпомагане на бездомниците, мащабът на кризата е толкова голям, че ще са необходими години за нейното преодоляване. „Ако ми бяхте казали само преди две години, че ще се окажа в тази ситуация, вероятно щях да ви се изсмея в лицето“, признава Камерън Джоунс. „Мислех, че изживявам американската мечта“, казва вече бездомният мъж. БТА", "date": "2019.03.19", "title": "Богата Калифорния – хиляди работещи бездомници спят по паркинги"}
{"url": "http://www.classa.bg/%D1%81%D0%B2%D1%8F%D1%82/item/393717-%D0%BB%D1%8A%D0%B6%D0%B8,-%D0%BA%D0%BE%D1%80%D1%83%D0%BF%D1%86%D0%B8%D1%8F,-%D0%BE%D1%84%D1%88%D0%BE%D1%80%D0%B8-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B5-%D0%BD%D0%B0%D0%BB%D1%8F%D0%BB-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B2-%D1%80%D1%83%D1%81%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%B0%D1%80%D0%BC%D0%B8%D1%8F", "text": "    Петро Порошенко, по време на изявлението си в Запорожието, малко се изтърва, докато благодари на хората за „защитата от врага“. Вярно, че поглеждайки назад към всички успехи на украинския гарант, може да се констатира, че той все пак е прав, и воините, които тръгнаха на Донбас наистина защитават интересите на врага укрепен в Киев. А ако говорим сериозно, то е достатъчно да погледнем цялата бизнес империя на президента, а това наистина е истинска империя, за да разберем кои интереси за него са над всичко. Би било глупаво да се вярва, че той ще се откаже от прословутата си компания „Рошен“, но проблемът е, че украинския президент не живее само от бонбоните си. Петро Алексеевич се приобщава към редица основни, и дори жизненоважни сфери на украинската индустрия.     Така че, ако говорим за онези, които принципно не купуват бонбони Рошен, можете да оцените от какво още предстои да се откажат украинците. Освен осемте сладкарски фирми, седем от предприятията са в агро-промишленият сегмент. Така че, украинският гарант напълно си е осигурил ” аграрна свръхдържава”- лично за себе си. Но освен това, той контролира застрахователния бизнес, медиите и има редица фирми в сектора на услугите. Но това се оказва малко за Порошенко, все пак ненапразно човекът става президент. Вярно, тук трябва да припомним с какви лозунги Петро Алексеевич идва на власт. За украинците това припомняме носи само тъга. Той обещава членството на страната в Европа, но на практика прави всичко възможно, за да предотврати това. Той обещава да се бори с олигарсите, но само заменя някои олигарси с други, сега в страната олигарсите са само негови. Той обещава да се бори с корупцията, но вместо това се превръща буквално в неин крал (или цар). В стремежа си към лична изгода, той прекалява толкова много, че колкото и умело да зачиства следите от всички мошенически схеми, вече се вижда от всички страни, и това не може да се скрие. Скандалът в отбранителния сектор не е единственият скандал, в който Порошенко и обкръжението му са забъркани. Покупката на Липецката компания “Нишестени продукти”, която, между другото, се намира до фабриката “Рошен”, е друг отличен пример за това как работят президентските схеми на Порошенко. Когато компанията е обявена за продажба, тя е придобита от офшорна компания Chartonema Ltd, която от своя страна е собственост на British Morewig Ltd. Към март 2014 година Ukrprominvest-AGRO вече контролира 99,87% от акциите на руската компания Starch Products. Оценъчната им стойност е на ниво от 2 милиона долара.  Каква е уловката? Ukrprominvest се контролира от Prime Asset Capital, чийто бенефициент, както всеки знае, е Петро Порошенко.      Като цяло, е необходимо да се разбере, че с Порошенко Украйна не може да очаква нито влизане в Европейския съюз и особено в НАТО. Западът направи грешка, разчитайки на Петро Алексеевич, но още по-голяма се оказа грешката за украинския народ. Последните тенденции показват, че украинците могат да бъдат лишени дори от безвизовия режим. За сметка на това украинския президент обезпечи свитата си, като отхвърли членът за незаконно обогатяване на длъжностни лица.  Руските медии обичат да наричат Порошенко “западния агент”, който прави пакости на Москва, но ако се погледне в дълбочина, той е донесъл на Москва много повече полза. Той и пръстта не си мръдна, за да “освободи” Крим явно разбирайки, че това не може да се направи. Той даде на европейците основание да мислят за замяна на украинския транзит на газ, което позволи на Москва да изгради “Северен поток-2” Nord Stream-2.  И накрая, той прави всичко, за да остави евроатлантическият курс о само на страниците на Конституцията.   Източник:  ", "date": "2019.03.19", "title": "Лъжи, корупция, офшори: Порошенко е налял повече пари в Русия, отколкото в собствената си армия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393710-%D0%BC%D0%B0%D1%80%D0%B8%D1%8F-%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D0%BC%D0%B8%D0%BB%D0%BE%D1%82%D0%BE", "text": "Мария за пореден път реши да напомни за себе си с провокативна снимка. Миньончето е усвоило до съвършенство триковете на колежките си Андреа и Камелия, които са царици на провокацията.  \r\n   Бившата Гущеровица пусна фотос в социалните мрежи, на който позира с красива червена рокля. Всичко щеше да е добре, но подобни статични снимки без голотии не са по вкуса на Марийчето. За по-голям ефект с едната си ръка е гръпнала нагоре тоалета си, за да се открие черното й бельо. \r\n   \r\n   \r\n Откакто не е госпожа Гущерова тя не спира да се съблича и показва цялата си плът. Наши източници издадоха, че по време на съжителството си с Християн Гущеров е имала забрана за прекалено разголени снимки и видеоклипове.  \r\n   \r\n   Милионерският наследник бил толкова ревнив, че дори й забранил да ходи по участия вечер. А за да не я запят мъже във фитнес залата, той закупил нужните уреди на Мария, за да тренира в домашна обстановка. \r\n   \r\n   Сегашната му половинка Светлана Василева също се покри откакто е с него, което ни навява на мисълта, че също е под строго камандване и прекомерни забрани.  \r\n           Не е ясно как двамата се справят с разходите, тъй като упорити слухове гласят, че баща му е спрял крачнето. Твърдо отказвал да издържа жените на сина си. Бил свикнал с Мария и я харесвал, но така и не успял да приеме новата \r\n", "date": "2019.03.19", "title": "Мария си показа най-милото"}
