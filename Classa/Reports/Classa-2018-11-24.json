{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389787-%D1%81%D0%BA%D1%80%D1%8A%D0%B1%D0%BD%D0%B0-%D0%B2%D0%B5%D1%81%D1%82-%D0%BE%D1%82%D0%B8%D0%B4%D0%B5-%D1%81%D0%B8-%D0%B8%D0%B2%D0%B0%D0%BD-%D0%BF%D0%B5%D0%B5%D0%B2,-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Почина известният композитор Иван Пеев, чиито творчество и живот се свързват с примата на българската естрада Лили Иванова. Новината съобщи във Фейсбук журналистът Мартин Карбовски, пише Dir.bg.        \"Днес на 81 години в София почина изключителният музикант, аранжор и композитор Иван Пеев, посветил живота си на музиката и красотата. Иван Пеев е част от творческия и житейския път на голямата Лили Иванова, която приживе го обяви за любовта на живота си. Иван Пеев е автор на редица песни и аранжименти в поп музиката между които - \"Единствена прошка\", \"Бялата птица\", \"Животът\". Почивай в мир, Ванко!\", написа телевизионният водещ в социалната мрежа и публикува снимка на двамата на младини.      Снимка: Мартин Карбовски/Facebook    Карбовски разказа още, \"за да знаят следващите\": \"Говорих си веднъж с Ванко Пеев за неща различни от музиката. Той ми каза тогава: \"....радвам се, че ще си отида преди вас... защото не искам да живея на тази територия сред другите племена, всяко от което ще има свои обичаи и свой телевизионен канал...\". В едно от последните си интервюта, след като навърши 81 години, Пеев коментира думите на Лили Иванова, че най-много е обичала него, така: \"Щом го е казала... С нея се чуваме от време на време, поддържаме приятелски отношения. Дали ми иска съвети? Тя вече знае предостатъчно, няма нужда от моите съвети. Лили е такъв професионалист, че няма нужда от никого. Тя е жертвала всичко в името на това да пее. И е запазила гласа си феноменално\". Лили Иванова: Всеки човек има нужда от любов      \"Всички мъже сравнявам с Ванко, той беше аристократ\" , написа естрадната прима в биографичната си книга \"Истината\".    Иван Пеев е роден на 30 април 1937 г. в Горна Оряховица. Завършва Българската държавна консерватория в класа по цигулка на професор Владимир Аврамов, цигулар и пианист. Работи като главен специалист в редакция \"Забавна музика\" на \"Балкантон\" и като музикален редактор в редакция \"Продукция\" на направление \"Забавна музика\" на БНР. Ръководител е на оркестър \"6+1\", който повече от 10 години съпровожда концертите на Лили Иванова. Автор е и на аранжимента и на една от най-популярните български песни - \"Ако си дал\" на Емил Димитров.", "date": "2018.11.24", "title": "Скръбна вест! Отиде си Иван Пеев, любовта на живота на Лили Иванова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389782-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BB%D0%B8%D1%85%D0%B2%D0%B0%D1%80%D0%B8-%D1%8E%D0%B4%D0%BE%D1%81%D0%B0%D1%82%D0%B0%D0%BD%D0%B8%D1%81%D1%82%D0%B8-%D1%82%D1%8A%D1%80%D0%B6%D0%B5%D1%81%D1%82%D0%B2%D1%83%D0%B2%D0%B0%D1%82-%D0%B8-%D0%BD%D0%B0%D0%B3%D0%BB%D0%B5%D1%8F%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D1%81%D1%82%D0%B2%D0%B5%D0%BD%D0%BE-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D0%B1%D0%B0%D0%BD%D0%BA%D0%B5%D1%80%D1%81%D0%BA%D0%BE-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D0%BD%D0%B5-%D0%B1%D0%B8%D0%BB%D0%BE-%E2%80%9C%D0%BD%D0%B0-%D0%B7%D0%B0%D0%B3%D1%83%D0%B1%D0%B0%E2%80%9D", "text": "КФН и застрахователите крият истината за печалбата от „Гражданска отговорност“! Защо никъде не показват ясна, достоверна и актуална сметка за общия баланс на застрахователите в България по задължителната „Гражданска отговорност“? Като се има предвид принудителния характер на този тип застраховане, с факта, че, ако не плащат, автомобилистите подлежат на санкции, установени от държавата със закон. Единственият източник на такава, съвсем не ясна, информация през лятото се оказа публикувано резюме на анализ от Комисията за финансов надзор –   – чрез което бе обосновано продължаващо повишаване на цените за потребителите. В разразилия се публичен дебат по темата, представители на застрахователите се опираха изключително на този документ. В него обаче няма нито една графика, работи се с прогнозни величини за отдавна изминали периоди, не се открива дори съответствие на данните с периодичната статистика, изнасяна в сайта на самата КФН, що се касае до основни показатели като брутен премиен приход, а изчисленията са извършени на база „крайна загуба“, възприемана предварително като основа и отнасяна също към случаите, за които резултатът е видимо положителен. Вследствие от настояването на журналисти да бъде внесена яснота по тази иначе не особено сложна балансова сметка, преди десетина дни, зам.-председател на Асоциацията на българските застрахователи показа лист, където се вадят не само сумите за изплатени обезщетения и административни разходи на застрахователите, а и т.нар. „промяна в резервите“ (-117 млн.лв. за 2017 г.), заделяни за бъдещи искове, както се разбира от разговора –   (4:55″..). Но ако през 2017 г. се заделят резерви за изплащане на бъдещи обезщетения, значи част от изплатените обезщетения към 2017 г. са покривани от заделените преди това резерви, вместо от премийния годишен приход. Къде е тази положителна сума в сметката? Още повече, административните разходи на застрахователите включват възнагражденията на техни служители, ръководен и пр. персонал, в т.ч. заети по граждански договори, където може да отива не малка част от печалбата. В условията на недоверие към държавните институции, при ясно изразени техни лобистки актове в корпоративна изгода, против обществения интерес, кой вярва на КФН със застрахователите, че досега продават „Гражданска отговорност“ на загуба? Единствено заинтересованите от тяхна страна ли са компетентни по проблема и защо не се поддържа ясна и публична сметка на въпросния баланс, а самите застрахователи из медиите се аргументират въз основа на претъпкано с числа, недобре обосновано и по същество лобистко резюмe.", "date": "2018.11.24", "title": "Световните лихвари-юдосатанисти тържествуват и наглеят. Престъпното насилствено държавно-банкерско застраховане било “на загуба”"}
{"url": "http://www.classa.bg/%D1%81%D0%B2%D1%8F%D1%82/item/389783-%D0%BF%D0%BE%D0%BB%D1%88%D0%B0-%D0%B8-%D0%BD%D0%BE%D0%B2%D0%B8%D1%8F%D1%82-%D0%B2%D1%8A%D0%B7%D1%85%D0%BE%D0%B4-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Има нещо, което нашите противници от всякакъв политически спектър не могат да проумеят. Затова винаги имат сериозен проблем, когато се опитват да вместят национализма в някаква ниша, определена от тесните рамки на празните им идеологии. Такава догматична категоризация винаги ще се проваля, защото национализмът е живият дух на нацията. Той е динамичен и реагира на промените и на проблемите, с които се сблъсква нацията. И ако прибягваме до идеология, като инструмент за политическа борба, то това е продиктувано от спецификата на епохата, в която живеем.      Едни бяха нуждите на нациите преди сто или двеста години, други са в настоящия момент. Затова и новото поколение националисти в Европа е носител на един по-различен, “нов” тип национализъм. Нов, именно в смисъл на съобразен със съвременната безпрецедентна заплаха за физическото, културно и духовно оцеляване на нашите народи. И същевременно стъпил на доказаните през вековете ценности. Затова и днес национализмът в цяла Европа е отново във възход. И въпреки свирепата индоктринация, особено на Запад, все повече хора осъзнават, че това е единственото спасение за народите ни. Събитието, което показа най-ярко този подем бе тазгодишният Марш на Независимостта в Полша.     Конкретният повод за тези редове е посещението ни, за втора поредна година, на събитието, по покана на нашите приятели от “Щурмовци”. Но това е много подходящ случай да бъде илюстриран именно похода на новото поколение националисти и началото на една истинска Реконкиста на Европа. И по-точно, все по-тясното сътрудничество между националните движения на континента, срещу общата заплаха. Процес, който се развива от много време, но който особено се задълбочава през последните няколко години. Процес, от който ние самите сме активна част, тъй като вече над 15 години работим за изграждане и укрепване на сътрудничеството с различни европейски национални организации. А Луковмарш се превърна в едно от събитията, част от календара не само на българските, но и на европейските националисти. Именно така установихме контакт и с нашите полски другари. Но връщайки се към събитието в Полша, може да се каже, че то е най-добрата илюстрация на това което се случва и което предстои в общоевропейски мащаб. Самият марш, възобновен преди десетина години от няколкостотин националисти, се превърна в най-мащабното националистическо събитие в Европа. Миналата година събра близо 100 000 души, а тази постави нов рекорд, привличайки 250 000 участници. Във време, в което господстващия в световен мащаб глобализъм се опитва да унищожи националната държава, идентичността и родовата памет, за поляците този марш се превърна именно в символ на отстояването на тези идеали. Но той бе възприет и като символ на съпротивата, борбата за национална независимост и за самото право на съществуване на народите, от националистите в цяла Европа. Като тазгодишния марш бе най-показателен в това отношение. Специално за него бяха дошли групи националисти буквално от всички краища на континента. Лично аз имах толкова приятели и познати, от цяла Европа, че за три дни прекарани във Варшава, не можах да се срещна с всички. А се видях с хора от Румъния, Чехия, Словакия, Русия, Беларус, Украйна, Хърватия, Швеция, Холандия, Люксембург… На шествието имаше групи от Австрия, Германия, Италия, Испания, Унгария, Сърбия, Гърция, Естония, Латвия и вероятно още европейски държави. Да, на шествие за полската независимост присъстваха германски, украински и руски националисти. Все повече са националистите, които осъзнават, че макар да има твърде много сложни и нерешени конфликти и проблеми между народите в Европа, то днес самото ни съществуване е поставено под въпрос. Всичко друго може да бъде решено, чак след като гарантираме оцеляването на нашите народи. А решение на конфликтите помежду ни, трябва да търсим без повече кръвопролития. Както гласеше и един от лозунгите на марша – “Без повече братски войни!” Но за да оценим адекватно процесите, които се развиват, трябва да вземем предвид, не само положителните, но и отрицателните тенденции. Защото маршът не мина безпроблемно, а някой неща останаха скрити за широката публика. Проблемите започнаха, когато кметът на Варшава Хана Гронкевич-Валц, от либералната и опозиционна “Гражданска платформа”, забрани марша. След като това бе оповестено, президентът на Полша Анджей Дуда (от управляващата “Право и справедливост” – дясна, афишираща се като националконсервативна партия) заяви, че той щял да организира марш от същото място по същия маршрут. Нещо, което не бе добре прието от не малко националисти, които видяха в това опит на властите да присвоят проявата, превърнала се във всенародна. Управляващите предприеха и други действия, които не бяха коментирани от медиите. Докато някои от организаторите на марша открито обявиха, че ще си сътрудничат с президента, срещу националисти от няколко организации, виждани като по-радикални, властите предприеха репресивни действия. Имаше задържания, акции и обиски под предлог, че се търсят взривни вещества. Всичко това съпроводено от заплахи, че нарочените ще бъдат съдени за тероризъм. Разбира се, всичко завърши без да бъдат открити подобни вещества, нито бяха повдигнати обвинения срещу някого. Но явно цел бе хора да бъдат сплашени, злепоставени и да им се попречи да се организират за марша. Бе провалена и конференцията с международно участие, планирана от “Щурмовци” в деня преди марша. Единствените предварително обявени участници в конференцията – гости от ЮАР, които трябваше да говорят за жестокия геноцид над бялото население там, бяха екстрадирани от Полша веднага след кацането им. Становището на пострадалите полски националисти бе, че подобни репресии срещу тях не е имало и при предишното либерално управление. Междувременно обаче, съда отмени забраната на кмета и стана ясно, че националистите могат да направят шествие. И то се проведе с грандиозен успех, а репресираните организации организираха своите блокове, въпреки проблемите. Всичко това показва една опасност, свързана с подема на национализма. Винаги съществува заплахата, опортюнисти, бързо ориентирали се в ситуацията да яхнат вълната на надигащите се патриотични чувства у хората. Довчерашни либерали и всякакви други, на бързо ще се пишат първи патриоти. Но патриоти от “добрите”, не като онези “лоши радикали”. Подобно нещо виждаме и у нас и в цяла Европа. И дори извън границите на континента, след като дори Тръмп заяви, че е националист. Дали ще допуснем подобна мимикрия, зависи от нас – националистите. Но в тази мода на патриотизма, можем да намерим и нещо, което е полезно. Защото показва, че при постоянен и нарастващ натиск от страна на истинските националисти,   може да бъде изтласкан обратно в желаната от нас посока. Първо, идеите ни да бъдат признати, приети, след натиск – прилагани и в крайна сметка, ако сме достатъчно последователни и упорити, наистина да се наложим като господстваща сила. А това трябва да се случи, защо Европа може да бъде спасена единствено от новото поколение националисти.  ", "date": "2018.11.24", "title": "Полша и новият възход на национализма в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389784-%D0%B3%D0%B0%D1%80%D0%B2%D0%B0%D0%BD-%D0%B3%D0%BE%D1%80%D0%B0%D0%BD%D0%BE%D0%B2%D1%83-%D0%B8%D0%BB%D0%B8-%D0%BA%D0%B0%D0%BA-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0%D1%89%D0%B8%D1%82%D0%B8-%D0%B3%D0%BE%D1%80%D0%B0%D0%BD%D0%BE%D0%B2-%D0%B7%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BC%D1%83", "text": "Шефът на ПГ на ГЕРБ Цветан Цветанов, който преди 7 години беше проверен и оневинен за придобитите от него шест апартамента, купени с пари на тъста и тъщата му, се застъпи за финансовия министър Владислав Горанов.     В отговор на въпрос на Слави Трифонов главният прокурор Сотир Цацаров обяви, че ще провери дали Горанов живее от години безплатно в апартамент на бизнесмена Кирил Домусчиев. \"Убеден съм, че когато приключи проверката, министър Владислав Горанов ще може да даде отговор на всичко, което сега питате мен\", каза пред журналисти в парламента Цветанов. „Не смятам, че трябва в момента да интерпретираме и да създаваме новини. Нека компетентните органи си свършат работата, ако има достатъчно данни за проверка“, заяви той и обясни, че в България никой не бил застрахован от проверки. Гарван гарвану око не вади...Знете  тази поговорка, нали?! Може да се каже и Гарван Горанову око не вади!", "date": "2018.11.24", "title": "Гарван Горанову... или как Цветанов защити Горанов за апартамента му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389785-%D1%87%D0%B5%D1%82%D0%B0%D1%82-%D0%BA%D0%BD%D0%B8%D0%B3%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%82%D0%B8%D0%BA%D0%B2%D0%B8%D1%82%D0%B5-%D0%BF%D1%80%D0%B5%D0%B4-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82", "text": "”Да почетем вместо премиера”. Така се казва протичащото в момента четене пред сградата на министерския съвет, чиято цел е да образова премиера. Инициативата е вдъхновена от кабинета на министър-председателя, където на полиците вместо книги са наредени снимки. В премиерския кабинет....   Поканени са всички български граждани, като със себе си трябва да носят книга, а по желание и тиква, съобщават организаторите във фейсбук.   Ето какво пише в техния афиш:          ", "date": "2018.11.24", "title": "Четат книги на Борисов и тиквите пред Министерския съвет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389786-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BA%D1%8A%D0%BC-%D1%81%D0%BB%D0%B0%D0%B2%D0%B8-%D0%B2%D0%B8%D0%B5-%D0%BA%D0%B0%D1%82%D0%BE-%D0%B2%D0%BE%D0%B4%D0%B5%D1%89-%D1%81%D1%82%D0%B5-%D0%BF%D0%BE-%D0%B4%D0%BE%D0%B1%D1%8A%D1%80,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BA%D0%B0%D1%82%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%82%D0%BE%D0%B9-%D0%B7%D0%B0%D1%8F%D0%B6%D0%B4%D0%B0%D1%82%D0%B5-%D0%BB%D0%B8-%D1%81%D0%B5", "text": "\"Ето, и вие сте по-добър като водещ, отколкото като журналист\", каза Манолов на Слави. \"Е, сега заяждате ли се?\", отвърна ѝ Трифонов, Не искам да съм министър-председател, а омбудсман.  Това каза омбудсманът Мая Манолова в предаването „Шоуто на Слави“ по бТВ в отговор на зрителски въпрос дали иска ли да е министър-председател.      Приемам, че съм по-добра като омбудсман, отколкото като политик, заяви Манолова и подчерта, че иска да си върши работатата, а инститтуциите да не й пречат. \"Аз желая да съм омбудсман – така съм полезна, ефективна и това, което се очаква от мен, се случва. Нека всеки си върши работата, но да я върши честно... Никой не е еднакво добър във всичко. Ето, и вие сте по-добър като водещ, отколкото като журналист\",  заяви тя обръщайки се към Слави. \"Е, сега заяждате ли се?\",  отвърна й   Трифонов, чиито интервюта с премиера Бойко Борисов и с главния прокурор Сотир Цацаров бяха остро критикувани за непрофесионализма му при воденето им, се засегна: Манолова заяви, че е искала да разведри обстановката, а Трифонов обобщи, че последните дни е \"много ведър\". Но не забрави коментара и на няколко пъти го припомни по време на разговора. А дългото участие на омбудсмана се въртя предимно около естеството на работата ѝ. Разбра се, че сега няма автомобил, институцията няма собствена сграда, а само \"две баничарки\". Манолова се придвижвала с градския транспорт. На въпрос дали това е евтин пиар, след като \"така пътуват хиляди българи всеки ден\", както бе написала зрителката, тя заяви: \"Не, не си правя пиар с нещо, което е ежедневие на хиляди български граждани. В това няма нищо извънредно, политиците на Запад го правят непрекъснато.\" Протестите на хората са напълно справедливи.  Цените на горивата в България наистина трябва да бъдат по-ниски, заяви още Манолова.  \"Още в началото на протестите зададох своите 6 въпроса към властта, свързани с въпроса за горивата. Не е нормално при най-нисък акциз и производствени разходи бензинът да не е най-евтин. Защо са високи цените – на този въпрос трябва да отговори държавата. Ясно е, че ОПЕК не е в София. Истинският въпрос, на който държавата трябва да отговори, е има ли свободен конкурентен пазар в България. Когато институциите мълчат, хората задават въпроси през протести”, обяви Манолова.  В тази връзка тя коментира думите на премиера Бойко Борисов, който обяви, че според него няма монопол на пазара за горива и търговците могат да зареждат горива и от съседни държанви, където също има рафинерии.  \" Според експерти, ако си внесеш цистерна от Румъния или Гърция, какъвто съвет даде министър-председателят, ако нямаш данъчен склад, тя ще ти излезе златна” , обясни Манолова. Попитана защо е различна от времето, когато е била депутат от БСП и сега, когато е омбудсман, тя заяви, че не може да приеме, че Изборният кодекс е по-лош от този, който действа в момента.  „ НС успя да лиши изборното законодателство от редица демократични промени.  Например, гласуването зад граница. В Изборния кодекс, когато беше написан под мое ръководство в НС, даваше много повече възможност на нашите граждани зад граница. Имаше опит да се увеличат преференциите, слава Богу неуспешен. Депутатите се опитват да премахнат, като го отложат, машинното и електронното гласуване. Какво мисли министър-председателят, вие или аз, няма значение, защото суверенът се произнесе. Имаше референдум, иницииран от президента Плевнелиев през 2015 г. 2 млн. българи казаха „да“ на електронното гласуване. Ще има, защото това искат хората и това е начинът, през който българите зад граница да упражнят правото си на глас“, обясни Манолова и отново подчерта, че сега е по-полезна и сегашната ѝ работа ѝ харесва повече.  В отговор на въпрос кандидатурата й за омбудсман на Бойко Борисов ли е била, Мая Манолова посочи: „Да се върнем на това кой ме подкрепи за омбудсман. Спечелих състезанието с 129 гласа „за“. Единствената ПГ, която излезе и каза, че няма да ме подкрепи, беше ГЕРБ“. „Бойко Борисов нямаше никакво отношение, защото беше в МС. Не съм чула някъде Бойко Борисов да е подкрепил кандидатурата ми за омбудсман“, обясни тя. „Мандатът ми ще свърши след година и половина.  Какво ще правя тогава, ще решавам тогава“, заяви омбудсманът. „Както са тръгнали да ми пречат може и да бъде по-рано“,  закани се Мая Манолова.  Запитана дали някой й е предлагал пари, за да свърши нещо като политик или омбудсман, тя отговори:  „Опитвали са се да ми влияят, опитвали са се образно казано да ме „профилактират“ да не направя едно или друго . Да ми предлагат пари не, но са се опитвали да ми внушат, че нещо не трябва да правя“.  По повод закона за личния фалит, Манолова отбеляза, че той би бил еднакво полезен и за длъжниците, и за икономиката, и за българското общество. „Единственият проблем е, че покрай другите ангажименти с които се занимавам, имам много малко време да бутам този процес. Хората очакват от мен Закона за личния фалит и закона за ограничаване на свръх правомощията на банките. Това е което хората очакват от мен и още не съм свършила. Работим с експертите от моя екип. Темите са сложни, но това ще бъдат първите неща, които ще направя, след като приемем законодателството за хората с увреждания“, заяви тя.  Във връзка с това дали има корупция сред политиците, тя посочи, че примерите за това са безброй.  „Може би единствените хора, които си мислят, че няма корупция, са десетина души на най-високите етажи на властта“,  коментира Манолова.  В отговор на въпрос защо е подкрепила Истанбулската конвенция Мая Манолова се опита обясни: „От омбудсмана като правозащитна институция се очаква да подкрепи Истанбулската конвенция“.  „Много вярващ човек съм. Противоречието между това какво се очаква да правя като омбудсман и вярата ми, в тази ситуация влязоха в изключителен сблъсък“,  коментира тя.  Не стои пред мен въпросът да бъда начело на БСП, заяви Мая Манолова.  „Не стои въпрос пред мен да се връщам, в която и да е партия“,  подчерта тя.  Попитана защо е отказала да бъде кандидатура за президент на БСП, Манолова посочи, че  причината е, защото е омбудсман и защото институцията на омбудсмана дава повече възможности от всички останали. „Какво може да направи президентът за гражданите? Аз мисля, че омбудсманът може да направи много повече за тях“ , добави тя.  На въпрос дали има ли червени куфарчета в БСП, Манолова отговори: „Нито съм виждала, нито имам информация. Не мога да съм полезна в осветляването на тази тема“.  На зрителски въпрос какво мисли за сегашното състояние на БСП, Манолова отговори, че не коментира състоянието на партиите. „Очаквам представителите на партиите да работят в интерес на хората. Хората не вярват, че институциите и партиите работят в техен интерес. Това е огромният проблем на България днес, затова те са на улиците“, подчерта тя.  Попитана защо през 2014 г. като депутат от БСП е казала, че гласът на народа  трябва да се чуе, а после е гласувала против референдума на Плевнелиев, Манолова обясни, че разликата между тогава и сега е съществена. „Важно е какво мисли суверенът, след като са казали „да“ на електронния вот, приключваме с разискването. Казали са 1 лв. за партийна субсидия, приключваме“, коментира още Мая Манолова.  Ако реша нещо да правя, когато реша, в случай че реша, ще го обявя публично, прозрачно, пред всички хора, увери Манолова.  На въпрос защо е замразила членството си в БСП, Манолова отговори:  „Когато човек заема позиция, която е несъвместима с партийно членство, той престава да е партиен член“.  „Не съм замразила, просто не съм член. Такъв е законът“, уточни тя. По думите й това е било условие, за да изпълнява функцията „омбудсман“ и съответно към нея да се обръщат всички граждани, независимо от политическите им пристрастия.  „Онзи ден Движение „България на гражданите“ ми постави абсолютно резонен проблем – защо след като в Изборния кодекс е записано, че през следващата година трябва да има електронно гласуване, в бюджета, внесен от Министерски съвет, не са предвидени пари за електронно и машинно гласуване. Ако съм свързана с някоя определена партия, те ще дойдат ли да поставят въпроса“, даде пример Манолова.  „ Докога ЦИК и правителството ще нарушават закона? Те ме помолиха да реагирам, внесоха сигнал и аз написах до правителството и парламента  - защо не сте предвидили пари за електронно и машинно гласуване. ЦИК се превърна в рецидивист по отношение на нарушаването на Изборния кодекс. Сега МС също го нарушава. Отговорът беше, че в същия този ден следобеда депутати внесоха законопроект, с който предлагат да се отмени за неопределено време въвеждането на електронно гласуване“, обясни омбудсманът.  Попитана дали има за нея връщане към БСП, тя отговори: „Бъдещето ще покаже кой какво ще прави, в момента ми се струва абсурдно да съм член на която и да е партия“. В отговор на въпрос дали е прави собствена партия, Манолова коментира: „Има един такъв период в историята на партията, в която бях – нелегална дейност, която е предизвикана от условията в конкретния период. Ако реша да правя нещо, ще го обявя публично, няма да го правя нелегално“.  „ Просто не знам защо е този страх и притеснение - ще правя ли аз нещо“ , допълни тя.  Във връзка с това какъв е бюджетът на омбудсмана и за какво се харчи, Манолова уточни, че институцията получава около 2,9 милиона лева, като голяма част от тях се използват за наем на сградата, в която се помещава. „От първия ден, а всеки 6 месеца пиша по едно писмо до премиера и финансовия министър – моля, дайте ми сграда“, посочи още Манолова.  В отговор на въпрос прави ли си пиар с това, че се движи с градски транспорт, Мая Манолова посочи: „Няма нищо извънредно в това, че се движа с влак или автобус. Не си правя пиар с нещо, което е ежедневие за хиляди български граждани“. „Политиците в Западна Европа го правят непрекъснато“, посочи тя.  „Изключително доволна съм от срещите с хората по време на пътуванията“, заяви омбудсманът. „Хората ходят така на работа, а ние го превръщаме в нещо извънредно“, коментира тя.  На въпрос има ли двама шофьори, тя обясни, че има домакин, шофьор и организатор пътувания. „Има две „баничарки“ – едната се поправя, другата е в добро състояние отпреди 7 години. Те са купени от предишния омбудсман“, добави Манолова.    ", "date": "2018.11.24", "title": "Манолова към Слави: Вие като водещ сте по-добър, отколкото като журналист. Той: Заяждате ли се?"}
{"url": "http://www.classa.bg/%D1%81%D0%B2%D1%8F%D1%82/item/389778-%D1%82%D1%80%D1%8A%D0%BC%D0%BF-%D0%BA%D0%B0%D0%B7%D0%B2%D0%B0,-%D1%87%D0%B5-%D1%81%D0%B2%D0%B5%D1%82%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B0%D1%88%D0%BE%D0%B3%D0%B8", "text": "Президентът на САЩ Доналд Тръмп предположи, че може би \"светът трябва да бъде държан отговорен\" за убийството на Джамал Кашоги.   Изявленията се появиха на пресконференция на американския президент, когато репортер го попита кой трябва да бъде отговорен за смъртта на саудитския журналист.   \"Може би светът трябва да бъде подведен под отговорност, защото светът е безмилостно място, светът е много безмилостно място\" - отвърна Тръмп.   Американският лидер добави, че \"мрази престъпленията и прикриването на престъпления\", като подчерта, че Саудитският принц, Мохамед бин Салман, \"ги мрази още повече\".   Президентът се възползва от възможността да повтори, че Саудитска Арабия отдавна е \"стратегически партньор\" на Съединените щати и да я защити от икономическа гледна точка, като заяви, че финансовите взаимоотношения между двата народа са абсолютно необходими.   По-рано тази седмица, Тръмп изрази \"силна подкрепа\" за арабското кралство като регионален партньор срещу Иран и обясни защо Вашингтон избира да подкрепи Рияд въпреки \"неприемливото и ужасяващо престъпление\".   \"Няма да унищожа световната икономика и няма да разруша икономиката на страната ни, като действам глупаво срещу Саудитска Арабия\", каза той.", "date": "2018.11.24", "title": "Тръмп казва, че \"светът трябва да е отговорен\" за убийството на Кашоги"}
{"url": "http://www.classa.bg/%D1%81%D0%B2%D1%8F%D1%82/item/389779-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%80%D1%83%D1%81%D0%B8%D1%8F-%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B8%D0%B4%D0%B8%D0%BB-%D0%B8-%E2%80%9C%D0%B0%D0%BB-%D0%BA%D0%B0%D0%B9%D0%B4%D0%B0%E2%80%9D", "text": "Главата на генералния щаб на Великобритания генерал Марк Карлтън Смит заяви, че Русия представлява по-голяма заплаха за страната и нейните съюзници, отколкото терористичните организации «Ислямска държава» и «Ал Кайда»   Както   изданието, освен, че Русия «представлява традиционна военна заплаха», тя извършва разработки и в други области.     Според Карлтън Смит, важно е Великобритания и нейните съюзници да не се отнасят спокойно «към заплахата, която представлява Русия». По-рано от МВнР на Великобритания заплашиха Русия, че ще плати «висока цена» за «агресивните си стъпки» Това съобщи The Telegraph.  ", "date": "2018.11.24", "title": "Британия: Русия е по-голяма заплаха от ИДИЛ и “Ал Кайда”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389780-%D1%81%D0%B2%D1%8A%D1%80%D0%B7%D0%B2%D0%B0%D1%82-%D0%BC%D0%B5%D1%82%D1%80%D0%BE%D1%82%D0%BE-%D1%81%D1%8A%D1%81-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D1%81%D0%BA%D0%B8%D1%8F-%D0%BB%D0%B8%D1%84%D1%82", "text": "  Първата спирка на Симеоновския лифт да започва от кв. “Малинова долина”, а метрото да стигне до околовръстното шосе при „Икеа”, където да има обща спирка с лифта. Този план одобри Столичният общински съвет на редовното си заседание.   С решението ще може да се подобри достъпа на столичани до Природен парк Витоша. „Още от началото на мандата „Политическа група 5″ се бори за по-бърз и лесен достъп на гражданите до Витоша. Изграждането на метростанция, която да свърже градския транспорт с лифта е много важна и съществена крачка в тази посока.”      Това коментира общинският съветник и съпредседател на ПГ5 Симеон Славчев. Той припомни, че по предложение на “Политическа група 5” в СОС е създадена временна комисия за анализ на съществуващите проблеми, свързани с целогодишния достъп до Природен парк “Витоша” на граждани с цел туризъм, отдих и спорт и изработване на предложения и мерки за решаване на тези проблеми.      Славчев заяви, че продължава да настоява лифтовете да преминат под шапката на Столична община и да станат част от градския транспорт на София. „Така, с един билет или карта за градския транспорт всеки жител или гост на столицата ще може бързо, лесно, удобно и изгодно да се качи в природния парк”, заяви общинският съветник.", "date": "2018.11.24", "title": "Свързват метрото със Симеоновския лифт"}
{"url": "http://www.classa.bg/%D1%81%D0%B2%D1%8F%D1%82/item/389777-%D0%BA%D0%B8%D1%82%D0%B0%D0%B9-%D0%BD%D1%8F%D0%BC%D0%B0-%D0%B4%D0%B0-%D1%82%D0%BE%D0%BB%D0%B5%D1%80%D0%B8%D1%80%D0%B0-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D1%8F-%D1%83%D1%82%D0%B2%D1%8A%D1%80%D0%B6%D0%B4%D0%B5%D0%BD%D0%B8%D1%8F-%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F,-%D0%BA%D0%BE%D0%B8%D1%82%D0%BE-%D0%BF%D0%BE%D0%B4%D0%BA%D0%BE%D0%BF%D0%B0%D0%B2%D0%B0%D1%82-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BC%D1%83-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B3-20", "text": "Китай ще се противопоставя на изявления и действия, които подкопават неговите основни национални интереси, по време на срещата на върха на Г-20, която ще се проведе в Буенос Айрес (Аржентина) на 30 ноември и 1 декември, заяви заместник министърът на Външните работи на Китай, Хан Юн.   \"Китайската страна, използвайки конструктивен, отворен и позитивен подход, ще участва в срещата, както и в консултациите по подготовката на окончателния документ\", заяви дипломатът. Хан подчерта, че Китай \"призовава всички страни да се придържат към духа на партньорство, равенство, взаимно уважение и конструктивен подход на срещата на Г-20, като страната му ще се противопостави решително и няма да толерира декларации и действия, които подкопават основните й интереси \".   Политикът изрази увереност, че участниците в срещата на върха биха могли да разрешат сегашните разногласия чрез диалог и да намерят по-обща позиция. \"Надяваме се, че срещата на върха ще постигне положителни резултати\", каза той.   В този контекст, той припомни последната годишна среща на върха на лидерите на Азиатско-тихоокеанското икономическо сътрудничество (APEC), която се проведе миналата седмица. Тогава дълбокото разделение между Съединените щати и Китай относно търговската политика, причини форумът за първи път след 1993 г. да приключи без съвместно изявление.   Според Хан ситуацията възниква, защото \"някои страни\" настояват за въвеждане на няколко разпоредби в окончателния документ, които противоречат на основните интереси на други народи.", "date": "2018.11.24", "title": "Китай няма да толерира изявления утвърждения и действия, които подкопават интересите му по време на Г-20"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389772-10-%D0%B7%D0%B2%D0%B5%D0%B7%D0%B4%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B1%D0%B5%D0%B7", "text": "В Холивуд може да се види какво ли не. Отскоро супер инерция набира нова и странна мода. Сексапилните дами започват все по-често да се появяват на публични места… без панталони. Не, те не страдат от ексхибиционизъм (или поне не много), ами просто следват една от най-актуалните модни тенденции. И все пак когато красавици като Риана, Дженифър Лопес, Ким Крадашиян и още много други се появят без панталони то страстите сред мъжете драстично се покачват, а жените почват а се чудят как и те да привлекат погледите върху себе си. И така – преди да ви покажем снимките на звездите, които са без панталони, то е важно да уточним, че все пак те носят сравнително свободна и/или дълга туника, тениска или яке. Каквито и дрехи да имат те само частично покрива бедрата им, оставяйки краката им почти напълно голи и на показ.   Приятно гледане:   Дженифър Лопес  През юли 2018 година певицата разтърси феновете си с много лекомисления си, но със сигурност оригинален, тоалет. Дженифър носеше широка бяла риза и високи дънкови ботуши с тънки ремъци около маншета. Между другото, този модел обувка е разработен от дизайнерите на Versace. Изглежда много необичайно, нали?   Хейли Болдуин  Хейли предпочита спортно-елегантния стил. През май 2018 година звездата посети Turner Upfront, появявайки се на червения килим с късо черно палто с откровено V-образно деколте и класически черни токчета. Визита й бе допълнена от стилна прическа и тъмен грим.   Ким Кардашиян  Кой би се усъмнил в скандалния стил на Ким Кардашиян? През 2017 година тя се появи на публично събитие само с дълго черно яке. Скандално, но секси, нали?   Майли Сайръс  Майли понякога обича да скандализира.  Погледнете само това бяло яке, което хармонизира добре с лъскави обувки и златни бижута. Изглежда, че няма нищо повече под блясъка на момичето, което, между другото, е напълно възможно, като се има предвид темпераментът на Майли.   Блейк Лайвли  Блейк Лайвли не се притеснява да демонстрира дългит си, красиви крака, но в същото време предпочита по-сдържан стил на облекло. Класически блейзер, бяли, затворени блуза и цветна пеперуда изглеждат много интересни щом са върху красавицата.   Фърги  Много звезди обичат да носят къси поли, рокли и панталони, които да показват дългите им и секси крака. Изключение не е и певицата Фърги. Между другото, под пурпурното й яке има черни къси панталони.   Риана  Какво й трябва повече на Риана освен едно сако? Оригиналните обувки (те не са особено удобни) и ярките декорации допълват образа на певицата.   Бела Хадид  Известният американски топ модел Бела Хадид предложи своя собствена версия на дрехи в стил „без панталони”. На филмовия фестивал в Кан тя се появи в прозрачна рокля, украсена с кристали, а отдолу имаше секси бельо. Може би всичките й фенове мъже са се влюбили още повече в нея, нали?   Кендъл Дженър   Вероятно Кендъл се е вдъхновила от Бела Хадид, като се появи на червения килим в блестяща рокля La Perla, която обаче обхваща само стратегически важните области на тялото й. трябва обаче да признаете, че Кендъл има страхотна фигура.   Кайли Дженър  На церемонията за наградите MTV Video Music Awards без панталони се появи и Кайли Дженър. Макар че стилът й бе по-делови, то дългият бял блейзер с лента на талията и прости сандали успяха да съберат погледите на всички.", "date": "2018.11.24", "title": "10 звезди излязоха без..."}
{"url": "http://www.classa.bg/%D1%81%D0%B2%D1%8F%D1%82/item/389773-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%82%D1%80%D1%8A%D0%BC%D0%BF-%D0%B2-%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8", "text": "Мерките, което президентът на САЩ, Доналд Тръмп възнамерява да предприеме, за да се предотврати имигранти от Централна Америка да влезат на територията на страната му, са пример за \"двойни стандарти\", заяви президентът на Боливия, Ево Моралес.   \"Тръмп, с двоен морал, изпраща съобщения за любов, разбирателство и щастие на народа си за Деня на благодарността, докато поръчва на войските си да използват смъртоносна сила срещу кервана имигранти от Централна Америка\", пише боливийският президент. Той добави, че по този начин лидерът на САЩ \"превърна американската мечта в кошмара на света.\"   Доналд Тръмп даде разрешение на армейските войски да използват \"ако е необходимо смъртоносна сила\" на границата с Мексико, с цел да сдържат мигрантите от Централна Америка.   Той също заплаши да затвори американската граница с Мексико за неопределено време, което би засегнало търговията между двете страни. Освен това президентът на САЩ съобщи, че може да има \"закриване на правителството\" следващия месец, заради сигурността на границата.", "date": "2018.11.24", "title": "Ево Моралес обвинява Тръмп в \"двойни стандарти\""}
{"url": "http://www.classa.bg/%D1%81%D0%B2%D1%8F%D1%82/item/389774-%D1%83%D0%BE%D0%BB%D0%BC%D0%B0%D1%80%D1%82-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%BE%D1%82-%D1%81%D0%B2%D0%BE%D0%B9-%D0%BF%D0%B0%D1%80%D0%BA%D0%B8%D0%BD%D0%B3-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D0%B9%D1%81%D0%BA%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8", "text": "Служителите на Уолмарт в Чико (Калифорния, САЩ) са демонтирани импровизиран лагер, създаден на паркинга от местните хора, останали без дом от пожарите, обхванали региона на Северна Америка през ноември, според местните медии.   Мениджърите на супермаркета убедили местните власти и Червения кръст да им помогнат да се освободят от това импровизирано съоръжение, наречено Уолууд. Близо до шатрите бяха поставени плакати, които да съобщят на лагера, че има прогноза за дъждове на 23ноември.   Говорителят на Уолмарт, Делиа Гарсия, заяви, че е помолил лагеруващите да напуснат \"за тяхното собствено благо\" и припомни, че компанията е дарила повече от 500 000 долара на \"помагащи организации\".   Очевидно лагеруващите не искат да напуснат мястото, тъй като норовирус е заразил над 140 от 1000-те души, които са в официални убежища, според местните власти.   Пожарите са убили вече 86 души, докато 563 други все още се водят изчезнали. Също така повече от 50 000 души са били евакуирани, защото пламъците са унищожили 61 100 хектара растителност и над 15 000 сгради.", "date": "2018.11.24", "title": "Уолмарт изхвърли от свой паркинг жертвите на калифорнийските пожари"}
{"url": "http://www.classa.bg/%D1%81%D0%B2%D1%8F%D1%82/item/389775-%D0%B8%D1%81%D0%BF%D0%B0%D0%BD%D0%B8%D1%8F-%D0%B8-%D0%BA%D1%83%D0%B1%D0%B0-%D1%81%D1%8A%D1%81-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B5%D0%B6%D0%B5%D0%B3%D0%BE%D0%B4%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%81%D1%80%D0%B5%D1%89%D0%B8", "text": "Премиерът на Испания Педро Санчес и неговият кубински колега Мигел Диас Канел подписаха меморандум за разбирателство, който предвижда провеждане на ежегодни срещи за решаване на въпроси от взаимен интерес.   Документът беше подписан от испанския външен министър Хосеп Борел и неговия кубински колега Бруно Родригес и предвижда създаването на постоянен механизъм за диалог с отворен дневен ред, съобщава информацията на Prensa Latina.   В допълнение към това споразумение, Мадрид и Хавана обещаха да засилят сътрудничеството в областта на културата, със споразумение, подписано от Борел и министъра на културата на Куба Алпидио Алонсо.   Подписването на двата документа стана в президентския дворец в Куба, след среща и по повод първото официално посещение от испански премиер на острова от 32 години.   Официалното посещение на Санчес ще продължи два дни и ще има за основна цел укрепването на дипломатическите и икономическите връзки на европейската страна с острова. Преди срещата си с Диас Канел, Санчес отдаде почит на Хосе Марти, герой в борбата за кубинската независимост.", "date": "2018.11.24", "title": "Испания и Куба със споразумение за ежегодни политически срещи"}
{"url": "http://www.classa.bg/%D1%81%D0%B2%D1%8F%D1%82/item/389776-%D0%BF%D0%B5%D0%B4%D1%80%D0%BE-%D1%81%D0%B0%D0%BD%D1%87%D0%B5%D1%81,-%D1%81%D0%BB%D0%B5%D0%B4-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81-%D1%82%D0%B5%D1%80%D0%B5%D0%B7%D0%B0-%D0%BC%D0%B0%D0%B9-%D0%B7%D0%B0-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80-%D0%B0%D0%BA%D0%BE-%D0%BD%D1%8F%D0%BC%D0%B0-%D0%BF%D1%80%D0%BE%D0%BC%D0%B5%D0%BD%D0%B8,-%D1%89%D0%B5-%D0%BD%D0%B0%D0%BB%D0%BE%D0%B6%D0%B8%D0%BC-%D0%B2%D0%B5%D1%82%D0%BE-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Премиерът на правителството на Испания Педро Санчес заяви, че ако Обединеното кралство не промени позицията си по отношение на Гибралтар, те ще наложат вето на \"Брекзит\".   Чрез профила си в Twitter, испанският премиер заяви, че е достигнал до това решение, след разговори с премиера на Обединеното кралство, Тереза Мей, която каза, че ще защитава \"Британския суверенитет\" на Гибралтар по време на преговорите по бъдещите отношения между Англия и Европейския съюз (ЕС).   Санчес подчерта, че позициите на страната му и на Обединеното кралство \"остават далечни\". \"Моето правителство винаги ще защитава интересите на Испания\", добави той.   Мей, по време на речта си пред британския парламент, заяви, че е била \"абсолютно ясна\", обяснявайки на Санчес, че \"британският суверенитет на Гибралтар ще бъде защитен\".   По-рано тази седмица, ръководителят на испанската дипломация, Хосеп Борел, предупреди, че Испания няма да подкрепи споразумението за Brexit, договорено между ЕС и Лондон, ако няма промени за Гибралтар.   На фона на полемиката, главния министър на Гибралтар, Фабиан Пикардо, заяви, че властите на британската отвъдморска територия, са готови да си сътрудничат пряко с Испания, но въпросът за суверенитет остава.   Политикът, цитиран в изявление на правителството на Гибралтар, подчерта, че Гибралтар \"има повече причини за сътрудничество с Испания, отколкото де факто с всички останали страни от ЕС\".   \"Така че в нашите дискусии за бъдещето, искаме да продължим да работим директно с Испания\", каза той, но и също, че \" няма да има никакви отстъпки по отношение на суверенитет, юрисдикция и контрол\".   Според твърденията на главния министър \"Гибралтар ще бъде част от всяко споразумение за оттегляне и преходен период, ако има такъв\".   Решението представлява гаранция за фирмите и гражданите на Гибралтар до 31 декември 2020 г., докато бъде договорено бъдещото партньорство между Великобритания, включително Гибралтар и ЕС.", "date": "2018.11.24", "title": "Педро Санчес, след разговори с Тереза Май за Гибралтар: \"Ако няма промени, ще наложим вето на Брекзит\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389768-%D0%B2%D0%B8%D1%86-%D0%B5", "text": "Валери Симеонов вече се утвърди като човекът-шегаджия в българската политика. Никога не знаеш кога е сериозен - нямаше да се извинява за думите си към майките на деца с увреждания, а в крайна сметка го направи; нямаше да подава и оставка, но все пак я  . Както гласи старият лаф, ако утре каже \"Добро утро!\", огледайте се да не се е стъмнило вече.     Покрай всичко това един вицепремиер от кабинета \"Борисов 3\" беше изпратен с \"Оставка! Довиждане!\", за бъде посрещнат новия с \"А Вие сте?\". Биографията на   може да е богата, но познанията на обществото за нея са откровено бедни. Така остана онова гъделичкащо усещане, че ситуацията е малко от типа \"Симеонов си тръгна, ама иначе остана\". Оставката му предизвика и поредните сътресения в \"Обединени патриоти\", тормозени от месеци от една безспирна сеизмична дейност, чийто епицентър е ту  , ту самият Симеонов. Този път лидерът на \"Атака\" съвсем по другарски предложи и  , но думите му на \"един прост депутат\" (както самият той се определи) не доведоха до това да ни сервират оставката и на военния министър. А гладът за оставки изглежда се среща и сред някои от управляващите, но така е, когато не са поделили навреме пая така, че всички да са доволни. И за да не забравим, че политиката в крайна сметка е шоу (не, че \"Обединени патриоти\" ни позволяват...), премиерът Бойко Борисов и главният прокурор Сотир Цацаров в две поредни вечери седнаха в коженото диванче на Слави Трифонов. Очакванията, че то ще се превърне в своеобразен „диван за кастинги“ и двамата ще бъдат сериозно поизпотени с трудни въпроси обаче не се оправдаха. Вместо да се възползва от една изключително благоприятна възможност и да притисне две от най-важните фигури в българския обществен и политически живот, телевизионният водещ по-скоро им предостави трибуна до милионна аудитория. Подбраните \"въпроси от зрители\" пропускаха целта, а когато в тях се усещаше нуждата от конкретика, гостите я избягваха без Трифонов да се постарае достатъчно да измъкне такава от тях. Но както Слави сам каза преди   - той не е журналист, нито партиен лидер (все още), а е телевизионен водещ. Сам потвърди думите си, макар по-скоро воденето в тези предавания да го извършваха гостите. Очевидно сърдит поглед, събрани вежди и дъъъъъълги паузи не са достатъчни, за да се достигне до \"истината\". Изненадващо или не,   имаше по-сериозен отзвук и доста хора в държавата са имали поне една неспокойна нощ след всичко казано в рамките на този почти час. Като цяло обаче остана усещането, че главният прокурор искаше да каже повече, но Слави така и не попита, вместо това прескачайки от въпрос на въпрос от зрителите. А накрая се оказа, че този почти един час не стига за едно силно интервю, а водещ и гост са \"ограничени във времето \". Шоуто доведе до нещо реално - вече тече проверка за жилището на финансовия министър Владислав Горанов, предоставено му по негови думи от неговия \" \". Дай Боже всекиму такива дащни кръстници! В държавата без съмнение се случват важни неща. Може би заради това общественото внимание този път не беше отвлечено от опита за скандал като от първа страница на жълт вестник с влезлия в насрещното  , която трябваше да влезе в режим на обяснения, че в този момент не е била в колата. До следващия път, в който най-лесно ще е отново да се обсъди поредната рокля на Първата дама. Но иначе не бъдете като шофьора на НСО и не влизайте в насрещното. Не бъдете и като бързия и яростен шофьор, който реши да   си край парламента по време на протест миналата неделя. \"Какво? Как? Защо?\" са уместни въпроси около тази проява, но по-важното е, че съдът отне \"Голф\"-а в полза на държавата. Сега е моментът да го дадат на Мая Манолова след като я оставиха без автомобил от НСО (а и за какво й е? Да влезе в насрещното и да я вкара в беля...). От вътрешната страна на стените на парламента отново свиреха гуми, след като   се опита да спре инерцията на по-високите данъци за старите автомобили. Управляващите обаче направиха същото, което се прави в повечето случаи при вето на опозиционен президент - минаха през него на трета като през \"спящ полицай\". Тъй че ако с колата ви сте набори, чупете касичката за догодина. След като Спецпрокуратурата разби \"касичката\" на семейство Баневи и им подготви един солиден списък с обвинения - за длъжностно присвояване, данъчни престъпления, прикриване на незаконно придобито имущество и др., сега   реши да върне Николай Банев и съпругата му Евгения обратно на родна земя. И докато двамата уж тъкмо бяха тръгнали за София преди ареста си, сега изведнъж желанието им да се приберат се изпари. С подобен некерман, подготвен ти от прокуратурата, вероятно е разбираемо. Същевременно друг популярен арестант - обвиненият в корупция бивш кмет на район \"Младост\" Десислава Иванчева, получи забрана за напускане на страната. С други думи - вързаха й краката, да не вземе и тя да отскочи до Ница и да не се налага после да я арестуват показно за втори път. Иначе обичайната мярка \"няма да минаваш границата\" идва след като на принципа \"проба-грешка\" стана ясно, че оковаването на Иванчева ала Дейвид Ковърдейл не е особено добър PR за съдебната ни система. Седмицата не мина и без битовизми след като Паметникът на Съветската армия за пореден път се превърна в платно за активист с мнение и спрей в ръка. Този път съобщението беше насочено срещу посещението на Марин льо Пен в България, а прокуратурата даже поиска 22-годишният очевидно изключително опасен вандал да   (може и той да забегне в чужбина, знае ли човек...). Въпреки разнородните мнения по въпроса Паметникът изглежда ще си стои там още дълги години. Така и така вече се е превърнал в живо олицетворение на Newsfeed-a на Facebook, нека поне инсталират няколко бели дъски около него, за да може всеки да си драска каквото иска без риск да го преместят за нощувки в ареста (\"Локо София!\"). Паметникът на Съветската армия - символ на свободното слово! Толкова абсурдно звучи, че може и да проработи. А и главния прокурор ще може да иде да напише това, което искаше да каже, ама така и не стигна времето.", "date": "2018.11.24", "title": "Виц(е)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389769-%D0%B2%D0%BE%D0%B4%D0%B5%D0%B2%D0%B8%D0%BB-%D1%81-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%80%D0%B0%D0%B4%D0%B5%D0%B2%D0%B0-%E2%80%93-%D0%B1%D0%B8-%D1%82%D0%B8-%D0%B2%D0%B8-%D0%B8-%D0%BD%D0%BE%D0%B2%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%E2%80%9E%D0%B1%D0%BB%D0%B8%D0%BA%E2%80%9D-%D0%B8-%E2%80%9E%D0%BF%D0%B8%D1%86%E2%80%9D", "text": "Топ новина на българските водещи телевизии Би Ти Ви и Нова беше клип, заснет от т. нар. свидетел, на който се вижда разправия на двама служители от НСО и полицай, ден по-рано. Свидетелят (бързо разпознат като бившия любовник на Азис – за него по-долу) твърди, че от колата слязла първата дама Десислава Радева и влязла в „ателие за рокли”.     Дотук добре, пуснат клип във Фейсбук, с тези обяснения. Но той е превърнат в новина от национално значение в българските телевизии. Топ новина, изпреварила и тази за АЕЦ „Белене”. В същото време британските медии цял ден въртят клип от охранителна камера как българин сам се опитва да спре петима крадци, които разбиват с брадви бижутерски магазин, при което нашенецът е пребит, удрян с брадва и е в болница. Тази новина беше нещо маловажно, накрая на новините на Би Ти Ви, а новината за „първата дама Радева” беше дълъг репортаж. Дори бяха включили снимки с дрон на ул. „Фритьоф Нансен”, да покажат добре мястото на „инцидента”. Правят директно включване на репортер от мястото на „събитието“ вечерта в новините, ден след случката. Имаше и беграунд за предишен инцидент, когато жандармерията преследва кола на НСО с нея по погрешка – пак никаква нейна вина, даже са я застрашили. Но го представят като „инцидент с първата дама”. На какво е свидетел свидетелят? Какво точно е извършила първата дама, та я развяват в новините? Не карала тази кола, не е извършвала нарушения. Т. нар. свидетел е заснет за новините, за да каже, че Радева е отишла в ателие за рокли. Радева пише във Фейсбук, че въобще не е била в колата в този момент. И на видеото я няма. Дори на видеото колата е спряла правилно, не в насрещното. Свидетелят казва, че преди това влязла в насрещното, после обърнала, той чак тогава снимал. И в какво се състои скандала, че телевизиите да го превърнат в топ новина? Не е, че кола на НСО влиза в насрещното 20-30 метра и обръща. Скандалът е „първата дама” да е в магазин за рокля, нали непрекъснато и сериозните вестници се занимават с тоалетите й, имала някаква модна дизайнерка и т. н.       Телевизии и сайтове съобщават: „Първата дама отрича”. Демек – лъже и се крие, а? Въпросът е, след като тя не е карала колата, това прави ли я с нещо виновна? Защо тогава я намесват? Ако беше тя на кормилото, щеше да я има и на видеото. Колите на НСО си имат шофьор, има и заповеди, правилник – не може кола на НСО да я кара друг, освен оторизираният служител. Само премиерът Борисов си позволява да кара коли на НСО и няма последствия. Но тук се търси ефект – медиите да повтарят: „първата дама отрича” и „била е в ателие за рокли”.  Въпросът е да й създадат образ на персона, която охраняват с държавни пари, а тя ходи по магазини. И затова е топ-новина. Възмутително е за простия българин (избирател на Борисов, и не само той) Радева да се вози на кола на НСО и да има охрана. Не само в Щатите, и по изостанали страни като нашата е задължително за съпругата на президента да има охрана. Без охрана, още в първия ден, в който тръгне пеш из София, някой откачалник като въпросния свидетел, ще иде да я дърпа за ръкава да й скъса дрехата, защото била скъпа, според някоя медия. Или да я псува, да й налита, някой ще се намери да й обяснява, че е комунистка и путинистка и да си ходи в Москва. И в тихи и спокойни държави като скандинавските политици вече не могат, особено известни жени, политици или не, да ходят спокойно по улиците след мигрантската вълна. И преди това не беше безопасно – в Швеция убиха премиера Улоф Палме точно на входа на магазин. Защо телевизиите действаха с Радева като жълтите сайтове „Блиц”, „Пик” и др.?  Това са обичайните медийни подлости срещу президента Радев. Търси се политически ефект, да накърнят образа му пред обществото. Това е и главната причина телевизии да превърнат този водевил в топ-новина.     Свидетелят Богдан Асенов обяснява, че от колата слязла Радева и влязла в ателие за рокли. Снимка: от екрана   Кой е т. нар. свидетел? В сайтовете бързо го разпознаха като Богдан Асенов, бивш любовник на Азис. Пълно е с публикации за него, интервюта. Преди 5 години е арестуван и след десетина дни освободен срещу гаранция 10 хил. лева. Обвиняван е в заграбване на автомобил на футболист, подслушване на телефони и др. Окей, не лъже, видял разправия с кола на НСО. Но телевизиите го изпъчват в поза като „съвестта на обществото“ – разкрива със заснет клип безобразия, „злоупотреби” на съпругата на президента.", "date": "2018.11.24", "title": "Водевил с Десислава Радева – Би Ти Ви и Нова се превърнаха в „Блик” и „Пиц”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389770-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-2000-%D0%B3-%D0%BF%D1%80%D0%B5%D0%B4%D0%B8-%D0%B1%D0%BE%D0%B9%D0%BA%D0%BE,-%D1%81%D0%BF%D0%B0%D1%81%D1%8F%D0%B2%D0%B0%D1%82-%D1%85%D0%BE%D1%80%D0%B0-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B1%D0%BE%D0%B9%D0%BA%D0%BE%E2%80%A6", "text": "  Според президента на КНСБ Пламен Димитров най-бедните няма да могат да издържат зимата, а това са над 2 милиона души с доходи под прага на бедността, пенсионери, безработни и хора с ниски доходи. Мрачната статистика представена от президента на КНСБ Пламен Димитров беше в отговор на въпроса дали пълзящите нагоре цени не водят до ново обедняване на хората в страната.     В предаването “Лице в лице” по бТВ Димитров каза още, че през лятото са алармирали правителството за предстоящото увеличение на цените и последствията за хората с ниски доходи. „Само 1,4 милиона от българите могат да си позволят това, което им е нужно, а са им нужни поне по 1200 лева на човек”, заяви председателя на КНСБ. По думите му пенсиите и енергийните помощи трябва да бъдат увеличени поне с 10% от началото на 2019 година. Милион и 500 хиляди са само пенсионерите с пенсия, която ги поставя под прага на бедността. 75% от домакинствата са под прага на бедност и не могат да осигурят дрехи и храна за децата си. Сериозна част от населението не може де си отопли жилището през зимата. Много голяма част от хората с доходи по 250 лв. за член от семейството дават по 25% от тази сума като разходи за жилището си. Най-бедните няма да могат да издържат, а това са над 2 милиона души, българи, коментира още Пламен Димитров. Според президента на КНСБ Пламен Димитров единственият начин е ръст на доходите и спешно подпомагане на най-бедните. “Скептичен съм към непазарни мерки, трябват пазарни мерки”, коментира Димитров предложението на Пламен Порожанов хлябът да бъде продаван без надценка. Той е категоричен, че таванът за пенсиите трябва да падне. Хората трябва да разберат, че щом са внасяли, имат право да получат, посочи президентът на КНСБ. Димитров коментира още, че трудно търговските вериги ще отговорят на призива за фиксирани цени на стоките от първа необходимост, каквото е предложението на Красимир Каракачанов. “Прага на бедност се определя точно от тази кошница”, допълва той. “Можем да я мерим и да я гледаме как расте, но трябва да е ясна методиката. Само да я мерим няма смисъл. Не е нужно да се мери толкова, защото е ясно колко са бедни хората, трябва да им се помогне да не са бедни”, каза в заключение Димитров. Епицентър. БГ  ", "date": "2018.11.24", "title": "Останки от 2000 г. преди Бойко, спасяват хора във времето на Бойко…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389771-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0%D1%82%D0%B0-%D0%BD%D0%B8%D0%BD%D0%BE%D0%B2%D0%B0-%D0%B5-%D1%82%D0%B5%D0%B0%D1%82%D1%8A%D1%80,-%D1%82%D0%BE%D1%87%D0%BD%D0%BE-%D0%BA%D0%B0%D0%BA%D1%82%D0%BE-%D0%B1%D0%B5%D1%88%D0%B5-%D1%81%D1%86%D0%B5%D0%BD%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B8-%D0%B1%D0%BE%D1%80%D0%B8%D1%81%D0%BE%D0%B2", "text": " насам България ври и кипи. Протестират майките на деца с увреждания, по улиците са излезли млади хора, бесни и гневни на високите цени на бензина, появиха се и хората, които са постоянно недоволни, но за съжаление не знаят как да изразят протеста си по друг начин освен със странния призив: \"Промяна на системата\", излязоха и тези, които от години живеят в постоянен недоимък и вече не пазят надежда за нищо, освен поне в края на живота си да се почувстват отмъстени за всички страдания, лишения и бедност.       Това е взривоопасен процес. Подобно бълбукане напомня на звуците, които вулкан издава преди да изригне драматично и да заличи някой град от лицето на земята. Можем до утре да си обясняваме защо се получи така. Няма едно обяснение, причините са комплексни и много тъжни. След 29 години преход, България е една тъжна сянка на самата себе си, територия със затихващи функции, черна дупка в центъра на Балканите. Но отвъд всичко това, отвъд мрачната картина на гневния народ трябва да отчетем и друго. Подобна ситуация на бълбукане, отчаяние и гняв е най-добрата политическа лаборатория на земята. Тя като магнит привлича всякакви кукловоди, сиви кардинали, политически инженери, медийни манипулатори, обикновени интриганти и мошеници и ги кара да слюноотделят, представяйки си какво може да се постигне в толкова истерична и превъзбудена обществена среда. Защото, не си правете илюзии, гневните хора не правят разлика между БСП и ГЕРБ. За тях всички са врагове. Старите елити са проклятие и проказа. Те искат мъст, но не само за Бойко Борисов, а за всички партии, които са били на сцената, когато драматичните нещастия се случваха. Това е лошият номер на историята - когато бентовете се разрушат, наводнението завлича всички в канала. Започнахме с този политически пейзаж, защото всеки анализ, който не го отчете, е обречен да изглежда смешен и абсурден. Политическото инженерство обича такива странични спецефекти, както и кандидатите за спасители на нацията. Те им помагат да си сложат изкуствен ореол и да се появат драматично, когато усетят, че е дошъл моментът. Но на мен ми се иска да отложим тези сценарии за след няколко месеца. А точно тук и сега да си поговорим за левицата, за състоянието на БСП и за трагикомичните опити на Корнелия Нинова на фона на всичко това да изглежда като човек, който уж знае какво прави, който уж има план за действие, а всъщност панически се опитва да налучка посоката на цунамито с надеждата, че след като голямата вода отмине, тя най-накрая ще изпълни детската си мечта - да бъде истински фактор на сцената. Това е план, зареден с голяма доза комедия, защото дори и от космоса се вижда, че соцлидерката се мотае из политическото пространство като фокусник, който вече няма нищо в ръкава си и разчита на стара слава, за да привлече нови наивници. Има един социологически факт, който не можем да заобиколим и да се правим, че не виждаме. БСП е замръзнала във всички проучвания, които излизат в медиите. Левицата е стигнала някакъв таван от 18-19 процента и не може да го пробие, напук на медийните трикове, режисираните парламентарни циркове и откровената клоунада. Просто не може. И нито един анализатор не се опитва да даде смислено обяснение на този процес. Когато се заговори за БСП, те обикновено почват да пускат въздишки, които да скрият, че не са наясно какво се получава и къде в калта цикли каруцата на Нинова. Не може да се отрече - соцлидерката се опитва да прави всякакви пърформанси, за да се открои в очите на електора. От толкова напъване дори БСП започна да прилича на някакъв сапунен индийски сериал, където вечно се леят сълзи, тече драма, има конфликти и предателства, ама дори и това не помага на левицата да мръдне нагоре. Нинова стигна дори до най-първобитния и елементарен популизъм в своята стратегия. Последната й идея, която тя предлага за трети път, пак е да се намалят заплатите на депутатите, за да даде политическият елит знак за съпричастност към страданията на хората. Това е синдрома на изолирания човек, който гледа на света от своята кула на материален просперитет и осигуреност. Защото, ако приемем, че предложението \"Нинова\" мине, народните представители ще взимат по 2900 лева, което в очите на електората пак ще изглежда отвратително нечестна сума. По 100 лева да взимат депутатите - това пак ще взривява хората отново и отново, защото отношението им към тяхното заплащане не е функция на неговия размер, а на очевидната безполезност на техните действия. Заиграването с тези страсти за трети път обаче е знак за творческа безпомощност. То не демонстрира политическа последователност, както си въобразява Нинова, а е знак, че левицата вече просто не знае как да предлага работещи идеи. Вместо това БСП се е превърнала в производител на сапунени мехури - те изглеждат добре, носят се из въздуха, но се пукат веднага щом се докоснат до автентична реалност. На целия този фон Нинова е тръгнала да обикаля страната, за да демонстрира постоянна близост с народа и ако това наистина работеше, както си въобразява тя, то БСП отдавна трябваше да е разбила проучванията. Но те са безмилостни. БСП и ГЕРБ се сближават, но не защото левицата мърда нагоре, а защото партията на Борисов се свива, разтърсвана от същата безпомощност и безсмислие като своя пряк конкурент. Дори \"Визия за България\" не помага на левицата да бъде припозната поне отчасти като алтернатива. Това са едни красиви думи, които даже не са подредени както трябва, но хората са в състояние, в което вече не вярват на обещания и уверения. А дори и БСП да извади най-силното доказателство, че смята да осъществи нещо от декларираното, пак няма да намери пътници за този влак. Защото общественият кипеж търси нови форми на представителството, нови елити и смисъл.  А Нинова, тъжно ми е да ви го кажа, е политик от миналото, трайно заклещен в политиката на прехода!  Тя е един от печелившите от този преход, ярко доказателство, че ако знаеш кога да се пребоядисаш и да смениш менторите си, това ти гарантира оцеляване. И нейната собствена биография днес като нилска треска разтърсва самата БСП. БСП се променя само на думи, лява е само декларативно, съчувстваща е единствено по медиите. В тежката реалност левицата почти не оставя следа, защото всичките й действия показват, че тя не знае какво да направи. Може би БСП е с едни гърди преди ГЕРБ, защото дочува тътена в далечината, досеща се, че предстои цунами, но не й стигат творческите и политически сили да си построи убежище. Мисля, че това е кошмарната истина, която трябва да осъзнаем. БСП няма план за действие. Не знае какво да прави, а Нинова не е в състояние да изработи печеливша стратегия. Всеки, който се опита да проследи политическите позиции на левицата в последните две години, може да получи световъртеж -  те са шумни и кресливи, но общото между тях е, че са въздух под налягане . Дотук Нинова три пъти предлага намаляване на заплатите, също толкова се заплита в сценариите с напускането на парламента и шумните циркове в Народното събрание. БСП вече два пъти вади алтернативен бюджет, но само като повод да даде няколко пресконференции, а след това да се отдаде на летаргия до другия сезон. А когато и това не подейства, Нинова извади картата на жертвата - обяви се за обект на полицейско преследване. Съвсем не съм далеч от мисълта, че ГЕРБ, в тяхното върховно старческо слабоумие, като едното нищо може да са й закачили полицаи, но също така не съм наивник, за да смятам, че тя наистина е заплашена.  В този си вид, с тази Нинова БСП е идеален противник на ГЕРБ , защото е толкова непостоянна и артистична, че олеква всеки път, когато нормален човек потърси нещо различно от Борисов. Ситуацията в България днес щеше да е откровено плодотворна за истинска левица, която да даде глас на отчаяните. Междувременно инженерството започна. Виждаме, че Борисов буквално разконспирира Слави Трифонов и на всички се изясни, че той си готви спасителна лодка. Трифонов и Борисов започнаха да си подават печеливши пасове и то в национален ефир. И знам, че този процес може да сработи като едното нищо. Във вятъра на голямата криза хората не винаги са склонни към революция на истериците, а тръгват да търсят нещо стабилно, дори и то да е схема, която им разиграват постоянно. В ситуацията днес със сигурност са намесени и други играчи и чуждестранни центрове, но това, което се вижда е, че в плановете на нито един от тях не фигурира БСП.  БСП е нещо като кварталния луд, който живее в своята собствена глава, говори си сам и си подсвирква оптимистично, дори и когато светкавиците започнат да разкъсват небето! И заради това аз чакам промяната с притеснение. Защото не виждам ясна лява алтернатива. Алтернативата \"Нинова\" е театър, точно както беше сценката между Трифонов и Борисов. А хората мразят точно тази липса на автентичност и смисъл. Бурята идва, облаците надвисват, а БСП дори не е отчела това във \"Визия за България\". Ако това е план, то той води към някакво самоубийство. То ще бъде публично, вероятно шумно и истерично, но това не отменя, че ще приключи безславно. Както и самата Нинова между впрочем.", "date": "2018.11.24", "title": "Алтернативата \"Нинова\" е театър, точно както беше сценката между Трифонов и Борисов"}
{"url": "http://www.classa.bg/%D1%81%D0%B2%D1%8F%D1%82/item/389767-%D0%BC%D1%80%D1%8A%D1%81%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8", "text": "Германското разузнаване БНД от години сътрудничи с пакистанска тайна служба, подкрепяща терористични атентати срещу Запада. БНД от самото начало знае това, сочи разследване  на германската телевизия АРД.         Германското външно разузнаване БНД сътрудничи от години с пакистанската тайна служба ISI, за да получава информации за ислямистки терористични клетки. Неотдавна бивш шеф на БНД призна, че ISI подкрепя и терористични атентати срещу Запада. В интервю за телевизия АРД бившият шеф на федералната разузнавателна служба Герхард Шиндлер окачествява това сътрудничество като \"безалтернативно\". За изпълнението на разузнавателните задачи трябвало да отпаднат \"моралните\" задръжки. Бившият шеф на пакистанската тайна служба генерал Асад Дурани, който е обучен в Германия, описва двойната игра на ISI. Като шеф на службата той е бил близък партньор на германското разузнаване и военен аташе в Берлин.Той е един от 380-те пакистански висши офицери, които са обучени от Бундесвера.     От самото начало разузнавателната служба БНД е била наясно за близостта на ISI с ислямистки терористични клетки. Въпреки или именно поради това Германия залага на Пакистан, за да получава информации от първа ръка. БНД съзнателно поема риска да сътрудничи с \"кръстниците\" на терора. Герхард Шиндлер, който е шеф на БНД от 2012 до 2016 година, обяснява сътрудничеството по следния начин: \" ISI е един огромен апарат и не винаги беше ясно, точно кой отдел сътрудничи с нас и кой работи против нас, като подкрепя талибаните или Ал Кайда\". Асад Дурани самодоволно се усмихва. \"Ако си добър играч, играеш двойна или тройна игра. Ако играеш двойна игра, поне я играй добре\", казва той. Разследванията на телевизия АРД разкриват как ISI подкрепя пакистанската терористична групировка Лашкар-е Тайба, която е отговорна за множество атентати, включително и срещу германските войници в Афганистан. Обучени и въоръжени от Бундесвера   Въпреки това Западът продължава да залага на ISI, обучава, въоръжава пакистанските партньори и ги подкрепя според силите си. Документалният филм на АРД \"Следата на терора\" показва, че колкото по-силни стават ислямистите, толкова повече американците, британците и германците инвестират в пакистанските партньори в борбата срещу терора. ISI е разработила бизнес-модела \"терор\" и го е довела да съвършенство. Удивително откровено говорят за това бившите шефове на тайните служби Ернст Урлау и Майкъл Хейдън. Американският генерал Хейдън беше шеф на ЦРУ и АНС. В интервюто той звучи самокритично. \"Пакистан беше съюзник, но сатанински съюзник\", казва замислено той за времето си като шеф на тайните служби. Това е един мръсен бизнес   Съюз с дявола? Германското правителство се държи въздържано по отношение на официалните оценки за партньорите от ISI в борбата срещу тероризма. \"Никога не можеш да бъдеш сигурен\", казва специалният пълномощник на федералното правителство за Афганистан и Пакистан Маркус Потцел. Бившият координатор на тайните служби в британското правителство Ричард Кемп е значително по-категоричен. \"Това е един много мръсен бизнес. САЩ, Великобритания, Германия и ЕС са изплатили огромни суми, които в крайна сметка са били използвани за атентати срещу нас\", казва той.     Бившият шеф на БНД Герхард Шиндлер: \"Налага се да изтласкаш на заден план моралните скрупули\" Значи ли това, че тайните служби съзнателно поемат риска от финансирането на терористични нападения, за да получат информации и да си осигурят хора за свръзка? Бившият шеф на БНД Ернст Урлау казва, че Германия е била зависима от партньорството с пакистанската тайна служба. \"Без ISI навремето не можеше да стане нищо. Всички участници бяха наясно, че става дума за задкулисна игра\", казва той. Къде тогава е червената линия? Има ли някаква граница на сътрудничеството? Бившият шеф на БНД Шиндлер споделя, че в света на тайните служби няма само добри и лоши. И допълва в интервюто за АРД: \"Това е такъв бизнес, че човек трябва да изтласка малко назад моралните си скрупули, за да може да изпълни поръчката си\".", "date": "2018.11.24", "title": "Мръсната тайна на тайните служби"}
{"url": "http://www.classa.bg/%D1%81%D0%B2%D1%8F%D1%82/item/389762-%D0%B8%D1%80%D0%B0%D0%BD-%D0%B5%D0%B4%D0%B8%D0%BD-%D1%81%D1%82%D1%80%D0%B0%D1%88%D0%B5%D0%BD-%D0%BF%D0%B0%D1%80%D0%B0%D0%B4%D0%BE%D0%BA%D1%81", "text": "За действащото в Иран ислямско право изобщо не съществува деянието сексуално насилие. Нов законопроект цели да подобри защитата на децата, но влиятелните ислямски духовници бранят самоотвержено принципите на шериата.           Трудна работа се оказват в Иран законодателните промени, особено пък когато те са насочени към подобряването на защитата на децата и младите хора срещу сексуални посегателства. За такива случаи почти не се говори в Иран - страна, която още преди 25 години е подписала Конвенцията на ООН за правата на детето, но и до днес не е направила нищо, за да приведе в съзвучие с нея своето ислямско-консервативното законодателство.     Преди няколко седмици иранец сподели в Туитър личната си история - как преди 17 години, когато е бил ученик в 10-и клас, е станал жертва на сексуално насилие: \"Беше учителят ми по физика. След един изпит той ме покани в своя дом...\" Така започва историята на анонимния потребител, който е решил да прекрати мълчанието си, след като прочел в интернет за подобен случай с деца от един малък град в Южен Иран - някакъв градинар правил шокиращи снимки на деца, с които се опитвал да изнудва родителите им. Междувременно извършителят, за когото властите твърдят, че бил с психически отклонения, е задържан.   Как престъпленията се потулват   По този повод иранският депутат Махмуд Садеги припомни за един подобен случай от 2015 с известен местен рецитатор на Корана, обвинен в сексуални посегателства над младежи: \"Ако това разследване не беше прекратено по нареждане отгоре, тези изнасилвачи нямаше да смеят да се държат така\", написа депутатът в Туитър. По този скандален случай поне 16 младежи бяха готови да свидетелстват срещу извършителя, който обаче се оказа с дебели връзки, стигащи чак до върховния духовен водач аятолах Хаменей. Така разследването срещу него беше прекратено, а два месец по-късно един от зам.-министрите на правосъдието заяви следното: \"Случаите на сексуални посегателства и насилието срещу деца не са разпространени в нашата страна. В сравнение със западния свят при нас тези посегателства са значително по-рядко явление, което се дължи на нашата култура и религия\".   Депутатът Махмуд Садеги е сред най-острите критици на сегашната правна уредба в Иран   Именно действащата нормативна уредба е тази, която осигурява защита от съдебно преследване на извършителите на сексуални посегателства, и на която се дължи това, че много малко от тези престъпления изобщо биват разследвани. \"Съгласно ислямския закон, младежите над 15 години вече не са деца, а възрастни. Момичетата в Иран носят наказателна отговорност след навършването на 9-годишна възраст, а момчетата - от 15-годишни\", казва за ДВ политологът и експерт по ислямско право Мохамад Мохеби. \"Шериатът е в основата на правораздаването, а сексуалното насилие над деца в него изобщо не е дефинирано. Затова ислямските духовници се противопоставят на проектозакона на парламента за защита на правата на децата в Иран\", допълва той. Нужни са законодателни промени   Действащата в страната правна уредба облагодетелства извършителя от южния ирански град. Неговите жертви трябва да докажат, че сексуалните посегателства са били извършени изключително против волята им, а не по взаимно съгласие. Жертвите дори могат да бъдат подведени под отговорност за \"непристойно поведение\" и да бъдат наказани с парични глоби или дори да влязат в затвора, а в същото време насилникът може да получи най-много една година затвор - по същото обвинение.     Влиятелният \"Съвет на пазителите\" в Иран - спирачка пред модернизирането на страната   Новият проектозакон иска да промени това положение. Той дефинира различни категории на насилие срещу деца и сексуални посегателства над деца и младежи и предвижда наказания също и за търговия на деца с цел принудителна проституция и порнография. Предлага се тези престъпления, в зависимост от тежестта им, да бъдат санкционирани със затвор от 6 месеца до 25 години. Вероятно обаче ще мине още доста време, преди законопроектът да се превърне в действащ закон - ако въобще се стигне дотам. Защото влиятелният Съвет на пазителите в Иран върна проектозакона като \"несъвместим с исляма\" и с препоръката той да бъде написан така, че да не противоречи на шериата. Иранските пазители искат да постигнат това, бащата да има последната дума, включително когато той насилва сексуално собственото си дете. Ако парламентът не се съгласи с исканите поправки, ще бъде свикан специален арбитражен съвет, което ще направи изхода от този спор много несигурен.", "date": "2018.11.24", "title": "Иран: един страшен парадокс"}
{"url": "http://www.classa.bg/%D1%81%D0%B2%D1%8F%D1%82/item/389763-%E2%80%9E%D0%BD%D0%B0%D0%B4%D0%BC%D0%B5%D0%BD%D0%BD%D0%BE-%D0%B2%D0%B8%D1%81%D0%BE%D0%BA%D0%BE%D0%BC%D0%B5%D1%80%D0%B8%D0%B5%E2%80%9D-the-american-conservative-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89-%D0%B7%D0%B0-%D1%81%D0%BA%D0%BE%D1%80%D0%BE%D1%88%D0%B5%D0%BD-%D0%BA%D1%80%D0%B0%D1%85", "text": " „Американски консерватор” е консервативно именно защото настоящето положение в САЩ не го устройва никак. Изданието поначало се придържа към реалния поглед на нещата и сдържаността във външната политика на страната. И нито едното, нито другото не могат да се наблюдават в момента. Авторът от списанието Хънтър Деренсис публикува доста тревожен по тона си материал. Журналистът се опитва да напомни за ненормално раздутия държавен дълг на САЩ и за пагубните последствия от тази икономическа безотговорност. „Каква сума на дълга може да издържи системата? Кога ще се появят пукнатините, които след това няма как да бъдат скрити? Кога ще рухне основата?”, пита авторът.     Въпреки това, че някои икономисти от Вашингтон отричат вероятността от фалит, на нещата трябва да се погледне трезво. В бъдеще САЩ ще бъдат на кръстопът: или банкрут, т.е. неспособността да се изплатят дълговете, или хиперинфлацията, причинена от опита на хазната да отпечата колкото се може повече долари. И не е известно кое ще е по-лошото. Също така, не забравяйте, че Щатите са по същество войнствена страна. Американски военнослужещи в една или друга степен присъстват почти навсякъде по света. Но най-важното е нещо друго: „Необявяваните ни войни не са просто незаконни, неестествени и дестабилизират цели региони на света. Те причиняват финансова дестабилизация в нашата собствена страна”, пише Деренсис Съединените щати за теглени към дъното едновременно от две котви – огромния външен дълг и непремерените военни задължения. Признавам, че картината, която Деренсис рисува е доста апокалиптична. Но в едно отношение той е прав: за да се избегнат разплатата за „надменното високомерие”, Щатите трябва да преразгледат своята външна политика от позициите на реализма. В частност, журналистът предлага да се закрият военните бази в Германия, постепенно да се изтеглят войските от Афганистан, докато не се наложи това да се прави панически. Въпросът е единствено дали Вашингтон ще се вслуша в мнението на консервативното издание или ще продължи и занапред да пъчи мускули.   Превод: В.Сергеев", "date": "2018.11.24", "title": "„Надменно високомерие”. The American Conservative предупреждава САЩ за скорошен крах"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389764-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0", "text": "    В царуването на император Максимиан (IV в.) живяла в гр. Александрия една девойка от царски род на име Екатерина. Майка й била християнка, но скривала вярата си, понеже в това време жестоко гонели християните. Екатерина била девойка с рядка мъдрости красота. На 18 г. тя била вече изучила лекарската наука. Богати князе искали ръката на красивата Екатерина. Майка й и роднините й я уговаряли да се омъжи, но тя отказвала на всички, които искали ръката й и казвала на своите близки: \"Ако искате да се омъжа, намерете ми момък, който да бъде равен на мене по благородство, богатство, красота и ученост!\" Такъв момък нямало. Имало между царските синове момци знатни и богати, но по красота и мъдрост те не могли да се равняват на Екатерина.     В околностите на града по него време се криел един пустинник, човек със светъл ум и праведен живот. Той бил духовен баща на Екатеринината майка. Майката завела при него едничката си дъщеря, за да й даде добри съвети. Като видял мъдростта на девойката, старецът решил да я обърне към познанието на истинския Бог и й казал: - Аз зная един чуден Момък, Който те превъзхожда във всичко: красотата му е по-светла от слънчевото сияние; премъдростта Му управлява целия свят; богатството му се дели постоянно, но от това не се намалява; благородството Му е неизказано; няма подобен Нему! Екатерина се смутила, изменила лице и запитала дали е истина това. - Истина е – отговорил старецът. – При това Той има такива съвършенства, които е невъзможно да се опишат. - А чий син е тоя момък, когото ти тъй хвалиш? – попитала девойката. - Той няма баща на земята – казал пустинникът. – Той се е родил по чудесен начин от пресвета и пречиста Дева, която заради великата си чистота и светост се удостоила да бъде майка на такъв син. Тя останала безсмъртна по душа и тяло и е възнесена на Небето, където ангелите й се покланят като на царица. Екатерина запитала, може ли да види чудесния Момък. Старецът й казал, че тя ще види Момъка, ако изпълни Неговите повели. Той й дал една икона на пресвета Богородица с божествения Младенец и й заповядал да я отнесе в къщи и да прекара нощта в молитва пред нея. \"Тук е изобразена Майката на оня Момък, за Когото ти говорих. Наричат я Дева Мария. Помоли й се с вяра, и аз се надявам, че тя ще изпълни желанието ти, и ти ще видиш лицето на нейния Син\", прибавил старецът. Екатерина послушала стареца. Във време на молитвата си от умора тя заспала и видяла чуден сън. Присънило й се, че небесната Царица стои пред нея и държи на ръце Младенеца, от Когото излизат като че ли слънчеви лъчи. Но напразно се стараела Екатерина да погледне Младенеца в лицето: Той отвръщал от нея своя светъл лик. Тогава Божията Майка започнала да моли Сина си да погледне девойката и хвалила нейната красота и мъдрост. Но Младенецът отговорил, че тя е безобразна, безумна и бедна, поради което той не иска да я погледне. - Не презирай Твоето създание – казала Божията Майка. – Кажи й какво трябва да прави, за да се наслаждава на Твоята слава и да види Твоето светло лице? - Нека отиде при стареца – отговорил Младенецът – и ще узнае от него какво трябва да прави. Ако тя изпълни това, ще Ме види и ще намери при Мене благодат. Чудният сън дълбоко поразил девойката. Щом се съмнало, тя отишла при стареца, паднала при нозете му и поискала неговата помощ и съвет. Старецът подробно й обяснил истинската вяра; говорил й за райското блаженство, за гибелта на грешниците. Учената и мъдра девойка скоро разбрала истината, повярвала от всичкото си сърце и приела от стареца св. Кръщение. Екатерина се върнала у дома си обновена по душа, дълго се молила, много плакала и отново заспала по време на молитвата. В съня си пак видяла Божията Майка, но сега лицето на божествения Младенец се обърнало към нея. Той кротко и милостиво погледнал девойката. - Угодна ли ти е сега тая девойка? – запитала Божията Майка. - Сега – отговорил Младенецът – тя е толкова богата и премъдра, колкото по-рано бе бедна и неразумна. Искам тя да бъде Моя нетленна невяста. Екатерина паднала на земята и казала: \"Аз съм недостойна, преславни Владико, да видя Твоето царство, но удостой ме да бъда Твоя рабиня!\" Пресветата Дева хванала дясната ръка на девойката. Младенецът й надянал чуден пръстен и й казал: \"Не търси земен годеник!\" Екатерина се събудила с неизяснима радост; на ръката си имала чуден пръстен. От тогава тя съвършено се изменила. Не мислела вече за нищо земно; душата й била пълна с божествена любов; тя мислела само за своя небесен Годеник. В това време в Александрия пристигнал беззаконият цар – гонител на християните. Той разпратил глашатаи по всички градове да свикат народа на езически празник. Скоро градът се напълнил с тълпи пришълци. Всеки донесъл каквото могъл за жертвоприношение и се започнало празненството. Екатерина много жалела за това безумие на царя и народа. Като взела със себе си няколко служители, тя отишла в езическия храм и застанала на прага. В храма се извършвало жертвоприношение. Всички се обърнали към нея, чудейки се на нейната красота. Царят я повикал. Тя му се поклонила и казала: - Не те ли е срам, царю, да се молиш на гнусни идоли! И вашите учени говорят, че боговете, на които вие се кланяте, били люде, и че тям за някакво славно дело поставили стълбове и статуи. Познайте истинния, безначалния и безкрайния Бог! Чрез Него царете царуват, светът стои. Той е слязъл на земята и Сам станал човек за нашето спасение. Той не обича жертви, не се радва на заколването на животни, но иска ние да живеем по неговите заповеди. Царят се разгневил, но заповядал да продължат жертвоприношението и казал, че после ще поговори с девойката. Когато празникът свършил, той заповядал да доведат при него Екатерина. С изумление гледал нейната красота и питал, коя е тя, как се наричат нейните родители и какво учение тя проповядва. - Името ми е Екатерина – отговорила девойката. – Аз съм дъщеря на княза, който царуваше преди тебе. Изучила съм всичката човешка мъдрост, но познах непълнотата на земното учение и станах невяста на Христа Бога, Който каза чрез пророците си: \"Ще погубя мъдростта на мъдреците и ще отхвърля разума на разумните\". Сама аз съм пепел и прах, но Бог ме надари с красота, за да познаят людете силата на Твореца, Който и на земния прах може да даде красота и мъдрост. А тия богове, които вие почитате, са нищожни и лъжливи и влекат душите ви в погибел. Царят се разгневил. \"Не хули боговете, които имат безсмъртна слава!\" – казал той. Екатерина отговорила: - Ако искаш да отърсиш мрака, който затъмнява твоя ум, ще познаеш суетата на своите богове и ще разбереш истинния Бог. Царят не искал да продължава спора с Екатерина и й казал: - Не подобава на царя да влиза в спор с жена. Но аз ще събера мъдрите философи. Нека те ти докажат твоите заблуждения. След това царят заповядал да пазят Екатерина, а в това време пратил да повикат мъдреците и учените, за да оспорят думите на девойката и да я изобличат в заблуждение. 50 мъдреци пристигнали в града. Един от тях особено се отличавал с остроумие и ученост. Много народ се събрал да слуша пренията за вярата. Пратили за девойката. Нейното сърце било твърдо и спокойно, понеже й се явил архангел Михаил и й казал, че Господ ще й даде сила да победи мъдреците, и че тя мнозина ще обърне в истинската вяра. Започнал спорът. Езическият мъдрец защищавал своите езически богове. После започнала да му отговаря девойката. Отначало тя доказвала лъжливостта на езическите богове с думи на философите и поетите, а след това обяснила ония места в техните съчинения, в които се вижда предчувствие и предсказание за живота и смъртта на Иисуса Христа. \"Той милва грешниците, казала тя, прощава греховете на каещите се.\" Той говори: \"Дойдете при Мене всички отрудени и обременени, и Аз ще ви успокоя. Повярвайте в Него и ще бъдете спасени!\" Мъдрецът слушал с удивление и накрай се признал победен. Всички други се отказали да продължат спора. Напразно царят се гневял, заплашвал със смърт и мъчения. Мъдреците започнали да проповядват истинския Бог, Комуто се покланяла Екатерина. Те приели мъченическа смърт и с радост чули от Екатерина, че мъчението ще бъде вместо кръщение и ще им отвори входа на Царството небесно. Царят обаче не се отказал от намерението си да убеди Екатерина. Нейната чудна красота му внушила грешна любов. Той предлагал дори половината си царство, стараел се да я прелъсти с дарове и с обещания за почести и слава. Но Екатерина отговорила, че дрехата на мъченица за нея е по-красива от царска багреница. Напразно царят я убеждавал чрез различни обещания и след това я заплашвал със страшна смърт. Тя казала, че нейните страдания ще доведат много люде до Бога и ще им отворят небесното царство. Тогава царят заповядал жестоко да я мъчат. Били я безжалостно, цялото й тяло се покрило с рани, а след това я затворили в тъмница. Дълго лежала в затвора светата мъченица. Искали да я уморят с глад, но Господ не я оставил. Едно чудно видение укрепило нейната вяра. Тя видяла своя небесен Годеник, обкръжен от ликове ангели. \"Не се бой, казал й Той, със своето търпение ти мнозина ще обърнеш към Мене!\" В това време царят по някаква работа напуснал града. Царица Августа, неговата жена, като слушала за красотата и мъдростта на Екатерина, отдавна желаела да я види. Тя открила това свое желание на Порфирий, стотник и царски приятел. Това желание особено се усилило, след като Августа видяла един чуден сън. Присънило й се, че Екатерина стои, обкръжена от прекрасни момци и девойки. Всички те били облечени в бели дрехи, озарени от чудно сияние. Екатерина повикала при себе си Августа, надянала й златен венец и казала, че Владиката Христос й праща тоя венец. Като разказала на Порфирий тоя сън, царицата прибавила, че тя няма да се успокои, докато не види девойката. Порфирий обещал да изпълни желанието й и сам я отвел нощем в тъмницата, където била затворена светицата. Подир тях вървели много войници. Светлото лице на Екатерина тъй поразило царицата, че тя паднала пред нозете й и извикала: \"Щастлива съм, че най-после те видях! Няма да съжалявам, ако за това изгубя дори живота си и царството си. Радвам се от душа и сърце, че виждам твоята светла красота. Блажена си ти и достойна да похвала, че си се привързала към такъв Господар и си получила от Него толкова чудни дарове!\" Екатерина й отговорила: - И ти си блажена, царице. Аз виждам над главата ти венец, поддържан от ръцете не ангели. Ти ще получиш тоя венец за малкото мъчения, които ще изтърпиш, и ще отидеш при истинския Цар във вечното царство. Царицата отговорила: - Боя се от мъчения, боя се от особено жестокия си съпруг\". - Иисус Христос ще бъде винаги с тебе – отговорила й Екатерина. – Малко ще пострада тялото ти, а там ще се успокоиш навеки. Порфирий, като слушал тези думи, запитал: - Какво дава Христос на оня, който вярва в Него? Аз искам да стана Негов войн и да вярвам в Него. - Не си ли чул или не си ли чел християнските писания? – запитала Екатерина. - Не – отговорил Порфирий. – Аз от младини съм се упражнявал във войски дела и не съм имал други грижи. Тогава св. Екатерина обяснила на всички присъстващи Христовото учение и казала, че не могат да се изкажат радостите, които преблагия и човеколюбив Господ приготвил на обичащите Го и изпълняващите Неговите заповеди. Царицата, Порфирий и войниците, които ги придружавали, повярвали в Христа и благоговейно се простили с девойката. Когато царят се върнал, той отново пратил за Екатерина. Сиянието на нейната красота го удивило. Той запитал как дългия затвор и глад не са изменили нейния вид, и и скал да накаже стражарите и вратарите. Но Екатерина казала, че не човешка ръка я пазела, Сам Бог. Царят пак се обърнал към нея с прелъстителни думи: \"Ти си по-красива и по-мъдра от нашата богиня Артемида. Не погубвай красотата си! Раздели с мене царството и земното веселие!\" - Не мисли за моята красота – казала девойката. – Това е прах и кал, които ще окапят като цвят и ще изчезнат като сън. Непреклонността на Екатерина отново възбудили яростта и злобата на царя. Той заповядал да донесат колело с остри зъбци и заплашил девойката, че ще я привърже към това страшно наказателно оръдие, ако не се поклони на боговете. Тия заплашвания не уплашили девойката. Тогава царят заповядал да я подложат на ужасни мъчения. Но едва те били почнали, и невидим Божи ангел счупил оръдието за мъчение и девойката се изправила невредима. Народът в изумление извикал: \"Велик е християнският Бог!\" Царица Августа, като чула за станалото, излязла от своя дворец и гръмко започнала да укорява царя, задето той смее да се бори с живия Бог и да мъчи Неговите рабо. Царят страшно се разгневил. Той обърнал яростта си срещу царицата, подложил я на мъки и я осъдил на смърт. - Рабиньо на истинския Бог – казала царицата на Екатерина преди смъртта си, - помоли се за мене! - Иди с мир – отговорил Екатерина, - за да царуваш вечно с Христа! На царицата отсекли главата с меч. Порфирий същата нощ заедно с повярвалите войници погребал честното тяло на царицата. След това те отишлш при царя и му заявили, че и те са християни, войници на истинския Бог. Всички те били смъртно наказани. На другия ден царят за последен път повикал девойката и й казал: - Заслужаваш строго наказание; ти прелъсти жена ми, ти погуби и мъжествения мойн и смути народа. Но аз ще ти простя, ако се поклониш на боговете, защото ми е жал да те предам на смърт. Аз с тебе ща разделя царството си. Ти ще живееш в богаство и удоволствия, които не е изпитвала още никоя царица. Но лукавите думи не могли да отлъчат светата девойка от любовта Христова. Виждайки, че усилията му са напусто, царят заповядал да я предадат на смърт. Когато я водели на мястото на наказанието, подир нея вървяло множество народ. Всички плачели и жалели за нея. Младите жени и девойки говорили: \"Защо погубваш своята младост и красота? Иди при царя и го послушай!\" - Не плачете за мене – отговорила св. девойка, - но се радвойте с мене! Днес аз ще видя Иисуса Христа, моя Творец и Спасител. Той е красота, слава и венец на мъчениците. Той ме вика към неизказани райски радости. Плачете по-добре за себе си, защото вашето неверие ще ви погуби! Пред смъртта си св. Екатерина се молела: \"Господи Иисусе Христе, благодаря Ти, че си поставил нозете ми върху камък на търпение и си им указал истинския път! Простри Твоите пречисти ръце, изранени на кръста, и приеми душата ми, която Ти принасям като жертва на моята любов! Спомни, Господи, човешката немощ и прости съгрешенията ми, извършени по незнание – да ги умие моята кръв, която аз проливам за Твоето име! Направи, Господи, тялото ми, което ще бъде посечено с меч, да остане невидимо за моите врагове и гонители! Погледни от Твоята висота, Господи, и на стоящите тук люде, просвети ги чрез светлината на Твоето познание! Прояви Твоята милост към ония, които ще се обърнат чрез моята смърт, да възпяват Твоето величие вовеки!\" Войник отсякъл главата на девойката. Това станало около 305 г. Преданието разказва, че св. ангели взели тялото й и го отнесли на Синайската планина. След повече от два века подир смъртта на мъченицата братята на Синайската обител намерили главата и едната й ръка и пренесли тия св. мощи в храма, който се намира в тяхната св. обител (виж  .", "date": "2018.11.24", "title": "Св. великомъченица Екатерина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389765-24-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "642 г. - Теодор I е избран за папа.     1642 г. - Абел Тасман става първият европеец, открил остров Земя на Ван Димен, днес известен като Тасмания.   1859 г. - Британският естествоизпитател Чарлз Дарвин публикува Произход на видовете - научен труд, според който организмите постепенно еволюират с помощта на естествения отбор.   1861 г. - В Русия е създаден като държавна институция Министерски съвет.     1915 г. - България в Първата световна война: Шеста и Девета пехотна дивизия от Първа армия превземат столицата на Косово, Прищина.     1940 г. - Втората световна война: Словакия се присъединява към Тристранния пакт.   1943 г. - Втората световна война: Втора бомбардировка на София от британско-американската авиация.   1958 г. - Мали получава национална независимост.   1961 г. - Общото събрание на ООН излиза с декларация за забрана използването на ядрено оръжие.   1966 г. - Български самолет от Полет LZ101 на ТАБСО катастрофира край Братислава, загиват всичките 82 човека на борда.     1969 г. - СССР и САЩ ратифицират договора за неразпространение на ядреното оръжие.   1976 г. - При земетресение на територията на Турция загиват над 6 000 души.   2004 г. - Състои се премиерата на американския биографичен филм Александър.    ", "date": "2018.11.24", "title": "24 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389766-%D0%B4%D0%B2%D0%B5-%D0%B2-%D0%B5%D0%B4%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D1%81%D0%BB%D0%B0%D0%B2%D0%B8", "text": "С участието си в \"Шоуто на Слави\" главният прокурор Сотир Цацаров постигна два ефекта - опубличи края на проекта \"Трифонов\" и разкри зависимостите на държавното обвинение.            Обещания за проверка на министри, закани към Министерския съвет с обвинения за бездействие, намеци за пропуски в работата на МВР и съда, както и поредица политически упреци за ситуацията в страната - това чухме в четвъртък вечерта от главния прокурор Сотир Цацаров, който даде едночасово телевизионно интервю в \"Шоуто на Слави\".     От разговора стана ясно, че вина в държавата носят всички, само не и обвинението, представено от своя ръководител като едва ли не най-безсилната институция в страната. От думите на Цацаров се разбра и това: прокуратурата се готви да потърси сметка на Министерския съвет за безстопанственост по казуса \"Юлен\" и да образува проверка на финансовия министър Владислав Горанов, който явно обитава жилище, предоставено му безвъзмездно от бизнесмена Кирил Домусчиев. Стана ясно също така, че Цацаров няма никакво намерение да опровергава констатацията в разговора от Банкя, в който бившият прокурор Николай Кокинов каза на Борисов, че сам си е избрал Цацаров за шеф на прокуратурата. Между редовете   Хаотичното интервю, в което Цацаров бе наречен от шоумена Слави Трифонов \"единствен воин\" срещу корупцията, разкри няколко любопитни момента, които изкристализираха не заради настойчивото задаване на въпроси, а по-скоро между редовете. В поредица твърдения главният прокурор направи опит да оправдае липсата на присъди за корупция по високите етажи на властта със съда и с годността на събраните от МВР доказателства, но не и с действията на ръководената от него институция. Разбра се и това: Цацаров смята за успех, че делото „КТБ\" изобщо е влязло в съда. И за пореден път даде да се разбере, че не обича да коментира личността на Делян Пеевски, чието участие в аферата „КТБ\" очевидно не представлява интерес за него.     Иначе стана ясно, че обществена вина имат всички: парламентът, който приема лоши закони; Министерският съвет (за концесията на „Юлен\"); Министерството на правосъдието (за унизителното отношение към Иванчева); предшествениците му (за \"заметени\" проверки, свързани със записи на премира); разследващите от МВР (за качеството на разследванията); съдът (за оправдателните присъди). Проблемни се оказаха и хората, позволили на Баневи да участват в приватизацията. Същото важи и за местните прокурори във Варна - заради това, че ТИМ действа безнаказано. За самата групировка обаче главният прокурор предпочита да мълчи.      По време на интервюто   За да онагледи колко добре си върши работата, но колко резултатите от нея зависят от всички останали институции в държавата, Цацаров прибегна до цитат от спорния си предшественик Никола Филчев, според когото ако контролните органи буксуват, обвинението е само едно деловодство. Ако в студиото имаше водещ, който присъства не само физически, главният прокурор трябваше да обясни защо самата прокуратура бездейства, след като забелязва толкова смущаваща небрежност в различни институции. Съвсем ясно е, че всеки обвинител може (а и е длъжен) да образува наказателно производство срещу чиновник, който не си изпълнява задълженията по служба. Прокурорът има правомощие да задължи \"компетентните\" органи да проведат разследване, както и да го контролира. Съвсем ясно е също така, че ако прокурор не извърши всичко това - тоест, ако бездейства и не изпълнява служебните задължения, той носи дисциплинарна отговорност. Накратко: ако прокуратурата и нейният ръководител вършат съвестно задълженията си, няма как да бъдат просто едно деловодство. Да, могат да бъдат такова, но само ако са с манталитета на деловодителки или поне искат да изглеждат така.   Илюстрациите   В желанието си да се покаже безкомпромисен главният прокурор де факто призна, че обвинението под негово ръководство или е неспособно да работи, или проявява двоен стандарт. Първото самопризнание дойде още в началото на шоуто, когато Цацаров обяви, че ще започне проверка срещу финансовия министър Владислав Горанов, за когото се твърди, че живее в жилище, отстъпено му безвъзмездно от бизнесмена Кирил Домусчиев. Важно обстоятелство в случая е, че тази информация (заедно с обяснението, че такъв апартамент обитава и бившият транспортен министър Ивайло Московски) циркулира в медийното пространство от най-малко седмица. А законът повелява, че ако има данни или съмнение за престъпление, прокуратурата трябва да се самосезира от публикации. Ако повярваме на Цацаров, нещата изглеждат така: щом тези публикации са останали непрочетени в обвинението, значи то просто не работи ефективно. Ако пък не повярваме на това обяснение, причината изглежда съвсем друга: очите на прокуратурата са широко затворени, дори да има съмнения за корупция, защото става дума за финансовия министър. Друга крещяща илюстрация на случващото се в държавното обвинение е нарушената краткосрочна памет на неговия ръководител, който не успя да си спомни кой е реалният собственик на \"Юлен\", въпреки че проверката на казуса била стигнала до него. Пример за избирателната способност на прокуратурата да забелязва хора се оказа и разсеяното споменаване на Пеевски в светлината на аферата „КТБ\". Още две липси се усетиха особено силно в този \"разговор с народа\". Първата е скандалът ЦУМ-гейт, в който главният прокурор беше и главен герой, срещайки се с бизнесмен, който твърди, че е бил изнудван от него в офиса на политик. А втората е може би най-големият скандал в мандата на Цацаров: Янева-гейт. Питания по тези два случая нямаше. Това обаче е тема отделна, свързана по-скоро с въпроса каква цена плащат вече дори шоупрограмите, за да се доберат до гост.   Изводът   Въпреки всичко това инициативата на Слави Трифонов да покани главния прокурор разкри две важни неща. Първото е, че с комфорта, който осигури и на Цацаров, и на Борисов, проектът \"Слави\" на практика се сгромоляса. И второ: макар много от съществените въпроси да бяха премълчани, някакви питания към Цацаров все пак прозвучаха. Така например вече знаем, че разговорът от Банкя е съвсем автентичен, а Борисов очевидно сам си е избрал Цацаров за ръководител на обвинението. Което пак е нещо. Тъй като обяснява защо прокуратурата често възприема поведението на обикновено деловодство.", "date": "2018.11.24", "title": "Две в едно: признанията на Цацаров и краят на проекта \"Слави\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389758-%D0%B1%D0%BE%D1%80%D0%B8%D1%81%D0%BE%D0%B2-3-%D0%BA%D0%B0%D0%BA-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D1%82%D0%B0%D0%B7%D0%B8-%D0%BF%D0%B0%D1%80%D0%B0%D0%BB%D0%B8%D0%B7%D0%B0", "text": "Да балансираш между противоположности е голямо изкуство, в което Борисов постигна сериозни успехи през последните години. Но в един момент натрупването на компромиси води до парализа.  Сега този момент май е дошъл.         България е държава на правителствената стабилност и на свободата на словото. Особено когато става дума за словото на премиера и на управляващите. То заслужено се лее отвсякъде. Проправителствената преса на г-н Пеевски е само 5% (по изчисления на премиера), но бълва и дава под наем проправителствена продукция като за 95%. Това е така, защото например БНТ се сдоби с ново ръководство, което без да е формално нечие притежание, започна да се държи така, сякаш е. А останалите големи сайтове и медии - с малки изключения - също традиционно страдат от тежкия Синдром на Странна Проправителствена Медийна Координация (ССПМК). Някой казва нещо от единия край и ехото мигновено го разнася до другия. Магия, заради която международните класации за свободата на словото редовно ни ощетяват.     ССПМК е най-силен, когато има ясен правителствен разказ. В този разказ добрият герой задължително е премиерът, заедно с управляващото мнозинство, а лошият - опозицията. ССПМК се засилва тогава, когато правителството е стабилно - тоест, има перспектива за поне тримесечен живот. Когато тази перспектива изчезне, проправителствените независими медии и техните екстензии  започват да се услушват и оглеждат за нов политически патрон. Практиката дотук показва, че те се обръщат на 180 градуса още в мига, в който са разбрали, че властта най-вероятно ще се смени.   Две знакови интервюта   В момента ССПМК отслабва поради две причини. Първо, правителството “Борисов 3” остана без голям разказ. И второ, замириса на избори. В такава ситуация пропагандната машина продължава да се върти, но за патрона ефектът е странен и на моменти дори комичен. С подобни контрапродуктивни нюанси бяха наситени интервютата по бТВ на премиера Бойко Борисов и главния герой в борбата срещу корупцията Сотир Цацаров. Пред един резигниран водещ, чиято задача беше да покаже, че не само не му се прави партия, но направо му се иска да стане и да си излезе, двамата “големи” в Борисовата държава имаха възможност да нарисуват епично платно на управленските си успехи. Но картината се получи силно абстрактна и в умърлушено-кафява гама. Дори не стана ясно кой е добрият силен герой, който окончателно ще оправи нещата. Г-н Цацаров държеше да отбележи, че той е само една брънка в управленската верига, която е непрестанно саботирана от съда и парламента. Премиерът беше пощаден, но финансовият министър и този на екологията бяха споменати в контекста на широките прокурорски интереси. Самата прокуратура работи като часовник, според главния прокурор, но страда от един неизвестен досега дефект. По принцип е силно централизирана и дисциплинирана структура, но не и що се отнася до Варна. Там нещата се решават от местните прокурори, чрез нещо като пълна регионална автономия. А тези местни прокурори не смеят (чудно защо) да направят нищо по отношение на корупцията и най-вече по отношение на трибуквените групировки. И след интервюто продължи да лъха конструктивна неяснота по въпроса кой назначава главния прокурор и кой може да го разследва в случай на съмнения за злоупотреба с власт.   Какво каза Борисов   В своята изява премиерът Борисов постигна по-голяма прозрачност, но по по-маловажни въпроси. Така например се стигна почти до изясняване на темата за премахването на държавните субсидии за партиите - една глупава и популистка идея на домакинстващото шоу. Премиерът беше категоричен, че самият той е против, но въпреки това ще предложи подобна мярка. С ясното съзнание, че тя няма да бъде приета. По повечето от останалите въпроси не можеше да се долови подобна яснота и категоричност на позицията. Дали легендарната г-жа Гинка ще вземе ЧЕЗ - това остана отворен въпрос. Да не говорим за строежа на АЕЦ “Белене”. Едно е безспорно: че имаме купени реактори за централата. Ако проектът ще е печеливш, би трябвало да си го построим или поне сериозно да участваме в него. Ако няма да е печеливш, тогава трябва да бягаме надалеч, защото към загубата от реакторите ще се добавят и още десетина милиарда евро. Официлно не сме сигурни, че ще е печеливш и затова търсим друг да го строи. И бутаме нещата напред, докато мандатът изтече... Може би е необходимо по-дълбоко и по-добронамерено вникване в позициите на двамата “големи”. Може би това би разкрило картина в не толкова кафяви краски. Но и тогава на платното ще липсва ясен, голям разказ за това, което се случва в България. Борисовото правителство е достигнало вододел, след който нишките, вплетени в досегашното управление, започват да се разплитат в различни посоки.   Нишка първа: Борисов ,  патриотът   След последните резили в “малката” коалиция, Борисов не може да си позволи да продължи с “патриотизацията”, защото това би му донесло само негативи. “Патриотите” се превърнаха във воденичен камък, който Борисов трудно издържа. Назначаването на новия вицепремиер, чиято задача е да бъде доверен човек на Валери Симеонов в кабинета, илюстрира дилемите. Не е ясно има ли все още малка коалиция и доколко Сидеров е в нея. Правителството в момента е на малцинството и разчита на подкрепа от Марешки. Защо да плаща данък “патриоти” в такава ситуация? Може би защото Марешки също е консерватор-патриот, но е трудно да се каже дали това е аргумент в полза на “патриотизма” или по-скоро контрааргумент.   Нишка втора: Борисов като патрон на борбата срещу корупцията   Двете последователни интервюта на премиера и “неговия” главен прокурор може би са имали за задача да убедят публиката, че общата борба на двамата срещу “олигарсите” е във вихъра си. 5% от медиите (на г-н Пеевски, който очевидно не влиза в групата на “олигарсите”) отдавна раздухват тази версия и дори видяха доказателство за нея в последния доклад на Еврокомисията. Но и след 15 доклада от Вселенската комисия тази версия пак ще звучи като виц в една страна, където прокуратурата не смее да води дела в североизточния ѝ край, а в останалата територия е напълно възможно да имаш медиен монопол с 5% от медиите или пък да си купиш ТЕЦ като почетен председател на партия, след като си получил милионен хонорар за хидроинженерство. В този антикорупционен разказ има и вътрешно логическо противоречие. От една страна, ако главният прокурор гони само опозицията - най-вече горките бивши реформатори, тогава бутафорността на упражнението съвсем лъсва. Ако пък Цацаров подгони този, който сам си го е избрал, Борисов няма как да мине за антикорупционен герой. Предупредителните изстрели към Владислав Горанов са практическа демонстрация на концептуалните противоречия в тази нишка. С наближаването на изборите тези демонстрации ще се увеличават.   Нишка трета: Борисов ,  европеецът   Сдружаването с “Патриотите” така или иначе увреди европейския образ на Борисов, а напоследък започна да го вкарва във все по-объркани сценарии. Правителственото рамо за Орбан, който подкрепя Груевски, който пък работи срещу националните ни интереси в Македония, е ясна демонстрация за тупика, в който попадаме. Даниел Смилов От правителството изхвърча и единственият проевропейски “патриот” - Симеонов (с цялата условност на тези етикети в случая). Ентусиазмът по отношение на новите руски газови проекти и търсенето на възможности да се дават още пари на руската страна по “Белене” са също действия, които правят тезата “Борисов - гарант срещу руското влияние” силно проблематична. Може би все пак ще купим американски самолети, което е и логично за страна-членка на НАТО. Но дори по такъв въпрос с ясен политически отговор все още има туткане и колебания, както и възможности за нови отлагания. Единственото, което поддържа правдоподобността на нишката “Борисов, европеецът”, е Корнелия Нинова. На нейния фон и Лавров изглежда проевропейски настроен.   Резултатът   Загубата на “големия разказ” е основната причина за скандалите в кабинета “Борисов 3”. Какъвто и ход да направи, той започва да изпада във вътрешно противоречие. Да балансираш между противоположности е голямо изкуство, в което Борисов постигна сериозни успехи през последните десетина години. Но в един момент натрупването на компромиси води до парализа - накъдето и да мръднеш, нещо пада и се чупи. И то с много шум. Тази парализа може да бъде прикривана известно време с медиен параван. Но и този параван се нуждае от правдоподобен разказ, за да е ефективен.    ", "date": "2018.11.24", "title": "\"Борисов 3\": как се стигна до тази парализа"}
{"url": "http://www.classa.bg/%D1%81%D0%B2%D1%8F%D1%82/item/389759-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BF%D0%B0%D0%B4%D0%B0%D1%82-%D0%BA%D0%B0%D0%BA%D0%B2%D0%BE-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D1%82%D0%BE%D0%B2%D0%B0-%D0%B7%D0%B0-%D1%80%D1%83%D1%81%D0%B8%D1%8F", "text": "В началото на октомври цената за барел суров петрол беше 85 долара. Междувременно тя падна с над 20 долара. Какво означава това за страни като Русия, които живеят преди всичко от износа на суровини?           За няколко седмици цената на петрола падна с една четвърт. Допреди няколко месеца повечето анализатори и наблюдатели не прогнозираха подобно развитие. С оглед на стабилната конюнктура в САЩ те дори прогнозираха покачване на цените до над 100 долара за барел. Как ще се развиват нещата по-нататък, е трудно да се каже, твърди Ярослав Кобаков от руския инвестиционен фонд Finam. Съществуват много рискове на политическо ниво. Възможно е изостряне на търговската война между САЩ и Китай. Възможни са и нови санкции срещу Иран. \"Предполагам, че цената на петрола ще се движи в рамките на 65 до 70 долара за барел\", споделя той в разговор с ДВ.     Главно три държави определят цената на суровия петрол. Трите заедно произвеждат 40 процента от добивания по цял свят петрол. На първо място са САЩ, които посредством фракинга се превърнаха в най-големия производител на петрол през изминалите години. На второ място е Русия, следвана от Саудитска Арабия. И трите държави имат различни интереси, което прави много трудно прогнозирането за развитието на петролния пазар.   Благодарности в Туитър Президентът Тръмп иска ниски цени на петрола, за да насърчава вътрешното потребление. Дори писа в Туйтър: \"Цената на петрола пада. Това е прекрасно! Това е като понижаване на данъците за Америка и за света! Наслаждавайте се! Благодаря на Саудитска Арабия! Понижавайте цената още!\" Саудитска Арабия пък иска цената на черното злато да се покачва. Само така Рияд ще разполага със средства за преструктуриране на икономиката си без да зависи изцяло от петрола. Саудитска Арабия вече намали добива на суров петрол. Русия едва ли ще последва нейния пример - независимо как ще се движат цените на петрола. Руските концерни като \"Газпром\" и \"Роснефт\" инвестират през последните години много пари в разработването на нови петролни полета в далечния Север и в модернизирането на инфраструктурата. И тези инвестиции трябва да се изплатят. За Кремъл е достатъчно цената на петрола да стига до 53 долара за барел, за да може да представи изравнен бюджет. При сегашния курс от 62 долара Кремъл има още поле за действие.   Цените на петрола и курсът на рублата   Директорът на Института за икономически анализи Игор Николаев твърди, че полето за действие на Кремъл е ограничено. Защото руската икономика живее все още от износа на суровини. \"Тази година за кратко време се създаде впечатлението, че курсът на рублата се отдели от цените на суровините. Сегашното понижаване на цената на суровия петрол обаче оказва влияние и върху курса на рублата, който пада\", казва икономистът. Инвеститорите се отдръпват. А това спъва икономическото развитие.   \"Роснефт\" е най-големият руски производител на петрол   \"Руската икономика все още е зависима от световните цени на суровините. Тя натрупа резерви, когато цената на петрола беше 80 долара за барел. Но тези резерви не могат да стигнат за дълго време\", допълва Игор Николаев. Според него има и други фактори, които затрудняват икономиката на Русия. Колебанията на правителството да прокара либарални реформи например. Чуждестранните инвеститори се държат настрана, защото никой не знае колко тежки ще бъдат санкциите от страна на САЩ заради аферата Скрипал и войната в Източна Украйна.   Какво може да стори ОПЕК?   Игор Николаев смята, че готовността на руснаците за протести ще нарасне, ако доходите им продължават да намаляват. През есента Кремъл предприе марки за стабилизиране на икономическата ситуация. Въпреки това много руснаци са недоволни. Реалните доходи продължават да намаляват. Мнозина са против пенсионната реформа. Въпреки падането на световните цени на петрола, цените на бензина в Русия остават високи. Кремъл се опитва да регулира цените на бензина в някои части на Русия. Ярослав Кабаков смята тази мярка за неправилна от икономическа гледна точка, но оправдана от политическа. Междувременно руската Централна банка прогнозира цена на петрола от 55 долара за барел през 2019 година и инфлация в размер на 5 до 5,5 процента. На следващата среща на върха на 14-те страни от ОПЕК плюс Русия през декември ще се обсъжда в каква посока ще се движат цените на суровия петрол. Наблюдателите обръщат внимание на растящите петролни резерви на САЩ, които оказват натиск върху цената на суровия петрол. Затова и прогнозите са много трудни. Никой не знае колко сурова ще бъде зимата в САЩ. Никой не може да предвиди дали кризата между САЩ и Русия ще се изостри и дали китайската икономика ще продължи да се свива. А това се все рискови фактори, които могат да окажат влияние върху чувствителната цена на суровия петрол.", "date": "2018.11.24", "title": "Цените на петрола падат. Какво означава това за Русия?"}
{"url": "http://www.classa.bg/%D1%81%D0%B2%D1%8F%D1%82/item/389760-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8%D1%82%D0%B5-%D0%BE%D1%82-%D1%87%D0%B0%D1%81%D1%82%D0%BD%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B0%D1%80%D0%BC%D0%B8%D0%B8", "text": "\"Доброволците\" от частните руски армии заплашват, че ще предявят международен иск за легализиране на техният статут. Това е още един признак, че режимът на Путин отслабва           \"Ние сме родени, за да се сбъднат визиите на Кафка\" - поради честа употреба този виц загуби остротата си в путинова Русия. Но в едно отношение той е много точен. Последното потвърждение на това, че \"във всяка шега има известна доза абсурд\", е заявлението на делегатите на Общоруското офицерско събрание, че ще сезират международния наказателен съд от името на тези, които са служили в частните военни и охранителни фирми и ще заведат дело срещу собствениците на тези фирми и срещу всички, които им съдействат. (Разбирай - руските власти.) \"Туристите\" от частните армии и \"черните пари\"   Офицерското събрание премина под необичайно провокационното мото: \"Частните армии. Гибелта на армията - #НиеНеСмеТук\". Ако отнесем това мото към основната идея, то тя е колкото проста, толкова и логична. Участниците в частните военни фирми настояват за легализиране на статута си и за държавни привилегии, защото смятат, че в повечето случаи са изпълнявали държавни задачи. Сега ситуацията е парадоксална. Хиляди т. нар. \"доброволци\" воюват в Сирия, Централноафриканската република и в други страни, участват в руско-украинската война в Донбас и получават пари за това. Официално те живеят като обикновени граждани някъде в Перм или Партизанское и излизат зад граница просто като туристи. Ако държавните органи изведнъж \"разберат\" що за туризъм е това, трябва да вкарат \"доброволците\" в затвора. Руското законодателство забранява наемничеството. Руските наемници искат да получат легален статут, какъвто имат и бойците от американските частни военни фирми от рода на Blackwater, които работят за държавни институции като министерството на отбраната и ЦРУ.      Те си мечтаят за договори, застраховки, обезщетения при раняване, а не за \"парите в плик\". Освен това подозират, че собствениците на руските частни военни и охранителни фирми им плащат много малка част от това, което получават от основния си работодател Кремъл и свързаните с него бизнес-структури. Сезирането на международния наказателен съд е сигнал на \"туристите\" към Путин: \"Или Русия ще ни признае официално, или ще има скандал!\" Тайната война с Украйна може да стане явна в съда   Ако наемниците действително ангажират адвокати и заведат делото си с максимална публичност, тогава разследването за свалянето на млайзийския Боинг над Донбас ще се допълни с такива разобличения, които могат да го ускорят и задълбочат. Парадоксът на ситуацията е в това, че руският режим не иска да признае официално частните военни и охранителни фирми. Това признаване би нанесло мощен удар върху концепцията за хибридната война и различните вариации на темата, че \"те не съществуват\" в Украйна, Сирия и Централната африканска република. Защото наемничеството в Русия престана на бъде привилегия на единици идейни романтици, или психопати, които през 1990-те години отидоха да воюват за сръбските \"братя\" на Балканите. Съдейки по информациите, станали обществено достояние през последните години, понастоящем се вербуват хиляди \"доброволци\".     Частните военни и охранителни фирми са огромна черна дупка с черни пари, които в крайна сметка се харчат не само за поддръжката на бойците на Асад, за сепаратистите в Донецк и Луганск, но и в защита на конкретни бизнес-интереси на конкретни и много близки до Кремъл \"другари\". В руските медии нито веднъж не бе споменато името на т. нар. \"кремълски готвач\", бизнесмена Евгений Пригожин. В Русия не само храносмилането, но и въоръженото насилие вече е приватизирано от Кремъл. Скандалът с наемниците е повече от показателен. Урок по история за Кремъл В цялата тази история има и още нещо интересно. Повечето бойци от частните военни фирми са бивши офицери с просъветски, имперски и ултрапатриотични убеждения. Те са поддръжници на политиката на Путин и на самия президент на Руската Федерация. Още повече, че по силата на своята бивша и сегашна професия, те са максимално непублични личности. И това, че именно те поставят ултиматум на Кремъл, е изключително събитие. Професионалните \"войници на късмета\" не са московските интелигенти с белите лентички или хипстерите с вдигнати плакати. Те са сила, която иска и може да вземе своето. Ако се наложи и чрез използване на професионалните навици. И ако сега те излизат на символичния площад, то в руската държава нещата не вървят така, както му се иска на сегашния режим. През 1950-те години във Франция беше създадена \"Organisation de l'armee secrete\" OAS (Тайна въоръжена организация). Гръбнакът на тази организация съставляваха ветерани от войната в Алжир, които се бореха срещу предоставянето на независимост на страната. Тези ветерани действаха както в Алжир, така и във Франция. Те избиваха защитниците на независимостта, взривяваха влакове и главни квартири на неугодните им организации. Кулминация на техните борби, които завършиха с пълния разгром на OAS, беше покушението срещу президента Шарл дьо Гол на 22 август 1962 година в парижкото предградие Кламар. Събитията от онова време лежат в основата на класическия трилър на Фредерик Форсайт \"Денят на чакала\". Наясно съм, че Франция отпреди шейсет години се различава от днешна Русия. Наясно съм, че Донбас не е Алжир и че историята никога не се повтаря. Но заявлението на \"доброволците\" от частните военни фирми ме накара да потърся романа в моята библиотека. За всеки случай. Надявам се, че няма да ми се наложи да го препрочитам!", "date": "2018.11.24", "title": "Скандалът с \"доброволците\" от частните руски армии"}
{"url": "http://www.classa.bg/%D1%81%D0%B2%D1%8F%D1%82/item/389761-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BC%D0%BE%D0%B6%D0%B5-%D0%BB%D0%B8-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D1%8A%D1%82-%D0%B4%D0%B0-%D0%B1%D1%8A%D0%B4%D0%B5-%D1%81%D0%B2%D0%B0%D0%BB%D0%B5%D0%BD", "text": "След убийството на журналиста Джамал Кашоги натискът върху престолонаследника Мохамед бин Салман нарасна. Кралското семейство може да го свали. Но само ако действително  има политическа воля да стори това.           Докладът на ЦРУ за обстоятелствата около убийството на саудитския журналист Джамал Кашоги все още не е публикуван. Въпреки това изтекоха някои информации. Турският вестник \"Хюриет\" пише, че ЦРУ разполага със запис на телефонен разговор на саудитския престолонаследник Мохамед бин Салман, в който той казва, че Кашоги трябвало \"възможно най-бързо да бъде накаран да замлъкне\".     Нараства ли политическият натиск върху престолонаследника? Възможно ли е този натиск да го принуди да подаде оставка? \"Това е малко вероятно. В сила е официалното изявление, което гласи, че всякакъв натиск върху кралското семейство представлява червена линия\", казва експертът по въпросите за Саудитска Арабия от германското дружество за външна политика Себастиан Зонс. Той допълва, че призивите за сваляне на престолонаследника принципно се разглеждат като намеса във вътрешните работи на кралството. \"Така гледат на нещата и държавното ръководство, и голяма част от населението\", посочва експертът.   Наследствена комисия   Свалянето на престолонаследника принципно е възможно. Преди 2017 година, когато Мохамед бин Салман беше обявен от баща си за престолонаследник, постът беше заеман от Мохамед бин Найеф, който е син на бившия саудитски вътрешен министър. Мохамед бин Салман, също както и Найеф, е внук на основателя на държавата Абд ал-Азис ибн Сауд. Тогава обаче кралят Салман се обяви срещу Мохамед бин Найеф. Решението му беше потвърдено от отговорната Наследствена комисия с 31 от общо 35 гласа. Наследствената комисия беше създадена през 2007 година въз основа на предишните правила за наследяване на престола. С времето тези правила бяха остарели. Основателят на държавата Абд ал-Азис ибн Сауд навремето бе разпоредил въпросът за престолонаследника да се решава между неговите синове и то така, че престолът да се предава от брат на брат. Очевидно това беше временен модел, който вече не функционираше с оглед на напредналата възраст на синовете. Сегашният крал Салман например е над 80 години. Тогава беше решено, престолът да се предава от баща на син.   Бащата защитава сина: крал Салман и престолонаследникът Мохамед бин Салман   По този начин обаче броят на потенциалните престолонаследници нарасна значително. Нараснаха и напреженията между потенциалните кандидати. Преди създаването на наследствената комисия кандидатите за престола назначиха свои довереници на високи държавни постове, за да подобрят шансовете си при избора на престолонаследник.   Кралят има последната дума   Наследствената комисия се подчини на краля. Нейните 35 членове трябваше да изберат новия престолонаследник с обикновено мнозинство. \"Сегашният крал предложи трима кандидати, сред които членовете на комисията трябваше да изберат новия престолонаследник\", четем в анализ на Германския институт за ориента. В случай, че кралят или престолонаследникът почине, или е тежко болен, или бъде обявен за душевно болен, наследствената комисия може определи нов престолонаследник. В крайна сметка обаче, кралят може да отмени решението на Комисията, казва Себестиан Зонс. И това се случваше многократно при предишните преговори за престолонаследника. Крал Салман промени правилата за наследяването на престола, без да се съобразява с Наследствената комисия. \"Това означава, че не съществува правна процедура. И Комисията не може да взема ултимативни решения\", допълва експертът. В случая с Мохамед бин Салман това означава, че Комисията би могла теоретично да го свали. Не е известно обаче до каква степен тази опция се разглежда сериозно.   Единство на семейството и държавата Сегашните информации, че зад кулисите се води дискусия за нов престолонаследник, са пресилени, казва живеещият в Лондон председател на опозиционното \"Движение за ислямски реформи в Арабия\" Саад ал-Фаги. \"Не са провеждани никакви големи срещи на кралското семейство за обсъждане на бъдещето на Мохамед бин Салман. Има само отделни дискусии и инициативи. Преди всичко обаче се чакат нови сигнали от Вашингтон\", казва той в разговор с ДВ. Себастиан Зонс твърди, че засега кралят Салман е решил да запаза сина си. \"Това затруднява всички възможни противници и критици да окажат някакво влияние. Върховен приоритет за кралското семйство е да говори единодушно. Единството на семейството не бива да бъде застрашено. В противен случай, от гледна точка на кралското семейство, е застрашена националната стабилност\", пояснява Себестиан Зонс.", "date": "2018.11.24", "title": "Саудитска Арабия: Може ли престолонаследникът да бъде свален?"}
{"url": "http://www.classa.bg/%D1%81%D0%B2%D1%8F%D1%82/item/389757-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B8%D0%B7%D0%BE%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%B4%D0%B0-%D0%BF%D1%80%D0%B5%D0%B4%D0%B0%D0%B4%D0%B0%D1%82-%D1%81%D0%B2%D0%BE%D1%8F-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82-%D0%BD%D0%B0-%D0%B5%D1%81", "text": "Канцлерът на Германия Меркел и президентът на Франция Еманюел Макрон са на едно мнение, че ЕС в бъдеще трябва да получи повече пълномощия, а за целта са необходими отстъпки от страна на влизащите в него страни,   Това изявление би трябвало особено много да се хареса на Макрон: Меркел фактически каза националният суверенитет на европейските страни да бъде предаден на ЕС, съобщава изданието. Но, според Меркел, това трябва да се случи «в организиран порядък». Държавите винаги са длъжни да носят отговорност за подобни споразумения, решението трябва да бъде взето от техните национални парламенти.     По-рано Меркел, както припомня изданието, държа реч в бундестага, предупреждавайки за национализма във връзка със споровете около миграционния договор на ООН. Според Меркел, някои «вярват, че те могат с всичко да се справят сами и че трябва да мислят само за себе си. Това е национализъм в чист вид. Това не е патриотизъм.     Макрон държа реч в бундестага и също настоя за «повече Европа» и по-забележимо предоставяне на националните суверенитети на ЕС. Според него, всяка страна трябва да има възможност заедно с другите държави да взема решения по повод външната си политика, политиката на развитие и по миграционния въпрос, пише Die Welt.", "date": "2018.11.24", "title": "Меркел призова европейските страни да предадат своя суверенитет на ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389752-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%80%D1%83%D1%81%D0%BA%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0", "text": "В Казан обявиха победителката в конкурса \"Красотата на руските ученици\". Това бе жителката на Пенза Алина Зарейник. Като награда рускинята получи 100 хиляди рубли, корона, украсена с бижута, и правото да участва на Всеруската \"студентска пролет\".      В своя профил във VKontakte , Зарейник казва, че е майстор на спорта на Русия по художествена гимнастика, победителка на конкурсите Miss PSU 2014 и Miss Students of the Penza Region 2015, както и титлата \"Първа вице-мис на Русия 2015\" и учи в Медицински институт.      Във финала на конкурса участваха 12 момичета: те показаха свои танци, вокални, художествени умения, но също така участваха и в състезание по интелигентност.  ", "date": "2018.11.24", "title": "Най-красивата руска студентка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389753-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви, добър и топъл ден, когато мнозина ще се съгласяват с вашите решения безмълвно. Само че, такова отношение отвън невинаги е искрено, не се заблуждавайте. Задавайки си далечна цел, се подлагате на риск. Първо, направете това, което е близко и лесно и след това правете планове за бъдещето. ТЕЛЕЦ ( 21 април - 21 май )  Може да загубите подкрепата на близки хора. Но това ще се случи поради ваша вина и прекомерна самоувереност. Ентусиазмът в личния живот, ще ви доведе до желаните промени. Може да завоювате човек, който наистина харесвате. Вечерта не мечтайте за неща, които може да се окажат химера. БЛИЗНАЦИ ( 22 май - 21 Юни ) Очаква ви един истински празничен ден. Разбира се, много от мечтите, ще си останат само мечти, но дори и мисълта за тяхното реализиране ще ви дава вдъхновение. Обстоятелствата във финансовата сфера, няма да оправдаят надеждите ви, затова пък любимия човек, ще ви зарадва с много изненади. Вечерта се погрижете за здравето си.   РАК ( 22 юни - 23 юли ) Днес, може да решите да прекарате времето си с приятели и роднини. Зад хоризонта, ще останат проблемите, които е трудно да решите сами. Обличайте се според времето, в противен случай, са възможни простуди, въпреки по-мекото време. От физическо натоварване и фитнес, е по-добре да се откажете, за да не застрашите общото си здраве. ЛЪВ ( 24 юли - 23 август ) Очаква ви красив ден, в който ще имате възможност да помечтаете. Всичко ще се развива - без пречки и недоразумения. Да се освободите от философските си възгледи за любовта, ще ви помогне приятел, който с личен пример, ще ви покаже, че реализмът тук е по-уместен. Оптимизъм няма да ви е излишен, ако ситуацията стане напрегната. ДЕВА ( 24-ти август - 23 септември ) Очаква ви щастлив ден в работата. Ще може да реализирате дори тези проекти, които от много време лежат, забравени в документите. Във финансовата сфера, ще трябва да се справите с проблемите, останали от минали години. Има възможност да създадете печелившо сътрудничество по ваши условия, което вече води до успех. ВЕЗНИ( 24 септември - 23 октомври) Препоръчително е да бъдете по-внимателни, при общуване с околните. Възможно е да станете жертва на манипулация, при това, от познати ви личности. Последователните действия в личния ви живот, ще доведат до правилни решения и обективни изводи. Прекалената ревност от ваша страна, е вредна за връзката ви.   СКОРПИОН ( 24 октомври - 22 Ноември ) Днес е по-добре да работите в екип, за да получите бърз и качествен резултат. Чрез обединяване на силите, може да завършите плановете си за няколко месеца напред. Преди да се захванете с нещо ново, завършете първо старите дела. Доброто финансово положение, ще ви позволи да си купите това, за което отдавна мечтаете.   СТРЕЛЕЦ ( 23 Ноември - 21 Декември ) Препоръчително е, да бъдете по-мили и учтиви към хората, които до голяма степен са ви помагали в кариерата. Дори настроението ви, да не е на висота, трябва да контролирате емоциите си. Спестяването, ще ви помогне да отделите известна сума за нуждите на дома или за ваканция. Здравето ви, не е застрашено, ако се обличате според времето и не стоите на студено. КОЗИРОГ (22 Декември - 20 януари ) Трябва да работите в \"екип\", за да изпълните всички задачи, възложени ви от началниците. Сами едва ли ще достигнете тези висоти, които сте си поставили. Денят е добър, за кардинални промени в любовната сфера. Ако вече имате човек до себе си, е време да поемете инициатива и да му направите официално предложение.  ВОДОЛЕЙ ( 21 януари -  19  февруари ) Възможно е днес да се чувствате унили и депресирани. Ако ситуацията стигне много далеч, е по-добре да си останете у дома и да се лекувате. Новите ви планове, ще изискват огромна енергия, която все още нямате. Така че, правете нещо тихо, приятно и интересно. Добре ще е, да си припомните хоби, към което сте се увлекли като дете.   РИБИ ( 20 февруари - 20 март ) Днес, ще покажете невероятна преданост към работата си, дори ще се откажете от печелившо партньорство. Е, ако вашата интуиция ви говори така, тогава го направете. Въпреки че, някои от нюансите на сътрудничеството, могат да бъдат обмислени. В личния си живот, ще трябва да вземете решение, което ще засегне отношенията с вашият партньор.", "date": "2018.11.24", "title": "Дневен хороскоп 24 ноември"}
{"url": "http://www.classa.bg/%D1%81%D0%B2%D1%8F%D1%82/item/389754-%D0%B7%D0%B0%D0%B4-%D1%81%D1%82%D0%B5%D0%BD%D0%B8%D1%82%D0%B5-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D0%B7%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BC%D1%8A%D0%B6%D0%B5", "text": "Училището на Танг Хаян е поставило една единствена цел пред себе си - да превърне момчетата, които се учат в него, в истински мъже. Разбира се, има много начини да бъдеш мъж, но широкоплещестият г-н Танг има предвид точно определен тип мъж - мъж, който е активен в спорта и който не се притеснява да излезе на глава срещу всякакви предизвикателства.     \"Преподаваме на децата как да играят голф, ветроходство и как да яздят, но никога няма да култивираме женчовци\", казва 39-годишният Танг.     На фона на течащия в момента широк разговор в Китай за значението на това да бъдеш мъж, той основава своя \"Клуб на истинските момчета\" - специалното му училище, чиято цел е да превърне децата в мъже.      Самият дебат се случва през различни призми - от притесненията за военната ефективност на китайската армия и способността на китайските младежи да защитават страната си, през набиращите сила разговори за социалните роли на половете и как те се сблъскват с традицията, до разочароващите нива в академично представяне сред момчетата. В тези разговори обаче се долавя и ехото на отпадналата вече политика на само едно дете. Самата идея на Клуба е да бъде алтернативата за момчетата на възраст от 7 до 12 години, които оставени в обществото, биват облъчвани андрогинните поп-идоли, прекомерно загрижените майки и жените учителки, които ще ги превърнат в женствени бебета, смята Танг. В неделния все още слънчев следобед 17 момчета под негова опека в продължение на няколко часа тичат, блъскат се и се блокират в опит да научат тънкостите на американския футбол. Междувременно, облечен в червена блуза, Танг обикаля сред тях и крещи надъхваща песен, която момчетата повтарят след него:      Може би клубът има за цел да се справи с проблем, който в Китай всъщност не съществува. Китайските мъже все още доминират в най-високите етажи на политиката и бизнеса. Институционалният сексизъм е широко разпространен. Богатството е концентрирано в ръцете на мъжете. Жените се оплакват от сексуален тормоз в обществения транспорт, университетите и фирмите. Но загрижеността на Китай спрямо силните мъже на страната вече приема политически измерения, след като в страната е широко застъпено безпокойството, че младите мъже и момчетата в страната са в беда.  Държавните медии твърдят в материалите си периодично, че видеоигрите, мастурбацията и липсата на физически упражнения са причина много млади мъже да са неподходящи за военна служба. Някои обвиняват за проблема липсата на адекватни модели за поведение, тъй като бащите в Китай рядко участват във възпитанието на децата. Дори и поп културата предизвиква оплаквания. Много родители бяха изключително възмутени, когато китайската държавна телевизия през септември излъчи изпълнението на момчешка група, чийто членове носят грим и имат по-женствена визия. Родителите се оплакват, че тези поп идоли могат да накарат синовете им да \"се държат женствено\". За Танг, който по професия е бивш треньор по футбол и преподавател, идеята за клуба идва от разговорите му с родители, които се притеснявали за синовете си и техните ниски оценки в училище. Според проучване от 2014 г. сред 20 000 китайски ученици от началното училище, почти две трети от анкетираните момчета имат лоши оценки, спрямо  само една трета при момичетата. Нещата започнали да придобиват форма след посещението му в Оукланд, Калифорния, където той видял как американските родители възпитават синовете си да преодоляват препятствията и опасностите чрез физически тренировки. В Китай, напротив, много родители се опитват да защитят синовете си от заобикалящия ги свят - културна особеност, дължаща се до голяма степен на отменената вече политика на едно дете, наложена от китайските власти. В същото това изследване, проведено от образователните институции в Китай, имало и още един извод - че родителите също така имат навика (независимо дали става въпрос за живота или за училище) да разглезват момчетата си.  Всички тези фактори дали своя резултат в създаденото от Танг училище за изковаване на мъжки характери. По негови думи през Клуба на истинските момчета до момента са преминали вече над 2000 деца, а за цял семестър таксата, която плащат родителите се равнява на 2000 долара. В Клуба на истинските момчета уроците по мъжество се преподават и чрез мотивиращи лозунги. Преди физическите упражнения и игрите те тържествено обещават да се учат в името на \"възхода на Китай\", а думите на \"клетвата\" им започва така: \"Аз съм истински мъж! Основният носител на семейната и социалната отговорност за бъдещето! Гръбнакът на китайския народ!\" Танг учи децата на това, че истинският мъж винаги е галантен и сам твърди, че не може да изисква от едно момиче това, което изисква от момчетата си.  Според него те са създадени по-здрави и силни, именно за да понасят товарите на живота. Затова и той ги учи на смелост, етикет, способността да се прави разлика между греха и разбирането за \"чест и позор\". По думите на един от учителите в Клуба в самото начало няколко от момчетата са говорели само шепнешком, а други са плачели в продължение на половин час. Реакцията на плач тук обаче определено не се състои в мили думи за успокоение. Учителите призовават \"ревльовците\" да покажат сила и мъжество. В един момент все сработва. Всяка неделя момчетата още към 7:30 сутринта се натоварват в бус, след което биват откарвани в спортно училище в покрайнините на Пекин, където играят футбол, американски футбол и други игри, в които работата в екип и физическата сила са задължително изискване. Извън това те биват приканвани да си поставят задачи за през седмицата, включително и да ограничават употребата на смартфоните си, видеоигрите и социалните мрежи. Това е и един от основните уроци - самостоятелността. Момчетата биват обучавани на това да са възможно най-самостоятелни и сами да изпълняват всичките си задачи, без родителите им да кръжат около тях - нещо, което до голяма степен децата сами оценяват положително. И все пак Клубът не учи момчетата на грубости или лошо и агресивно поведение, дори напротив - всякакви нарушения на правилата на поведение - както в игра, така и по време на уроците, може да им костват точки, без които рангът им от \"Феникс\" може да падне до \"Смрадливо яйце\".  Подобни училища в Китай все още са тема на солидни дебати, които поставят въпроса на едно по-високо ниво - какво представлява и какво трябва да представлява идеята за мъжа в страната. А младото поколение продължава да е тестовия обект на тези спорове.", "date": "2018.11.24", "title": "Зад стените на училището за \"истински мъже\""}
{"url": "http://www.classa.bg/%D1%81%D0%B2%D1%8F%D1%82/item/389755-%D1%81%D1%82%D1%80%D0%B0%D0%B4%D0%B0%D0%BD%D0%B8%D1%8F-%D0%B8-%D1%81%D1%8A%D0%BF%D1%80%D0%B8%D1%87%D0%B0%D1%81%D1%82%D0%B8%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D1%82%D0%B0%D0%BB%D0%B8%D0%BD%D1%81%D0%BA%D0%B8-%D0%B3%D0%BB%D0%B0%D0%B4", "text": "Тя, за разлика от майка си и малкия си брат, оцелява благодарение на непознати, които споделят храната си с нея „до последния грам“. Деветдесет и седем годишната Оксана Остапенко не е забравила за големия глад, покосил украинците през 30-те години. „Идваха и ни отнемаха всичкото зърно“, разказва с треперещ глас Оксана Остапенко за „Голодомора“ („изтребване посредством глад“ на украински), от който утре Украйна отбелязва 85 години. „Кой нареди това?“, продължава да се пита прегърбената и слабичка възрастна жена.     Този въпрос разискват и историците. По заповед на Сталин съветските власти започват през 1932 г. кампания за принудителна колективизация, в рамките на която конфискуват зърнените култури, житото, маслото, зеленчуците и добитъка на селяните, като по този начин ги обричат на глад.     Тази трагедия, която според някои историци е причинена умишлено от съветската власт, за да пречупи копнежите на Украйна за независимост, причинява смъртта на милиони хора. Има данни и за случаи на канибализъм. „От 1932 до 1934 г. гладът убива 13 процента от украинското население“ – 3,9 милиона души, от които един милион деца на възраст под две години, сочат най-новите изследвания на Украинския демографски институт.     Съветските власти, които с десетилетия крият случилото се, блокират доставките на хранителни продукти в засегнатите от глада региони и продължават да изнасят жито в чужбина, въпреки че всеки ден хиляди хора умират от глад.     Семейството на Оксана живее тогава в село Козлив в региона на Киев. Баща й, който имал парче земя, бил обявен за „кулак“ (богат селянин) и изпратен от съветските власти за пет години в Далечния север на Русия. Останала сама с пет деца, майката на Оксана я изпраща да работи в съседно село. 12-годишно момиче пасе кравата на мелничар. Работникът от мелницата Егор Кривенко се смилил над детето и го поканил да живее с неговото семейство. „Те ми казваха: дете, не се връщай в твоето село, там ще умреш“, спомня си Остапенко, която сега живее в Киев заедно с една от дъщерите си. „Извадих късмет“, казва тя. Един ден майка й дошла да я види, „а след това ми казаха, че е починала“, разказва бавно възрастната жена. Малкото и братче също починало. За да оцелеят, Кривенко разделял малкото, което имало за ядене, между двете си деца и Оксана. „Всичко до последния грам се пресмяташе и делеше на малки порции за определен брой дни. По една лъжичка за неговите деца и за мен също, казва Остапенко. „Смелостта да се опълчиш“ С риск да бъдат наказани членовете на семейството успяват да скрият малко зърно и картофи и да ги заровят дълбоко в земята. Оксана ходела и на гарата да събира разсипаните зърна, когато товарели на влаковете конфискуваното от селяните жито. С тези зърна варели нещо като супа. Украйна, където четвъртата събота на ноември е Ден на преклонение пред жертвите на глада, обяви през 2006 г. Голодомора за геноцид срещу украинския народ. Близо 15 други страни, сред които САЩ и Канада, последваха примера на Украйна. Русия, където няколко милиона души също стават жертва на глада през 1933 г., от години се противопоставя на подобно тълкуване. В навечерието на 85-ата годишнина от Голодомора в Украйна бе публикувана книга с десетки разкази като този на Оксана Остапенко. Казва се „Човечност в нечовешки времена“. Според Володимир Тилишчак, един от авторите на книгата, много украинци са вкарани в затвора заради това, че са помагали на сънародниците си да оцелеят. Независимо дали са били учители, ръководители на колхози или просто селяни, те се осмелявали да дават на гладуващите част от реколтата или тайно да организират обеди за учениците. „При възможно най-крайни обстоятелства някои хора са имали смелостта да се опълчат“, подчертава Тилишчак. БТА", "date": "2018.11.24", "title": "Страдания и съпричастие по време на големия сталински глад"}
{"url": "http://www.classa.bg/%D1%81%D0%B2%D1%8F%D1%82/item/389756-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B2%D1%81%D0%B8%D1%87%D0%BA%D0%B8-%D0%B2%D0%B0%D1%80%D0%B8%D0%B0%D0%BD%D1%82%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%B8", "text": "Тереза Мей, както и всеки друг в Камарата на общините, знае, че в момента не разполага с необходимите гласове, за да получи одобрение за сделката си за Брекзит. Затова беше неизбежно договарянето и публикуването тази седмица на политическата декларация от 26 страници за бъдещото партньорство между Европейския съюз и Великобритания да се разглежда до голяма степен като поредна стъпка в тежката ѝ битка за спечелване на труднопостижимо мнозинство за прокарване на сделката за Брекзит в парламента.     „Даунинг стрийт 10“ със сигурност подходи по този начин към съобщението, че декларацията е договорена след пътуването в сряда на министър-председателката до Брюксел. Мей използва всички оръжия, с които разполагаше, за да спечели подкрепата на депутатите при завръщането си: предварително популяризиране в социалните медии сутринта; изявление по телевизията от „Даунинг стрийт“ – навреме за обедните новинарските емисии; а следобед още един маратон от въпроси и отговори в Камарата на общините.     Мей беше използвала тази тактика в своя полза миналата седмица – рейтингът ѝ рязко се беше покачил. Сега, когато е в по-благоприятна позиция, тя очевидно беше решена да упражни натиск върху отдавнашните твърдолинейни привърженици на Брекзита в Консервативната партия.     Затова и заседанието в Камарата на общините беше забележително, по две причини. Първо, лейбъристите и другите опозиционни партии бяха предимно зрители. Второ, в резултат фокусът беше върху противопоставянето между сини и сини, консерватори срещу консерватори, а от време на време – между Мей и Демократичната юнионистка партия (ДЮП). Заседанието на моменти приличаше на лични разговори между редовите депутати на консерваторите и министър-председателката. Ясно беше, че Мей възприема по-мек тон във връзка със Северна Ирландия, опитвайки се да убеди влиятелни привърженици на Брекзита като Иън Дънкан Смит и Оуен Патерсън да приемат нейната сделка. Отправи и ясно предложение към ДЮП за по-нататъшни преговори. Всичко това все още е в развитие, но стратегията е ясна и едва ли ще се промени. Тя е да се използва всеки ден, за да бъде отслабена решимостта и подкрепата за предлаганите от твърдолинейните привърженици на Брекзита алтернативи на сделката на Мей. Министър-председателката ще се опита да увеличи този натиск през уикенда – в събота предстоят твърде напрегнати сблъсъци с Франция заради риболова и с Испания заради Гибралтар, а в неделя трябва да има среща на върха в Брюксел за одобряване на сделката, вероятно с някои допълнителни промени в черновата. После Мей ще се върне в Камарата на общините следващата седмица, за да обяви още веднъж, че е уредила Брекзита и сега обществеността иска да се върви напред. Това е убийствено сериозна политика за Мей и нейната партия. Но не е достатъчно, а и не е основният въпрос. Не е достатъчно, защото Мей се нуждае и от гласовете на опозиционните депутати. Досега обаче тя не е направила достатъчно, за да привлече лейбъристите или Шотландската национална партия (ШНП). Вярно е, че се върши някаква работа зад кулисите в опит да бъдат спечелени някои опозиционни депутати. Но Мей не е създала политически климат, който би било необходим, ако тя наистина иска да позволи на колебаещите се лейбъристи да се опълчат на своите партийни отговорници и да поемат риска да не бъдат избрани за кандидати на избори, дръзвайки да гласуват за нейната сделка. Напротив, от самото начало на своето управление тя подхожда към Брекзит по начин, който прави това невъзможно. Затова все още няма мнозинството, от което се нуждае. Нейното изпитание се утежнява от факта, че политическата декларация не е стегнато написана програма, а сбор от пожелателни общи приказки. Тя отлага решаването на важни въпроси като достъпа до единния пазар, уреждането на проблема с митническия съюз и възможността за сключване на отделни търговски сделки за 21-месечния преходен период, след като Великобритания напусне ЕС през пролетта. Така се запазва несигурността по въпроси като северноирландската граница. Това я превръща в документ, на който не могат да имат доверие тези, които се страхуват от по-твърд Брекзит. Следователно дори Мей да спечели гласуването в Камарата на общините, което съвсем не е сигурно, искането ѝ Великобритания да продължи напред също остава в сферата на пожеланията. Ето защо най-важното събитие около Брекзит вчера може би беше изричната подкрепа на председателя на Камарата на общините идния месец правителството да представи в парламент документ за Брекзита, допускащ и предоговаряне на сделката. Джон Бъркоу изглежда е твърдо решен да гарантира, че депутатите могат да гласуват за алтернативи на сделката на Мей, включително втори референдум. Мей със сигурност предприема големи усилия. Но докато тя не разполага с достатъчна подкрепа, остава отворен пътят към нов референдум, който може дори сега напълно да преобърне Брекзита. БТА", "date": "2018.11.24", "title": "Сделката за Брекзит: всички варианти остават възможни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389749-%D0%B4%D0%B2%D0%B5-%D1%81%D0%B5%D1%81%D1%82%D1%80%D0%B8-%D0%B1%D1%8F%D1%85%D0%B0-%D0%B3%D1%80%D1%83%D0%BF%D0%BE%D0%B2%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B8", "text": "Полицията откри углавно дело по два члена (\"Изнасилване\" и \"Грабеж\") за инцидент, който се случил на 21 ноември в източната част на Москва. Според местни медии едно момиче, живеещо в къща на улица \"9-та Парковая\", се обърнало към полицията.      Тя заявила, че непознат престъпник е влязъл в апартамента на сестра й през балкона, а след това отворил входната врата на трима от познатите си. Мъжете изнасилили и ограбили жените, след което изчезнали. В момента сътрудници на правоохранителните органи разследват заподозрени.", "date": "2018.11.24", "title": "Две сестри бяха групово изнасилени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389750-%D0%B3%D0%B0%D0%BB%D0%B0-%D1%81%D0%B5-%D1%80%D0%B0%D0%B7%D0%BF%D0%B8%D1%89%D0%BE%D0%BB%D0%B8-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Хората, които отговарят за визията на водещата на „На кафе“ Гала, й забиха жесток нож в гърба. Днес тя й бяха приготвили тоалет, който шокира всичките й зрители. Не само това – русокосия кадър на Нова телевизия, приличаше на циганска кръстница. Гала бе накипрена с доста оскъдна рокличка с голи рамене и ресни.   Супер разпищолена като че ли е лято водещата изглеждаше нелепо.       Не само това, но малко по-късно Гала жестоко съжали за облеклото си.  Гост в студиото й бе актьорът Герасим Георгиев – Геро.       Той я похвали за това колко голям е станал „домът“ й. „Да, голям е. настанявай се. Но да ти кажа – студено е. аз замръзнах. По време на рекламите признах на колегите, че замръзвам от студ“, сподели с мъка Гала.     „Случвало ли ти се е да ти е толкова студено, че да те схване челюстта. Точно така се чувствам аз сега“, продължи да се жалва водещата.     „Ми нормално – виж колко си гола“, скастри я актьорът. „Е, да. Ама виж, че поне ботуши са ми сложили“, заяви с шеговит тон водещата.", "date": "2018.11.24", "title": "Гала се разпищоли полугола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389751-%D0%BE%D1%80%D0%B5%D1%89%D0%B0-%D1%84%D0%B5%D0%BD%D0%BA%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81%D0%B5", "text": "Гореща фенка на Левски е една от кандидатките за титлата \"Мис България\". Добре познатата сред \"сините\" запалянковци Кати Ермакова е жадна за слава и е решила още по-сериозно да пробива на модния подиум. Тя вече е спечелила няколко конкурса. Притежателка е на титлата \"Мис Лом\".  Снощи кандидатките за \"Мис България\" 2018 бяха презентирани в столично заведение. Катерина Ермакова смятала, че има шанс за короната, въпреки че мнозина побързаха да я отпишат. За короната на \"Мис България\" ще спорят 17 момичета от 17 града. Конкурсът ще се проведе в края на месеца.  Ермакова има много почитатели в социалната мрежа, където постоянно радва следващите я с горещи снимки.                          ", "date": "2018.11.24", "title": "Гореща фенка на Левски се..."}
