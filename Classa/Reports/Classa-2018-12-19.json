{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390661-%D0%BA%D1%80%D0%B8%D0%B2%D0%BE%D1%80%D0%B0%D0%B7%D0%B1%D1%80%D0%B0%D0%BD%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "Това е то!   по случай втория ден на Коледа, с песни, танци, хорца, носии и т.н. още каквото повелява традицията. \r\n Най-сетне някой, който да оцени истинската стойност на културата, била тя европейска, балканска, ориенталска, мешана (като скарата) или просто българска. Най-сетне някой да приеме и гордо да въздигне, че \"На прасе съм\" е културно мероприятие, напълно равностойно театъра на Пина Бауш (нищо, че този театър няма да го видим у българско в скоро време). \r\n   \r\n   Издигаме напред традицията, показваме среден пръст на веганите и пускаме да се лее народното и народняшкото. Свински мръвки, руйно вино и греяна ракия от време оно са били у нас трите влъхви на коледното настроение. \r\n Ще каже някой, че това не е култура, но всички знаем, че няма да бъде прав. И яденето е култура, и в пиенето има култура. Ако ще и в псувните по бягащото из двора прасе също човек може да намери някакъв културен момент. А и традиция си е все пак. Може да не допада на всички, но не значи, че не е култура. Културата може да бъде видимо грозна, а при традициите нещата много често са си 50/50. \r\n   \r\n   Това е като с най-дългата поема в българската литература, която представлява творческия порив на няколко особено вдъхновени фенове на футболния \"Пирин\" (Благоевград), изразяваща отношението на авторите към близкия град Симитли. \"Слънце грее, дъжд вали... и т.н. ...Симитли!\". Не е красиво, не е особено възвишено, пълно е с нецензурни думички, но това не му пречи да е най-дългата българска поема. \r\n Та така и с прасетата и тяхното колене и разфасоване. А в Пловдив са решили му ударят на този ритуал едно възраждане. \r\n Само дето защо е тази олекотена версия? Като ще се показва тази откровена част на българската селска култура, нека се даде в пълната й прелест, била тя и съмнителна! Нека да е автентично! \r\n Самият кмет Иван Тотев може и да казва, че нещата не се свеждат само до тия две прасета, които ще бъдат разфасовани на площада пред сградата на общината до голямата коледна елха, но няма какво да се лъжем - прасетата са си абсолютния смислов център в мероприятието. Идеята за безплатни печени мръвки не просто е способна да измести фокуса на което и да е събитие, но може и да засенчи дори факта, че говорим за втория ден на Коледа. \r\n И всичките му там коледарчета, народни песни и танци и т.н. са просто допълнение към това. А прасето, прасето си е един по-друг ритуал. \r\n Това е един малко по-различен, но все така истински български зимен празник, чиято дата е плаваща в зависимост от това кога двама чичовци, 5-6 братовчеди и още толкова съседи са свободни, че да се отдадат на цял ден мръзнене, цапане, мърляне и рязане и печене на свински мръвки. А, да, и препиване с вино и ракия, но това е ключова част от всеки български зимен ритуал. \r\n Общината тук е решила да спести на пловдивчани истинската сурова прелест на този ритуал, изразяваща се колкото в мириса на печеното месо, толкова и в някои далеч не толкова симпатични \"аромати\" като например този на стомашното съдържание на прасето или тежкия мирис на кръв, сурово месо и пърлено. \r\n Защо обаче? Нали показваме автентичната традиция с идеята децата, които не ходят на село да разберат какво е? Нима искаме да ги лъжем с някаква захаросана версия за разглезени гражданчета?  \r\n Или са техните уши твърде нежни, че да чуват квиченето на прасето, докато го гонят (или още повече - докато го колят), звънките изрази, които мъжете пускат по време на целия процес, и лютата чалга (\"Прасета, прасета, всичките прасета на мезета!\"). \r\n Забравете ги тези захаросани приказки и пасторални картинки за традиции и обичаи. Истината тук е грозна, потна, корава, кървава и видимо балканска. Греяна ракия и прясно опърлените свински уши на фона на народни песни и танци са само придружаващи елементи. \r\n Въпросът обаче е, че за всяка традиция, била тя автентична или в олекотената си версия, си има и времето, и мястото, и условията.  \r\n И не всяко нещо става да се извади от етнографските книги и да се разположи в центъра на втория по големина град и културна столица на Европа. \r\n Защото така нещата стават малко като в \"Криворазбраната цивилизация\", макар и с обратен знак. И вместо да се френчеем, имитирайки чужди моди, май ще се окаже, че не разбираме съвсем самата идея за собствените си традиции. \r\n И фактът, че един красив градски площад не е селски мегдан. \r\n \r\n \r\n \r\n", "date": "2018.12.19", "title": "Криворазбраната цивилизация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390662-%D1%85%D0%BE%D1%80-%D0%BF%D0%BB%D0%B0%D0%BD%D0%B8%D0%BD%D0%B0%D1%80%D1%81%D0%BA%D0%B0-%D0%BF%D0%B5%D1%81%D0%B5%D0%BD-%D0%BE%D0%B3%D0%BB%D0%B0%D1%81%D0%B8-%D0%BA%D1%83%D0%BF%D0%BE%D0%BD%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D0%B0%D1%82%D1%80%D0%BE%D0%BD%D0%B0%D0%B6", "text": "Неколцина гласовити певци, заедно с акордеонистката Лили Мерчева, вдигнаха градуса на празничната сбирка, устроена в Общинското предприятие „Социален патронаж“ в Младост 2 по коледните празници.. По идея на нашия постоянен сътрудник Марин Бончев се присъединихме към жизнерадостните възрастни хора, които от сърце попяха, хапнаха и пийнаха. Социалният патронаж обслужва 1600 души от цялата столица. Мнозина от тях са трудноподвижни и не можаха да дойдата на сбирката, която занапред ще става традиционна. „Щесе постараем занапред да събираме още повече хора, защото всеки има нужда да се разсее и да попее“, каза г-жа Валя Бурова, специалист по социални дейности, със завиден стаж. За да се възползва от услугите на социалния патронаж, възрастният човек трябва да е пенсионер и да има експертно решение.  Заплаща известен процент от пенсията си. Предимството е, че храната е съобразена с неговите здравословни проблеми - има меню за диабетици, за хора със стомашно чревни и сърдечно съдови проблеми.  Г-н Георги Жолев, навършил вече 90, живее в Овча купел 2. Доволен е от храната и е дошъл специално за купона. „ Много неща съм работил, започнах като сиромах след като завърших гимназия със стипендия. Поработих няколко месеца на каменната кариера в Калотина, после подадох заявление за учителско място – волнонаемни учители се търсеха тогава. Две години учителствах, после – казарма в Школата за зпасни офицери в Горна баня.  Не ме пуснаха да се уволня като школник, станах офицер. 36 години изкарах военна служба. После бях на организационна работа в Централния съвет на Съюза на автомобилистите,  отговарях за най- трудните окръзи отличници в съвернованието. Станах и началник охрана в един завод, после – на онкодиспансера в „Младост“. Обработвах половин декар място за собствени нужди. Последните 3-4 години не работя“, хвали се Георги Жолев. И с охота обяснява произхода на фамилното си име. Дядо му се преселил от сръбското серо Градиня  в България, ратай в Калотина станал. Бил е много слаб, а на българосръбски на кльощавите им викат жольови. Кръстили го дядо Жоле. „Няма други Жолеви в България, освен нас“, хвали се г-н Георги Жолев.  Има син, снаха, две внучета и две правнучета. Обичат се, привързани са един към друг. Гордост на фамилията е внучката му Гергана Ахчиева - университетски преподавател. За всички в уютната сграда на Общинското предприятие „Социален патронаж“ в Младост 2 бе подредена пищна трапеза.  Г-жа Кети Владимирова, също фактор в предприятието обясни, че кухненския персонал е дал всичко от себе си за да зарадва старите хора.  После бе разиграна томбола с дребни подаръци.  Имаше и вкусна домашна пита, а социалните работници сами я разчупиха и поднесоха на всеки да я опита. Гласовитите певци и симпатичната акордеонистка Лили Мирчева не спряха да повдигат настроението с любими мелодии. ", "date": "2018.12.19", "title": "Хор Планинарска песен огласи купона на Социалния патронаж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390654-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0,-%D0%BC%D0%B2%D1%80-%D0%B8-%D0%BD%D0%B0%D0%BF-%D1%81%D0%B0-%D1%8F-%D0%BF%D0%BE%D0%B3%D0%BD%D0%B0%D0%BB%D0%B8-%D0%BA%D0%B0%D1%82%D0%BE-%D0%BD%D0%B0%D0%B9-%D1%81%D1%82%D1%80%D0%B0%D1%88%D0%B5%D0%BD-%D0%B1%D0%B0%D0%BD%D0%B4%D0%B8%D1%82-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Журналистката Гергана Костова разкри защо прокуратурата, НАП и Икономическа полиция са я погнали като най-страшен бандит на държавата. Във Фейсбук тя разказа за безуспешните й опити години наред да се справи с на пръв поглед битова ситуация. Вместо държавните институции да й окажат помощ, те се обърнали срещу нея и започнали да я разследват. Гергана описва  абсурдната ситуация така:     Eто как се паркира пред чужди гаражи вече 10 години професор по юридически науки в УНСС, автор на учебник „Основи на правото“, един от приветствалите в редиците на академичните среди Никола Филчев след ерата с „Плод и зеленчука“ и Алексей Петров от делото „Октопод“. Човек, който преподава на студенти и подготвя бъдещи юристи.     Жалбите в полицията за това, че спира пред гаража – вече 7 години, нямат резултат. Напротив – уважаваният преподавател пуска също така уважаваната си и назначена в агенция „Митници“ дъщеря в саморазправи. Полицията и тук все още не казва какъв е резултатът от жалбата ми за тормоз – питана ли е държавната служителка „защо ще ме ликвидира“ и кои точно са институциите, на които съм „подадена“? Другите цитати са нецензурни. От полицията щели да се обадят да ми кажат докъде са стигнали по жалбата ми. Сега ме проверяват НАП и Икономическа полиция за доходи и защо живея там. Цял един Горанов съм си аз. Искат да знаят и за договорите ми в медиите – какви пари получавам и откъде.- това понеже е в огромна връзка с гаража. Обвиняват ме в злоупотреби. Защото госпожата с основите на правото е счела за нужно да употреби прокуратурата – в този случай СРП, за да си обсеби чужда собственост и да си паркира. Очаквам скоро КОНПИ да наминат. Но и СОБТ, ако може. Щото аз съм сериозен проблем, имам милиони левове, фирми, вандалско поведение също така, а професорката не си е купила гараж на времето. Това спря да бъде битовизъм в момента, в който дори дребните пипалца започнаха да бъркат къде се намират и да употребяват държавни институции, за да разчистват личните си сметки. Те могат всичко, ти си обикновен селянин, който им пречи в живота. Първо РУ, НАП, СРП работят за госпожата и нейното паркиране. Интересно колко пари ще похарчат в това „разследване“, обслужвайки я? Чакам развоя с трепет. P.S. Интересна част от историята е и кои на финала ще се окажат съветниците й в тази акция – да не излезе един главен редактор на най-тиражния вестник в България, който често и тайно посещава бивша колежка и няма къде да си спре служебния джип? Няма имена засега, защото чакам резултати от проверките и ще говоря с фактите от тях. Който търси - намира.", "date": "2018.12.19", "title": "Журналистка разкри защо прокуратура, МВР и НАП са я погнали като най-страшен бандит на държавата"}
{"url": "http://www.classa.bg/%D1%81%D0%B2%D1%8F%D1%82/item/390655-%D0%BE%D1%82%D0%BA%D1%80%D0%B8%D1%85%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0,-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BD%D0%B0%D0%B9-%D1%81%D1%82%D0%B0%D1%80%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Екип от учени и индонезийски геолози представи на 12 декември, в рамките на годишната среща на Американския геофизичен съюз (AGU), откритие на пирамидална структура, под повърхността на върха на планината Паданг, в Западна Ява. Структурата е разположена под археологически обект, открит в началото на 19-ти век, и се състои от редици от древни каменни стълбове. \"Това, което някога е бил разглеждано като вградена повърхност, върви надолу и представлява огромна структура\", каза геологът Анданг Бачитар, който ръководи сондирането и анализа на проекта. С помощта на различни техники, като изследвания на земята с радар, рентгенова томография, 2D и 3D, сондаж и разкопки, изследователите постепенно разкриха няколко слоя от структура, която се простира върху площ от около 15 хектара (150 000 квадратни метра). Тя е строена през хилядолетията, със слоеве, представляващи различни периоди. В горната част има колони от базалтови скали, които ограждат стъпаловидни тераси, с други скални колони образуващи стени, пътеки и пространства. Според изследователите този слой датира от преди 3 000-3 500 години. Под повърхността, на дълбочина около 3 метра, има втори слой от подобни скални колони, които са на възраст между 7500 и 8,300 години. И трети слой, който се намира на 15 метра под повърхността, е на повече от 9 000 години, дори може да е до 28 000 години, показва проучването. Ако тези данни бъдат потвърдени, това би било най-старата пирамидална структура, известна досега. По време на анализа бяха открити множество подземни камери. Въпреки че структурата може повърхностно да прилича на пирамида, тя е различна от тези, построени от маите, каза Дани Хилман, водещият изследовател на проекта и старши учен в Индонезийския институт за науки. Докато пирамидите на маите са склонни да бъдат симетрични, тази структура е удължена, с полукръг в предната част. \"Това е уникален храм\", каза той. Днес, местното население все още използва разкрития връх на структурата като свещено място за молитва и медитация, и това може да е начина, по който тя е била използвана от хиляди години.", "date": "2018.12.19", "title": "Откриха огромна пирамида, която може да е най-старата на Земята"}
{"url": "http://www.classa.bg/%D1%81%D0%B2%D1%8F%D1%82/item/390656-%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B8%D1%80%D1%83%D1%81-%D0%B7%D0%B0-%D0%B0%D0%BD%D0%B4%D1%80%D0%BE%D0%B8%D0%B4,-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD-%D1%87%D1%80%D0%B5%D0%B7-google-play,-%D0%BA%D0%BE%D0%B9%D1%82%D0%BE-%D0%B8%D0%B7%D1%8F%D0%B6%D0%B4%D0%B0-%D0%B1%D0%B0%D1%82%D0%B5%D1%80%D0%B8%D0%B8%D1%82%D0%B5", "text": "SophosLabs, британска компания за софтуерна сигурност, откри необичаен \"злонамерен софтуер\" за Андроид, наречен \"Andr / Clickr-ad\", който засяга милиони устройства, като изчерпва батерията им по-бързо от обикновено. Според SophosLabs това е злоумишлена кампания за реклами, при която бомбардират някои уебсайтове с приложения за фалшив трафик, за да получат рекламни кликвания. Потребителите междувременно нямат представа, че нещо се случва, докато телефонът им във фонов режим работи, като използва скрит уеб браузър, за да кликва върху рекламте, като по този начин генерира пари за някого. Според изследователите, официалният магазин на Google Play не е успял да открие злонамерения вирус в общо 22 приложения, които започнаха кампанията си за измами с кликвания през юни тази година и оттогава са били изтеглени повече от два милиона пъти. Едно от най-популярните приложения е фенерчето Sparkle Flashlight. Най-странното нещо за Clickr-ad е, че в някои случаи изглежда сякаш устройствата с Android изпълняват iOS на Apple. Според изследователите рекламодателите плащат повече за трафика, който изглежда да идва от устройства на Apple. Ефектът от този тип \"злонамерен софтуер\" е изчерпването на батерията на устройството, генерирането на трафик на данни и обикновено запушване на устройството, като постоянно се кликва върху рекламите. Приложенията бяха премахнати от Google Play на 25 ноември, казва компанията, но вероятно ще продължат да кликват, докато не бъдат премахнати от собствениците на телефони, на които са били инсталирани.", "date": "2018.12.19", "title": "Откриха вирус за Андроид, разпространяван чрез Google Play, който \"изяжда\" батериите"}
{"url": "http://www.classa.bg/%D1%81%D0%B2%D1%8F%D1%82/item/390657-dow-jones-%D0%B7%D0%B0%D0%B3%D1%83%D0%B1%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-500-%D0%BF%D1%83%D0%BD%D0%BA%D1%82%D0%B0,-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D1%82-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BE%D1%82-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F", "text": "Индустриалната средна стойност на Dow Jones спадна в понеделник и загуби 507 пункта (2,11%), за да застане на 23,592 пункта, съобщава MarketWatch. Другите индекси на Wall Street (Ню Йорк, САЩ) също претърпяха рязък спад. Така докато S & P 500 е загубил 54 пункта (2,08%), до стойност 2545 , Nasdaq е намалял със 156 (2.27%) и се установи на 6753 пункта. Според CNBC, ако индексите Dow Jones и S & P 500 не прекъснат своя спад, те могат да отбележат най-лошия декември от Голямата депресия през 1931 година. Индексите продължават да падат в навечерието на срещата, която ще се проведе от Федералния резерв на 19 декември, в която е възможно тази агенция отново да повиши лихвените проценти. Това нарастване, за което се спекулира, че ще бъде с 0,25%, може да се отрази негативно на вътрешното потребление на САЩ. Президентът Доналд Тръмп вече осъди по-рано такава мярка, тъй като доларът показва \"много силно\" поведение, САЩ са \"практически без инфлация\", а глобалната среда не оправдава тази възможна промяна. В контекста на \"повишената променливост на фондовите пазари и признаците за по-бавен растеж в чужбина, има все повече искания към Федералния резерв за спиране на увеличението на лихвите\", каза Дейвид Кели, ръководител на глобалната стратегия в JPMorgan Funds.", "date": "2018.12.19", "title": "Dow Jones загуби повече от 500 пункта, прогнозират най-лошия декември от Голямата депресия"}
{"url": "http://www.classa.bg/%D1%81%D0%B2%D1%8F%D1%82/item/390658-%D0%B2-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%B5%D0%BD-%D0%BF%D0%BB%D0%B0%D0%BD-%D0%B1%D0%B8%D1%82%D0%BA%D0%BE%D0%B8%D0%BD-%D0%B5-%D0%BC%D1%8A%D1%80%D1%82%D1%8A%D0%B2", "text": "Ерик Финман, един от първите и най-млади милионери, благодарение на биткоина, вярва, че тази виртуална валута ще умре в бъдеще. \" Bitcoin е мъртъв, той е твърде фрагментирана валута, има много вътрешни борби, така че не мисля, че това ще продължи\", заяви Финман по време на скорошно интервю за уебсайта MarketWatch. В началото на май, стойността на Bitcoin достигна 9825.25 долара, но днес е на стойност $ 3,494.21, според уебсайта CoinDesk. За Финман биткоинът може да има едно или две значими покачвания, но \"в дългосрочен план е мъртъв\". Предупреждението на един от най-големите бенефициенти от тази виртуална валута е не по-малко важно. Когато бе на 12 години, бабата на Ерик Финман му дава $ 1,000. Вместо да ги харчи за играчки, Финман започнал да инвестира в биткоин през 2011 г. и превръща $ 1000 в над 4 млн. долара. Списание TIME номинира Финман като най-влиятелният тинейджър за 2014 г. и не е прекъсвало оттогава. Наскоро вече 19-годишният младеж предупреди чрез Twitter, че икономическата криза \"скоро ще дойде и ще бъде твърда\".", "date": "2018.12.19", "title": "\"В дългосрочен план биткоин е мъртъв\""}
{"url": "http://www.classa.bg/%D1%81%D0%B2%D1%8F%D1%82/item/390659-%D0%BB%D0%B0%D0%B2%D1%80%D0%BE%D0%B2-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D1%8F,-%D1%80%D1%83%D1%85%D0%B2%D0%B0%D0%BD%D0%B5-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8", "text": "Като част от интервю излъчвано на живо на интернет страницата на вестника Комсомолская правда, отговаряйки на въпроса дали в близко бъдеще може да избухне военен конфликт заради нарастващата ескалация на международната ситуация, руският министър на външните работи Сергей Лавров изрази увереност, че \"политиците в ключови страни не могат да допуснат никаква голяма война\". \"Общественото мнение, народите няма да им позволят да го направят. Надявам се също така, че парламентите във всички западни страни ще покажат максимална отговорност\", каза Лавров, признавайки за натрупване на безпрецедентни напрежения в Европа, включително и на Балканите. \"Ние сме свидетели на рухването на международните договори\", спомня си Лавров, цитирайки примера за едностранно оттегляне на САЩ от Договора за балистичните ракети през 2002 г. и намеренията на Вашингтон да напусне или разшири Договора за ракетите със среден и малък обхват (INF), на което Русия категорично се противопоставя. Според Лавров Москва възнамерява да предприеме необходимите мерки, за да спаси това споразумение, за да предотврати катастрофа пред лицето на нарастващото международно напрежение. „Русофобията в САЩ в решаваща степен е свързана с вътрешната политическа борба\", каза Лавров. \"Аз не се съмнявам, че президентът Тръмп, когато той води кампанията си беше искрен, като каза, че иска да има добри отношения с Руската федерация\", каза министърът. Той добави, че победата на Тръмп над Хилъри Клинтън е причинила \"цунами в националния политически живот на Америка, което се дължи на факта, че така наречените \"елити на системата\" се почувстваха неудобно, изглеждаше, че се случва нещо доближаващо силата към един избирател.\" Това доведе до повтарящи се обвинения срещу Русия за намеса в изборите в САЩ, в атаките на хакери срещу Демократическата партия и други структури в САЩ, което \"никой никога не е могъл да обоснове\". При липсата на факти, които да доказват подобни обвинения срещу Москва, русофобската кампания в САЩ не дава резултати и напоследък американските пропагандисти насочиха усилията си срещу Китай, който също е конкурент в очите на Вашингтон. \"И сега основният хакер - Китай подкопава основите на американското общество. Интересите на световната общност, интересите на глобалната стратегическа стабилност и международната сигурност се жертват в полза на вътрешни политически спорове\", обобщи Лавров. Той също така посочи, че Москва винаги е готова за диалог и никога не отхвърля професионалния разговор в области, където нейните партньори \"са готови да обмислят справедливо съществуващите заплахи и общи проблеми\". В момента на власт в САЩ са \"утилитаристични\" хора, които искат диалог с Москва само в области, където виждат полза за тях самите. До този момент бизнес манталитетът ясно се проявява във външната политика на САЩ. Това е слабо проницателен подход, защото в крайна сметка човек може да спечели нещо днес, но това ще подкопае дългосрочните му интереси и позиции. Лавров обясни, че политиката на САЩ определя се от цикъла от две години, когато се провеждат изборите, а онези, които са на власт, трябва да покажат по някакъв начин, че са по-добри и могат да постигнат нещо, на което другите не са способни.", "date": "2018.12.19", "title": "Лавров: \"Безпрецедентни напрежения, рухване на международните договори\""}
{"url": "http://www.classa.bg/%D1%81%D0%B2%D1%8F%D1%82/item/390660-%D1%82%D1%80%D1%8A%D0%BC%D0%BF-%D0%BF%D0%BE%D1%85%D0%B2%D0%B0%D0%BB%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89,-%D0%B4%D0%BE%D0%BA%D0%B0%D1%82%D0%BE-%D1%81%D0%B2%D0%B5%D1%82%D1%8A%D1%82-%D0%B5%D0%BA%D1%81%D0%BF%D0%BB%D0%BE%D0%B4%D0%B8%D1%80%D0%B0", "text": "Президентът на САЩ Доналд Тръмп похвали в личния си профил в Twitter, американската икономика и посочи, че междувременно Франция \"гори от масовите протести на жълти жилетки и Китай – спада\". Изявленията дойдоха, когато президентът призова Федералния резерв на неговата страна (Фед) да не увеличава лихвените проценти. \"Това е невероятно, че сме с много силен долар и на практика без инфлация, докато външният свят около нас експлодира, Париж изгаря и Китай спада, Фед дори обмисля ново покачване на лихвените проценти\", каза лидерът на САЩ. Думите на Тръмп не оставиха безразлични интернавтите, които не закъсняха с коментарите на споменатите твърдения. Няколко потребители на посочената по-горе социална мрежа посочиха, че президентът се опитва да прослави американската икономика. за сметка на ситуацията в други страни. \"Париж изгаря, това е изключително неуважително\", се казва в една от публикациите. В същото време някои интернет потребители заявиха, че с този туит, Тръмп се опитва да повлияе на Федералния резерв, въпреки че агенцията трябва да е независима и нейните решения не се нуждаят от одобрението на президента на страната. \"Неговата заплашителна тактика няма да надделее над Федералния резерв. Те познават признаците на инфлация, рецесия и т.н.\", казва друг интернет потребител. Това не е първият път, когато Тръмп изразява мнението си за ситуацията във Франция, измъчвана повече от пет седмици от масивните демонстрации на \"жълтите жилетки\". На 8 декември президентът подчерта, че \"Парижкото споразумение не работи толкова добре за Париж, което показват протестите и бунтовете в цяла Франция\". От своя страна френският външен министър Жан-Ив Ле Дриан коментира думите му и го помоли да остави неговата нация да живее живота си.", "date": "2018.12.19", "title": "Тръмп похвали икономиката на САЩ, докато светът \"експлодира\""}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/390653-%D0%B1%D1%82%D0%B2-%D0%BD%D0%B0%D0%BD%D0%B0%D1%81%D1%8F-%D1%81%D1%8A%D0%BA%D1%80%D1%83%D1%88%D0%B8%D1%82%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BD%D0%B0-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F,-%D0%BE%D1%82%D0%BC%D1%8A%D0%BA%D0%B2%D0%B0-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D1%81-%D1%87%D1%83%D0%B4%D0%BE%D0%B2%D0%B8%D1%89%D0%B5%D0%BD-%D1%80%D0%B5%D0%B9%D1%82%D0%B8%D0%BD%D0%B3", "text": "„Договорът на „Господари на ефира“ изтича в края на тази година. След това ще стане ясно каква ще бъде съдбата на шоуто“. Това заяви пред агенция БЛИЦ продуцентът на „Господарите“ Джуди Халваджиян. Той не пожела категорично да коментира появилата се информация, че има вариант предаването, което има опустошителен рейтинг, да се премести от Нова телевизия в БТВ.     „Не е коректно да говоря нищо конкретно. В момента сме в преговори. Припомням, че където отиде „Господари на ефира“, телевизията има успех и върви напред. Само този факт искам да припомня. Не е момента да говоря за други неща. Пак казвам – договорът изтича в края на декември. В преговори сме и ще отидем там където най-много ни желаят. След празниците ще стане ясно също дали ще има промени в самия формат на „Господарите“. Тогава ще ви се изясни цялата картинка“, заяви лаконично Джуди Халваджиян.  ", "date": "2018.12.19", "title": "БТВ нанася съкрушителен удар на Нова телевизия, отмъква предаване с чудовищен рейтинг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390652-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D0%B8%D1%81%D1%82%D0%B8%D0%BD%D0%B8-%D0%B8-%D0%B1%D1%83%D0%B1%D0%BE%D0%BB%D0%B5%D1%87%D0%BA%D0%B8", "text": "В тази книга ще намерите истории за неколцина бележити наши съвременници.  Това са кратки „портрети на чувствата“ - породени от конкретен факт, несъгласие или дори потресение.  В тях ще се натъкнете на въздигания, но понякога и на пропадания -  най-накрая и в неумолимата паст на Забравата. Тези портрети са и опит да се изплати един дълг към някои хора – и всъщност един дълг към Общата ни Памет, която все повече е наскърбявана и унижавана.  А след тях ще откриете и подбрани текстове за Пира на Буболечките.   Забавлявайте се. Това поне не са ви отнели.     ЛИЧНОСТИ  Радой Ралин/ Блага Димитрова/ Стефан Димитров/   Богомил Райнов/ Генко Генков/ Боян Радев/  Димитър Казаков/ Стефан Данаилов/ Невена Коканова/  Юлиян Вучков/ Иван Славков/ Павел Писарев/   Димитър Бербатов/ Борис Димовски/ Христо Стоичков/  Лили Иванова/Емил Димитров/ Татяна Лолова/  Георги Калоянчев/ Георги Парцалев/ Никола Анастасов/ Любомир Левчев/ Светлин Русев/ Стоянка Мутафова/  Нешка Робева ВРЕМЕ ЗА ЗВЕЗДНИ БУБОЛЕЧКИ  втора част ЕВТИНА СЕРГИЯ   САТЪР  КЮЧЕК  ОРДЕНИ ЗА МИШКИ  80 НА 20 СРЕЩУ ШЕКСПИР  ПАМЕТНИК  МОРФОВ – ТУК, МОРФОВ – ТАМ  ЗАЩО Е ПОЛЕЗЕН ТАНЕВ  МАГАРЕТА И ПАРАДНИ КОНЕ  УЧЕБНИК ЗА КОМУНИЗМА – СЕГА И ВЕДНАГА  ДВОЙНИ ЗНАМЕНОСЦИ  МЪРТВИЯТ НИ Е ПО ВКУСА  КЛАНЕТО НАД ИСТИНАТА  МАЛКИТЕ ПАЛАЧИ И ГОЛЕМИЯТ ЯТАГАН  СЪБАРЯЙТЕ, СЪБАРЯЙТЕ – ЗА ВАС ПАМЕТНИЦИ НЯМА ДА ИМА  НАСИЛВАТ ИСТИНАТА КАТО КЪРДЖАЛИИ  МАНДАРИНИ И 32 УДАРА С НОЖ  РАЗКАРАЙТЕ СЕ С МЕРЗОСТИТЕ СИ!  ФАЛШИФИЦИРАТ И НАРОДА  КЛАСИКЪТ ДОНЧЕВ, ЗАХВЪРЛЕН ВЪРХУ МАНТИНЕЛА  ЕЗИКОГИЛОТИРАНЕ Дописки от рубриките „Приказки за телевизията“ /„Труд/,   „Приказки за утре“ /“Стандарт“/, „НО“ /“Преса“/, както и от  „Уикенд“, 2011 – 2018 г. НЕ СЕ ОСТАВЯЙТЕ НА ЧАКАЛИТЕ  Въведение от фрази Държава на Ремонтите сме. Особено се стараят да ремонтират Миналото, да го натъкмят по днешните си вкусове. Щипват онова, което им е нужно, останалото – в крематориума на безпаметството. Както казваше Кончаловски – „Живеем във време на стремително скъсяваща се памет“.  Така трябва да прикрият Големия Провал - и да сложат усмирителна риза на Паметта. Джон Банвил казваше, че ако не осъзнаем докрай нещата от Миналото, тогава започваме произволно да го изобретяваме.   Докъде ще я докараме, ако толкова сервилно „изобретяваме“ Миналото за текущите си нужди? Направо газят Истината, изнасилват я като кърджалии – и даже дънят тъпаните.  Лудост е Историята да бъде оставена в ръцете на хора, които се държат като леки жени с фактите. Хора, чийто единствен шанс е окончателно да бъдат лумпенизирани младите, за да им продават спокойно лъжите си. Признавам си, че понякога ми минава еретичната мисъл да сложат някъде - „в място светло, в място злачно, в място прохладно, където няма никаква болка, скръб и въздишка…“ - да скрият в някакъв специален Рай най-ценните достижения на Българската Духовност.   И до тях да имат достъп само ония, които не знаят какво е силикон, какво е миска, какво е рекламист, и пр. Иначе ще посегнат на всичко, ще го овъртолят окончателно в търговската си Паст. Публиката вече вярва на последния драскач. Идва времето на „новите разказвачи“, които ще бъдат безжалостни като диви зверове. Трябвали им „нови хора“ – някои все това дуднат. Не им трябват нови хора, а нови крадци – които да разравят Миналото, и всеки да вади някаква мръсотийка и да замеря онзи, когото недолюбва. Eдна от основните повели на Прехода беше: „Кради – и гледай да не те хванат“. В началото осъдителна бе не самата кражба, а изобличаването ти. Сетне и това изискване отпадна, краде се поголовно всичко – накрая порядъчно окрадоха и Миналото, превърнаха го в някаква дрипа, в някакъв сиротник, за когото дори и в центровете за приютяване на бездомници няма място.  И точно сега – когато властниците ни, без дори да си дават сметка, подритват черепа на Съдбата ни. Няма нищо фатално да харесваш нещо, а след това да разбереш, че си се лъгал. И най-големите световни личности са преминавали през подобни метаморфози – и са били дори благодарни за заблудите си.  Лъвовете сами трябва да описват заблудите или терзанията си – защото в противен случай това ще го направят чакалите. Да не говорим, каква касапница ще настане, когато лъвовете вече няма да ги има. В посмъртно издадената книга на Богомил Райнов “Париж” има една история с Андре Малро.  Французинът казва на Богомил, че върху старите географски карти непознатите територии са били отбелязвани с надпис “Тук има лъвове”.  “Не ми е известно дали в някогашна България е имало лъвове - допълнил министърът на културата на Дьо Гол - но вие сте в правото си да покажете, че там е имало автентично изкуство.” Да допълним Малро: ако си траете, най-накрая върху днешните карти ще има бели полета, от които ще се чува само воят на чакалите.  Тъй че, не се оставайте на чакалите.  ", "date": "2018.12.19", "title": "Истории за истини и буболечки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390647-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B1%D0%BE%D0%BD%D0%B8%D1%84%D0%B0%D1%86%D0%B8%D0%B9", "text": "  Св. мъченик Бонифаций бил роб на богата и знатна римлянка Аглаида. Бидейки християнин само по име, Бонифаций и господарката му живеели беззаконно, като постоянно нарушавали заповедите Христови и се предавали на своите страсти. Но веднъж у Аглаида се появило желание да има у себе се мощи от един пострадал за вярата. \"Ако получа желаното – казвала тя, - ще построя църква в името на светеца, който ще ми бъде ходатай и затъпник пред Бога.\" Тя повикала своя роб Бонифаций и му заповядала да отиде в източните страни, където имало силно гонение срещу християните. Дала му много пари за пътни разноски и за купуване на мощи, понеже езичниците, като знаели колко много християните ценят останките на светите мъченици, продавали ги за пари.     Бонифаций, като изслушал заповедта на господарката си, казал й със смях: \"А какво, госпожо, ако аз не намеря мощи и мене самия убият? Ще приемеш ли ти с чест моето тяло?\" Аглаида сгълчала служителя си, загдето се шегува, когато би трябвало да благоговее пред светото дело; разкаянието за греховния живот се е пробуждало в нея. Угодно било на Бога да призове към Себе Си и Бонифация, и предприетото от него пътешествие да направи за него път на спасение. Като тръгнал, Бонифаций взел да размишлява за подвизите на св. мъченици, за благочестивия живот на истинските християни, а в същото време погледнал внимателно и в своята съвест. И какво тя му представила? – Живот греховен и нечестив. Бонифаций потреперал. Страх Господен се събудил в душата му, със сърдечно съкрушение той се каел за греховете си пред Бога и молел всемилосърдния Владика за помощ, за да изправи своя живот. Той постил и се молил през всичкото време по пътя. В такова състояние на духа пристигнал в килийския град Тарс. Това станало във време на Диоклетиановото гонение. Ежедневно тълпи християни били викани на съд и предавани на страшни изтезания и смърт. В същото време, когато Бонифаций със своите спътници влизал в града, народът на тълпи се трупал на един от площадите и гледал как убиват християни. Бонифаций гледал техния подвиг и сърцето му се разпалвало. Веднага той се хвърлил към тях и взел да ги прегръща, като викал гръмко: \"Велик е Богът на християните, Който дава сила на Своите раби!\" Той целувал нозете на светите мъченици, възхвалял ги, искал от тях да се помолят за него. Като видял това, съдията повикал Бонифаций и запитал кой е той. - Християнин съм – отговорил Бонифаций. Съдията повторил своя въпрос. Бонифаций пак изповядал своята вяра. Тогава съдията започнал да го заплашва с изтезания, ако не се съгласи да се отрече от вярата си. Бонифаций обявил, че е готов да страда за името Христово. Започнали да го мъчат, а той се радвал и благодарел на Бога, че го удостоил да страда със светите мъченици. Жестоко го мъчили, а през нощта го затворили в тъмница. На другия ден отново започнали разпитванията, увещанията и жестоките мъки. Но Господ видимо помагал на Своя служител и му облекчавал мъките от изтезанията. Бонифаций непрестанно прославял името Господне. Най-после съдията заповядал да му отсекат главата с меч. Бонифаций с молитва предал Богу душата си. В това време спътниците чакали Бонифаций в страноприемницата и се чудели защо не идва. Като знаели неговия нетрезвен живот, те отначало не особено се безпокоели и помислили, че някъде той навярно пиянства и се весели. Минала нощта. На другия ден, като видели, че не се връща, отишли да го търсят по града, но напразно. На третия ден пак тръгнали да го търсят и питали всеки, когото срещали, не го ли е видял някой, като описвали неговата външност. Никой не могъл да даде за него сведения. Най-после те случайно се обърнали към брата на писаря, който присъствал при разследването на мъчениците. Той им казал: \"Вчера един чужденец много пострада за Христа и бе посечен с меч. Дали вие не търсите него?\" Те описали какъв е той по външност. \"Като че ли прилича на оня, който вчера бе смъртно наказан\" – отговорил братът на писаря. - Не може да бъде – отговорили те. – Те навярно не знаеш тогова, когото ние търсим; нима един пияница и грешник ще отиде да страда за Христа? - По-добре сами идете да видите – отговорил им той. – Телата на смъртно наказаните още лежат на мястото, където бяха убити. Може би ще намерите вашия спътник. Те отишли и с изумление познали тялото на Бонифаций между телата на мъчениците. Досрамяло ги, че така оскърбявали тоя, който се удостоил със славна смърт за Христа. За петстопитн златни монети те купили от мъчителите измъченото тяло на своя другар и като го обвили в плащаница и помазали с благовония, го отнесли със себе си обратно в Рми. Когато се приближавали до града, Аглаида във видение чула ангелнски глас: \"Приеми тоя, който беше твой раб, а сега нам брат и съслужител, който ще бъде пацител на твоята душа и застъпник пред Бога за тебе!\" Аглаида дошла в ужас и излязла да посрещне връщащите се служители. Като узнала за станалото, тя с голяма чест приела тялото на мъченика, построила на негово име великолепна църква в околностите на Рим и като се покаяла за предишните си грехове, раздала имението си на бедни и започнала да живее при църквата в смирение, въздържание и голямо благочетие. Така прекарала тя 15 години и спокойно дочакала смъртта си.", "date": "2018.12.19", "title": "Св. мъченик Бонифаций"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390648-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1732 г. - Бенджамин Франклин публикува „Алманах на бедния Ричард\".   1783 г. - Уилям Пит-младши става най-младият министър-председател в историята на Великобритания и Обединеното кралство.   1793 г. - Наполеон Бонапарт е произведен в чин генерал.   1842 г. - САЩ признава независимостта на Хавай.   1843 г. - За пръв път е публикувана новелата Коледна песен на Чарлз Дикенс.   1879 г. - Подписан е Мемоарът на българи от Македония - обръщение на 102 македонски българи към Великите сили.   1895 г. - Основан е Природонаучният музей в Белград.   1909 г. - Основан е германския футболен клуб Борусия (Дортмунд).   1912 г. - Основан е френския футболен клуб АК Арл-Авиньон.   1928 г. - Състои се премиерата на българския игрален филм „Весела България\".   1944 г. - Публикуван е за пръв път френският вестник „Монд\". От същата дата през 1995 г. вестникът е достъпен и в електронен вариант в интернет.   1945 г. - Австрия става република за втори път, (престава да бъде такава след нацистката инвазия в средата на 1938).   1946 г. - Въоръжени отряди на Виетмин, превождани от Хо Ши Мин атакуват столицата на Виетнам Ханой.   1950 г. - Бъдещият президент Дуайт Айзенхауър става началник на Въоръжените сили на САЩ.   1955 г. - Парламентът на Судан приема декларация за независимост на страната.   1955 г. - Основана е община Мараан в Бразилия.   1963 г. - Занзибар получава независимост от Обединеното кралство и става конституционна монархия, управлявана от султан.   1963 г. - Състои се премиерата на италианския филм „Вчера, днес и утре\".   1971 г. - Състои се премиерата на американския игрален филм „Портокал с часовников механизъм\".   1972 г. - Програма „Аполо\": Аполо 17 се завръща на Земята, с което завършва американската програма за изпращане на хора на Луната.   1974 г. - Започва продажбата на първия персонален компютър, Алтаир 8800   1979 г. - В кината започва прожекцията на филма „Крамър срещу Крамър\" с участието на Дъстин Хофман и Мерил Стрийп.   1984 г. - Обединеното кралство и Китайската народна република подписват споразумение, съгласно което суверенитетът на Хонконг се прехвърля към китайската администрация на 1 юли 1997 година.   1989 г. - Основан е бразилския футболен клуб Парана Клубе.   1994 г. - Стартира българското радио Classic FM.   1998 г. - Камарата на представителите на САЩ внасят декларации в Сената за импийчмънт на президента Бил Клинтън.   2001 г. - 39 Народно събрание приема декларация, с която препоръчва на Министерския съвет да унищожи окончателно ракетния комплекс Р-400.   2001 г. - Състои се премиерата на американския фентъзи филм „Властелинът на пръстените: Задругата на пръстена в САЩ\".   2003 г. - 39 Народно събрание приема декларация за създаването на американски бази в България.   2005 г. - Състои се премиерата на руския игрален филм „Майстора и Маргарита\".    ", "date": "2018.12.19", "title": "19 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390649-%D0%BD%D1%81%D0%B8-%D0%BD%D0%B0-1000-%D0%BC%D1%8A%D0%B6%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BF%D0%B0%D0%B4%D0%B0%D1%82-1060-%D0%B6%D0%B5%D0%BD%D0%B8", "text": "На 1000 мъже в България се падат 1060 жени. Жените и мъжете у нас сключват брак все по-късно – съответно на 28,4 и 31,4 години. Това сочат данните на Националния статистически институт в специална разработка, посветена на двата пола. Това съобщи БНР. За сравнение, през 1960 година средната възраст за сключване на първи брак и при двата пола е с около 7 години по-ниска. Според данните на националната статистика мъжете в България са малко над три милиона и 400 хиляди, а жените над три милиона и 600 хиляди. За сравнение през 1960 година на хиляда мъже са се падали хиляда и три жени, тоест разпределението по пол тогава е  било по-равномерно. Средната възраст на жените при раждане на първо дете се увеличава от почти 22 години през 1980-а, на малко над 27 години през 2017 година.     През 2017 средният брой живо родени деца от една жена е 1,56. За сравнение през 1900 година той е бил почти седем деца. През учебната 2017-2018 година близо 42 хиляди от учителите от първи до 12 клас са жени, а мъжете са малко над осем хиляди. По последни данни, средната заплата на жените е 842 лева, а на мъжете 1054 лева. Разпределението на наетите по икономически дейности и класове професии е основната причина за различието на заплатите в полза на мъжете. Например в хуманното здравеопазване около 35 на сто от жените са акушерки и медицински сестри, а 34 процента от мъжете са лекари.", "date": "2018.12.19", "title": "НСИ: На 1000 мъже в България се падат 1060 жени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390650-%D0%B8%D0%BC%D0%BE%D1%82%D0%BD%D0%B8%D1%8F%D1%82-%D0%B1%D0%B0%D0%BB%D0%BE%D0%BD-%D0%B2-%D0%B1%D0%B0%D0%BD%D1%81%D0%BA%D0%BE-%D0%BD%D0%B0%D0%B4%D1%83%D1%82-%D0%B8-%D1%81-%D0%BC%D0%B0%D1%80%D0%BA-%D0%B6%D0%B8%D1%80%D0%B0%D1%80%D0%B4%D0%B5%D0%BB%D0%B8-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BF%D1%80%D0%B5%D0%B4-%D0%BD%D0%B5%D0%B3%D0%BE-%D0%BD%D0%B0-%D0%BA%D0%B8%D0%BB%D0%B8%D0%BC%D1%87%D0%B5%D1%82%D0%BE%E2%80%A6", "text": "Няма сензация, че бившият шампион по ски Марк Жирардели се оказа собственик на офшорната фирма, притежаваща на практика ски зоната в Банско. Кога му е прехвърлена, не става ясно, някои твърдят в края на тази година, той казва от 2016 г. Предишният краен офшорен собственик беше незнайният кипърец Георгиус Георгиу, както показаха документи, разпространени от сайта „Бивол”.     Различни публикации разкриваха, че фирмата „Юлен”, концесионер на ски зоната в Банско, е собственост на Цеко Минев, шеф на федерацията по ски и на неговата Първа инвестиционна банка. Самият премиер Борисов в едно изказване посочи Цеко Минев като собственик. Сега собственик се оказва Марк Жирардели. Можеше да се окаже и някой друг. Фирмите се купуват и продават. Възможни са реални или фиктивни сделки. Не е в това проблемът. Първа инвестиционна банка е основен кредитор на хотели и хотелчета в Банско, които не могат да се напълнят и още не могат да изпродадат построените апартаменти. Тоест, не могат и да изплащат кредитите към банката. И там има спешна нужда от още лифтове. Банско е Слънчев бряг, само че на планина. Банско беше курорт с 5 хил. легла, съобразено с възможностите на градчето и планината (виж   как е проектиран и създаден курортът). Сега е вече над 25 хил. легла (върху същата инфраструктура), с перспектива да добави още 40 хил. легла, вече има проект и разрешение, определен район. Преди 10 години Българска стопанска камара, давайки примери за бизнеса у нас, съобщи, че в Банско има непродадени 20 000 апартамента, а на морето – 200 000. Колко се продадоха? И в момента градчето е окичено с табели за продажба на недвижими имоти. Балонът се надува. Каквото се вижда на „Слънчака“, както му викат, това става на Банско. Презастроено. На Слънчев бряг изчезнаха дюните, широки плажни ивици, стопи се парковата част, хотели поникнаха почти във водата. Властта прави същото с Банско, с поредица от разрешения. За сравнение, как изглеждат ски курорти в Алпите, които все дават да пример у нас – колко много километри писти имало. Алпите са (буквално) 100 пъти по-голяма планина от Пирин. И са в регион с повече сняг, и с по-голяма надморска височина. И много от пистите са във високопланински пояс, където няма растителност. Бегла справка показва следните примери – в курорта Лех, Австрия има 8200 легла, на които се падат 305 км писти. В курорта Майрхофен, Австрия има 8600 легла и 157 км писти, но всъщност в целия район Цилертал наоколо пистите са 605 км. В Давос, Швейцария на 14 500 легла се падат 300 км писти. Как е в Банско? Пистите са между 60 и 70 км, според различни сметки. А в града има вече над 25 000 легла. Даже не може да им се хване бройката поради някои български хитрини. Може да се окажат много повече. Така че, ако в Банско построят още 40 хил. легла, няма да им стигне и трети, и четвърти кабинков лифт. Цялата планина няма да им стигне. И това при положение, че на много други места в България може да се развиват ски зони. Банско е реален имотен балон. Но вместо да успокоят страстите и се ограничат до вече построеното, инвеститорите надуват балона още. Сега е включено името на Марк Жирардели. Пред него се наредиха по команда трима министри (знае се по чия команда). Да го успокояват и дават обещания как ще развиват ски спорта. Демек – чужд инвеститор им е дошъл на крака, да го уважат. При толкова избягали чужди инвеститори (в последните три години преките чужди инвестиции са катастрофални), се появи един, пред който застават мирно на килимчето трима министри заедно. Такава чест на никого не е оказвана. С какво ги държи всички „Проклет да е Цеко?”  Има и „малък“ проблем – министърката на туризма Ангелкова преди 4 години обяви Марк Жирардели за свой съветник. Явен конфликт на интереси, който по морал и закон трябва да доведе до оставката й. За каквото и да ти говорят, става дума за пари, гласи стара поговорка. Всичката тая загриженост за ски спорта става на фона на затворената за ски спорт планина Витоша, вече от години. Витоша е планина, където софиянци се качват, карат ски един ден и си спят вкъщи. На Банско има хотели за изплащане и апартаменти за продаване. Така цекоминевата „Витоша ски” държи затворени лифтове и съоръжения, не иска да ги ремонтира и обновява. Иска нови писти и нови лифтове. Или поне това е обяснението защо те не работят от години. И това положение се поддържа от столична община и усмихнатата кметица. Ски писти има на много места у нас и в Европа. Но девствена природа няма на много места в Европа. Тя е по-голяма ценност. И ще става все по-голяма. В България точно това ще пропилеем. Пирин не е Алпите. И на всичко това му викат бизнес. Да подкрепяме бизнеса, да му даваме да се развива. Няма да създадат някакво производство, ами искат да разграбят каквото има като природен ресурс, да строят имоти сред него. Дотам им стига въображението и иновативността.   Комплекс „Божур ленд“ в Банско – апартаменти за продан. Снимки: сайтове за недвижими имоти   Обява в сайт за недвижими имоти за продажба на сграда в груб стоеж в Банско. Снимки: сайтове за недвижими имоти   Ски писта лятно време – ски пистите не увреждали околната среда, твърди министърът на околната среда Нено Димов. Снимка: За да остане природа в България   Министърката на туризма Ангелкова представи като свой съветник Марк Жирардели преди 4 години, което е явен конфликт на интереси. Апарт хотели „Корнелия“ в Банско. Снимки: сайтове за недвижими имоти", "date": "2018.12.19", "title": "Имотният балон в Банско надут и с Марк Жирардели. Трима министри пред него на килимчето…"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/390651-%D0%BF%D1%80%D0%B5%D0%BA%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D1%81%D0%B0-%D0%BD%D0%B0%D0%BC%D0%B0%D0%BB%D0%B5%D0%BB%D0%B8-26-%D0%BF%D1%8A%D1%82%D0%B8-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B7%D0%B0", "text": "Направените в България  преки чуждестранни инвестиции  през първите десет месеца на тази година са се увеличили с 842,2 млн. евро, но това е по-малко с 21,4% (228,7 млн. евро) спрямо периода януари-октомври 2017 г., показват предварителните данни на Българската народна банка (БНБ). Само за октомври ПЧИ са на плюс с 9,9 млн. евро, което обаче представлява сериозен спад - над 26 пъти, спрямо същия период на миналата година, когато те са били в размер на 262,3 млн. евро.     Дяловият капитал  (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) е отрицателен и възлиза на 14,6 млн. евро за януари-октомври. Той е по-нисък със 170,5 млн. евро от дяловия капитал за същия период на моналата година, който е положителен в размер на 155,8 млн. евро. Нетните постъпления от инвестиции на чуждестранни лица в  недвижими имоти  са 6,2 млн. евро при 16,8 млн. евро за януари-октомври 2017 г. По страни най-голям дял в инвестициите в недвижими имоти имат руснаците (3 млн. евро), германците (0,8 млн. евро) и украинците (0,7 млн. евро). По предварителни данни нетният поток по подстатия  Реинвестиране на печалба  (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат) е положителен и възлиза на 192,9 млн. евро при положителна стойност от 62,2 млн. евро година по-рано. За януари-октомври 2018 г. нетният поток по  подстатия Дългови инструменти  (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) възлиза на 664 млн. евро при 852,9 млн. евро за януари-октомври 2017 г.     Най-големите нетни потоци по преки инвестиции в страната за януари-октомври са от Холандия (753,6 млн. евро), Германия (111,6 млн. евро) и Белгия (86,2 млн. евро). По предварителни данни нетният поток на  преките инвестиции в чужбина  за десетте месеца е положителен и възлиза на 267,9 млн. евро при положителна стойност от 293,3 млн. евро преди година. През октомври той е 15,2 млн. евро, докато през миналата година беше 6,5 млн. евро.", "date": "2018.12.19", "title": "Преките инвестиции са намалели 26 пъти през октомври на годишна база"}
{"url": "http://www.classa.bg/%D1%81%D0%B2%D1%8F%D1%82/item/390643-%D1%82%D1%80%D1%8A%D0%BC%D0%BF-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D0%B0%D1%82%D0%BE-%D0%B4%D0%B2%D0%B0-%D1%81%D0%BB%D0%BE%D0%BD%D0%B0", "text": "Два егоцентрични слона се въртят в стъкларски магазин, служители се опитват да ги възпрат, но накрая в магазина остават купчини изпочупен порцелан. Така изглеждат турско-американските отношения в момента           Два егоцентрични слона се въртят в малък стъкларски магазин, а служителите постоянно се опитват да предотвратят най-лошото. Въпреки това те оставят след себе си купчини изпочупен порцелан. Така можем да опишем това, което в момента се случва в турско-американските отношения. Наскоро в Доха турският външен министър Мевлют Чавушоглу отново призова САЩ  . Той заяви, че турският президент Ердоган е обсъдил лично темата с американския президент Тръмп в кулоарите на срещата на върха на Г20 в Буенос Айрес преди две седмици. И допълни: \"Когато се срещнахме за последен път в Буенос Айрес, американският президент Доналд Тръмп каза, че двамата работят по въпроса. Но ние трябва да видим конкретни стъпки\". Какво означава това? Дали са само нови дипломатически стрелички? Или САЩ действително проверяват възможността за екстрадиране на живеещия в Пенсилвания проповедник, когото турската страна обвинява за опита за преврат през 2016 годин Не решава само Тръмп Според експерта за Турция Кристиан Бракел, изявленията на Чавушоглу не са нещо ново. \"Турците огласиха това веднага след срещата на върха на Г20. Американците обаче веднага го опровергаха. Всъщност става дума за \"претопляне\" на една стара история\", казва Бракел, който ръководи истанбулското бюро на фондация \"Хайнрих Бьол\". Той не вярва, че американците действително работят за екстрадирането на Гюлен. По-вероятно е турците да интерпретират различно изявленията на Тръмп. \"Може би Тръмп е обещал нещо такова в личен разговор с Ердоган. Но това се дължи на неговата собствена представа за това как функционира политиката. Или на непознаването на собствената му политическа система. Защото Тръмп е човек на сделките\", припомня Бракел. \"Американската политическа система обаче не се състои само от Тръмп, както много им се иска на някои хора от турското правителство. Нали и при тях нещата стоят точно така - един лидер, който прокарва всичко, което сметне за правилно\", допълва той. \"Стабилна нестабилност\" Последният пример: президентът Тръмп одобрява  , обяви Ердоган. Преди няколко дни обаче Пентагонът заяви, че е неприемлива всяка едностранна военна инициатива в региона. Турците разчитат много именно на личните уверения от президент към президент. В случая Гюлен, обаче, Тръмп не разполага с толкова власт, колкото му се иска на Ердоган. Накратко: турско-американските отношения продължават да се характеризират с политическа несигурност. Или както се изразява Кристиан Бракел - \"стабилна нестабилност\". Към нова ескалация? Трудно може да се предвиди как ще се развиват отношенията по-нататък. Към всичките дипломатически игрички се прибавя и още нещо, което не е за подценяване: \"Тръмп е популист - също както и Ердоган. А популистите от време на време трябва да \"хвърлят\" по нещо избирателите си. И понеже и двамата се нуждаят от вътрешнополитически успехи, това увеличава вероятността от нова ескалация. Това важи не само за Турция, но и за САЩ\", уточнява Кристиан Бракел.     В последно време турско-американските отношения не са особено добри.  , турските обвинения, че  , процесът в САЩ срещу мениджър на турската държавна банка Халкбанк са само няколко примера в това отношение. \"В общи линии обаче Тръмп е заинтересуван от добри отношение с Турция. Става дума най-вече за това да няма по-нататъшни търкания с Турция по отношение на стратегията за Сирия. Там постоянно има сблъсъци\", казва Кристиан Бракел.", "date": "2018.12.19", "title": "Тръмп и Ердоган - като два слона"}
{"url": "http://www.classa.bg/%D1%81%D0%B2%D1%8F%D1%82/item/390644-%D1%83%D0%BA%D1%80%D0%B0%D0%B9%D0%BD%D0%B0-%D0%BA%D1%83%D0%BF%D1%83%D0%B2%D0%B0-4-%D0%BF%D1%8A%D1%82%D0%B8-%D0%BF%D0%BE-%D1%81%D0%BA%D1%8A%D0%BF-%D0%B3%D0%B0%D0%B7-%D0%BE%D1%82-%D0%B5%D1%81", "text": "Ноември донесе съществен ръст на цената на европейския газ за Украйна. Средната стойност на вносното “синьо гориво” достигна 9400 гривни за 1000 куб. м, съобщава УНИАН. Агенцията цитира данните на Държавната данъчна служба на Украйна. Те сочат, че през миналия месец средната стойност на доставяния чрез реверс газ от Европейския съюз е достигнала нов рекорд $339 (9,4 хиляди гривни) за 1000 куб.м. За сравнение: през октомври същият обем синьо гориво е струвал на Киев $323 (8,9 хиляди гривни).     Още през март т.г. един от ръководителите на “Нафтогаз” – търговският директор на държавната компания Юрий Витренко, заяви, че европейският газ струва на Украйна 4 пъти по-скъпо отколкото руския. Киевските власти престанаха да купуват руски газ още през ноември 2015 г. От тогава газовите хранилища на страната при подготовката за отоплителния сезон се зареждат с газ, закупен от европейски доставчици. ", "date": "2018.12.19", "title": "Украйна купува 4 пъти по-скъп газ от ЕС"}
{"url": "http://www.classa.bg/%D1%81%D0%B2%D1%8F%D1%82/item/390645-%D1%84%D0%B0%D0%BB%D1%88%D1%8A%D1%82-%D0%BD%D0%B0-%D1%87%D0%B8%D1%87%D0%BE-%D1%81%D0%B0%D0%BC", "text": " и егоизъм лъхаше от демонстрираната от зам. държавния секретар на САЩ Джон Съливан у нас загриженост за енергийната ни сигурност и диверсификация, от неприязънта към \"Турски поток\". Историята на контактите ни с чичо Сам ни карат да бъдем нащрек и да се съмняваме в благочестивите му иначе приказки. Навремето САЩ (и целият Запад) ни говореха колко вредни били закритите впоследствие блокове на АЕЦ \"Козлодуй\" и как сме щели да процъфтим, като ги затворим и се присъединим към енергийните стандарти на цивилизования свят. Всъщност истинският замисъл бе да се удари Русия.      Резултатът бе разбиването на българската енергетика, по-високи цени на тока, оттук и обедняването на българина. Американската манипулация за \"Южен поток\" и АЕЦ \"Белене\" също има принос за този резултат.  Пак навремето чичкото ни омайваше как раздържавяването щяло да ни направи богати и щастливи, поради което трябвало да приватизираме всичко, че и печелившите държавни предприятия. Резултатът бе унищожението на нашата индустрия, масова безработица, почти скотско обедняване на цели региони, а като резултат от всичко - и демографската катастрофа. Все тъй навремето Америка разкрасяваше бъдещето ни с омайни приказки за човешки права и демокрация. А резултатът се оказа бум на бандитизъм и престъпност, недосегаемост на богати и елит, на прокуратура и съдебна власт, зловеща несправедливост.  Е, откъде накъде сега да вярваме на този \"ястреб\", долетял отвъд Атлантика. Нито той, нито изобщо американската геополитика искрено са загрижени за добруването ни. Съливановските приказки са просто маскарад, прикриващ истинската цел - да се вреди на Русия, в случая с блокиране на нейния износ на суровини. И замяната му с по-скъп и по-несигурен газ от САЩ или Близкия изток.   А загубите на пионки съюзници като България са неизбежните съпътстващи щети.", "date": "2018.12.19", "title": "Фалшът на чичо Сам"}
{"url": "http://www.classa.bg/%D1%81%D0%B2%D1%8F%D1%82/item/390646-%D0%BA%D0%BE%D0%B9-%D0%BE%D1%82%D0%BD%D0%B5-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BA%D0%B0%D1%82%D0%BE-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC-%D1%87%D0%B0%D1%81%D1%82%D0%B5%D0%BD-%D0%BA%D0%B0%D0%BF%D0%B8%D1%82%D0%B0%D0%BB%D0%BE%D0%B2-%D0%BF%D0%B0%D0%B7%D0%B0%D1%80", "text": "Великобритания изгуби короната си на най-голям частен капиталов пазар по стойност на сделките за пръв път от 2011 г., след като мениджърите по изкупуванията са отложили големите инвестиции в очакване на по-голяма яснота около  Brexit,  съобщава  Financial Times. Стойността на сделките във Великобритания, която е намаляла с една трета до 21,4 млрд. евро в 187 сделки в годината до 7 декември, е задмината от обща стойност от 23,5 млрд. евро в Холандия, сочи ново проучване на  Centre for Management Buyout Research  към Imperial  College Business School.     Във Великобритания обаче обемът на сделките е бил над три пъти по-голям от този в Холандия, казват изследователите. Но от 10-е най-големи европейски изкупувания тази година, само едно – придобиването за 2,2 млрд. паунда на компанията за онлайн търсения на имоти  Zoopla  от  Silver Lake –  е било във Великобритания. „Великобритания бе опората при сделките, но хората сега предпочитат Европа за големи трансакции“, казва Калъм Бел, ръководител на корпоративните финанси и придобиванията в  Investec,  която е спонсорирала проучването заедно с групата за частни инвестиции  Equistone. Той посочва придобиването от американската  Carlyle  на подразделението на  Akzo  за специализирани химикали, както и покупката на бизнеса с продукти за мазане на  Unilever  от  KKR –  и двете случили се в Холандия – като сигнал, че големите фондове търсят сделки извън Великобритания. Други европейски страни също са се спечелили от тази активност, включително Франция, която отчита ръст от 35% в стойността до 20,1 млрд. евро в общо 114 сделки, показва проучването. Откритията стават ясни в момент, в който мениджърите на компаниите за частни инвестиции все повече се тревожат за липсата на яснота около  Brexit. Бел заяви, че очаква глобалните фондове да бъдат дори по-внимателни по отношение търсенето на сделки във Великобритания през първата половина на следващата година. Според него фондовете за изкупуване в момента предпочитат да изчакат, за да видят какво ще се случи. „Те вярват, че има по-добри възможности утре отколкото днес“. Европейският ръководител на голяма група за частни инвестиции в Европа казва, че очаква динамиката да се промени, когато „има яснота по един или друг начин около  Brexit”. “Хората мразят да продават на ниски цени, освен ако не им се налага. Предвид цялата несигурност във Великобритания повечето продавачи, особено при водените от потребителите трансакции, няма да продават и ще изчакат, докато нещата не се уредят, тъй като купувачите искат отстъпки заради риска от несигурността“. Проучването разкрива още, че стойността на излизанията от инвестиции тази година възлиза на 93 млрд. евро, което е под стойността на новите инвестиции от 100,7 млрд. евро за пръв път от почти десет години. В същото време първичните публични предлагания, обезпечени с частни инвестиции, са спаднали наполовина по стойност до 7,5 млрд. евро през 2018 г., тъй като инвеститорите са били изплашени от волатилните публични пазари, показва още проучването. Великобритания не е единственият пазар, който бележи спад. В Германия стойността на сделките е спаднала от 18,7 млрд. евро миналата година до 7,1 млрд. евро през 2018 г. основно заради липсата на големи сделки, допълва проучването.", "date": "2018.12.19", "title": "Кой отне короната на Великобритания като най-голям частен капиталов пазар"}
{"url": "http://www.classa.bg/%D1%81%D0%B2%D1%8F%D1%82/item/390642-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%BE%D0%B1%D1%80%D0%B0%D1%82%D0%BD%D0%BE-%D0%B0%D0%BA%D0%BE-%D1%82%D1%80%D1%8F%D0%B1%D0%B2%D0%B0-%D0%BD%D0%B0%D1%81%D0%B8%D0%BB%D0%B0", "text": "Принуда, бой и обратно в Босна – хърватската полиция изглежда не си поплюва много с бежанците. Обвиняват я, че използва физическа сила срещу беззащитни хора. Загреб отрича. Но има убедителни доказателства.         Гражданската организация Border Violence Monitoring (BVM) отправя тежки обвинения срещу хърватската гранична полиция. Правозащитниците твърдят, че полицаите противозаконно са екстрадирали от Хърватия многобройни бежанци. 132 тайна заснети видеа показват как въоръжени хърватски полицаи връщат обратно в Босна и Херцеговина мигранти, които вече се намират на хърватска територия. Маршрутът минава по горска пътека, полицаите упражняват и физическа принуда. Във филмовия материал се вижда как полицаите удрят мъже, жени и деца, за да ги върнат обратно в групата. Хърватските власти отхвърлят обвиненията на правозащитниците. „Хърватското министерство на вътрешните работи провери твърденията и установи, че полицията е действала съгласно действащото законодателство\", се казва в официалната декларация от Загреб. Опасения за нов \"Балкански маршрут\" За бежанците   по пътя им към ЕС. От януари досега хиляди мигранти са се опитали да влязат от Босна и Херцеговина в Хърватия по така наречения „нов Балкански маршрут\". През 2018 година босненските власти са регистрирали над 21 000 мигранти. Обвиненията срещу хърватските власти са сериозни, защото като член на ЕС и страна по Женевската конвенция за бежанците Хърватия е длъжна първоначално да приеме бежанците, да ги подслони и да ги регистрира, а молбите им за политическо убежище трябва да бъдат разгледани по надлежния ред.     Сегашните критики на са нищо ново. Вече от месеци, включително и по медиите, се появяват информации за  , а после ги връщат в Босна. Сега обаче за пръв път се появяват видео доказателства. Хърватското правителство твърди, че в случая става дума не за екстрадиране на бежанци, а за борба срещу нелегалното преминаване на границата. Шенген има приоритет Факт е, че по отношение на бежанците Хърватия се намира в деликатна ситуация. Загреб от една страна няма интерес да се кара с Брюксел по въпроса за настаняването на бежанци от Азия и Африка. От друга страна обаче един от главните приоритети на хърватската политика е присъединяването към Шенген, което означава, че страната ще стане външна граница на ЕС и ще трябва да я охранява много стриктно.     С ритници срещу бежанците: кадър от тайно заснето видео на хърватско-босненската граница   „Хърватските власти се възползват от напрегната ситуация по границата с Босна. Те искат да докажат, че страната им е в състояние да опазва външната граница на ЕС. И тъкмо поради това се престарават. Искат да покажат на брюкселските технократи, че са достоен кандидат за Шенген\", казва загребският социолог и специалист по миграцията Драго Жупатич Илич. Според него обаче, по този начин   Унгария, Полша или Чехия. „Все още нямаме ограда, но от три години насам политиката по отношение на бежанците в Хърватия се води все повече под знака на съображенията за сигурност и милитаризацията\", казва Илич. Редица хърватски медии съобщиха за обвиненията срещу граничната полиция, но те не породиха голямо обществено възмущение. Защото по тази тема обществото е разделено. Вече от месеци както в Хърватия, така и в съседна Босна и Херцеговина непрекъснато се разпространяват фалшиви новини за мигранти, които уж безчинствали, грабели, изнасилвали и убивали.   Кошмарът \"хот спот\"     Бруталността на хърватските гранични полицаи многократно е документирана   Все пак, в Хърватия има едно хуманитарно ориентирано движение, което помага на бежанците и остро критикува силите на реда. „Много обикновени хора гледат да помагат с каквото могат. Те показват, че мълчаливото мнозинство е едно, а кресливото, враждебно настроено малцинство – съвсем друго\", казва Драго Жупарич Илич. Шпагатът между загрижеността за сигурността и хуманитарните задължения в Хърватия е огледално отражение на ситуацията в ЕС, казва бившият външен министър и настоящ евродепутат Тонино Пицула: „Европейската комисия вече от три години не успява да реформира и подреди бежанската политика на ЕС.\" Пицула припомня още, че географското местоположение на  Хърватия създава допълнителен проблем: „По границата с Унгария и Словения вече има издигната ограда. Ако Хърватия не контролира границата си с Босна и Херцеговина, страната бързо може да се превърне в нов сборен пункт за бежанци\", казва той. А това щяло да предизвика големи вътрешно-политически напрежения, смята евродепутатът. С две думи: строг граничен контрол, без обаче да се нарушават изискванията за хуманност.    ", "date": "2018.12.19", "title": "Бежанците обратно. Ако трябва - насила."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390633-%D0%B0%D0%BD%D0%B8-%D1%81%D0%B0%D0%BB%D0%B8%D1%87-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0", "text": "Ани Салич се гласи да влиза в политиката, точи лиги по министерски пост. С тази новина осъмнахме преди няколко дни. Доста хора се учудиха от амбициите на журналистката, други пък я поощриха. Без значение от кои сте, време е да сложим край на всички шушукания, като ви разкрием какво каза самата новинарка по темата. За жалост, или пък не, всичко се оказа просто една добре скалъпена лъжа.Ето какво точно написа журналистката от Нова тв в личния си профил в социалната мрежа (без редакторска намеса): \"Това е поредната лъжа, никога не съм искала да бъда почетен гражданин на Благоевград, кмет, депутат или министър. Щастлива съм в битието си на водещ на новините на Нова и майка на две прекрасни деца. Идват светли празници, когато всеки се моли на Господ за нещо, дай Боже кадърни хора да водят нашата България, за да живеем по-добре ние и децата ни тук, а не в чужбина.\"  ", "date": "2018.12.19", "title": "Ани Салич хвърли бомба..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390634-%D0%B0%D0%BB%D0%B8%D1%81%D0%B0-%D1%88%D0%BE%D0%BA%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8", "text": "9-годишно момиченце разбуни духовете в мрежата с необикновеното си писмо до Дядо Коледа. В него Алиса не иска нищо за себе си. Почти нищо. Всъщност малкото момиченце го моли за нещо – да занесе подаръци на дечицата, които нямат родители. „Здравей, Дядо Коледа! Аз си имам всичко! Не зная какво мислиш за мен, но моля те, донеси подаръци на децата, които нямат родители\", пише малката Алиса. Писмото бе качено в Pikabu от потребител с никнейм geniyk. Той пояснява, че автор на трогателната молба 9-годишната му племенница. Думите на малкото момиченце предизвикаха разнопосочни реакции. Едни хвалят Алиса, че не иска айфон, както останалите деца. Други пък отбелязват, че писмото й е кошмарно не само заради правописните грешки, с които е пълно. Те смятат, че малкото момиченце е лишено от способността да мечтае, а върху крехките си плещи носи отговорността за целия свят. „Какъв кошмар! Момиченце на 9 годинки не може да иска, вместо това мисли,че трябва да носи отговорност за целия свят.      А след това хората се изненадват, когато един човек не иска нищо от живота, не знае нищо за себе си и ненавижда работата си, която самият той не е избирал. Бедното дете\". „Отказът от собствени желания в ползва на състраданието – това е много тревожен симптом. Детето мисли, че е длъжно да направи избор. А здравият човек не прави такъв избор, при него и собствените му желания са удовлетворени, и състраданието се появява в нужния момент. Не трябва да се отказваш от себе си заради другите, това е нездравословна жертва\", гласят част от укорителните коментари. „Добро дете. Защо пък не?!\", „Не всички родители възпитават децата си като егоисти. На децата често им е присъщо състраданието. Те гледат филмчета, в които някой се грижи и страда заради приятеля си. Какво лошо има в това?\", са само част от мненията на хората, изказали се в защита на доброто момиченце.", "date": "2018.12.19", "title": "Алиса шокира всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390635-%D1%85%D1%83%D0%B1%D0%B0%D0%B2%D0%B0%D1%82%D0%B0-%D0%B0%D0%BD%D0%B0-%D0%B3%D1%80%D0%B5%D0%B9%D0%BD%D0%B0-%D0%B2-%D1%81%D0%BD%D0%B5%D0%B3%D0%B0", "text": "Бившата тенисистка Ана Иванович изглежда като най-щастливата жена на света. Красавицата се грижи за малко си момче. Сръбкинята и немският футболист Бастиан Швайнщайгер вече са родители на малкия Лука. Ана Иванович пусна снимки в социалните мрежи как се грижи за своя малък принц. Бившата тенисистка е извела на чист въздух навън сина си в снежния ден.     Иванович и Швайнщайгер станаха родители през месец март тази година. Футболистът и бившата тенисистка са съпрузи от лятото на 2016 година.  ", "date": "2018.12.19", "title": "Хубавата Ана грейна в снега"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390636-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес, е възможно да направите успешна покупка. Само не се опитвайте, да вършите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо. ТЕЛЕЦ ( 21 април - 21 май )  Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки. БЛИЗНАЦИ ( 22 май - 21 Юни ) Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.   РАК ( 22 юни - 23 юли ) Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милион пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови. ЛЪВ ( 24 юли - 23 август ) Може спокойно да смените професията си и да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза. ДЕВА ( 24-ти август - 23 септември ) Не преувеличавайте проблемите, които може да решите без външна намеса. По принцип те, ще са от личен характер, което може да доведе до конфликт с избраника. Ако се чувствате морално уморени, по-добре си починете. Желателно е, далеч от дома, сред природата или на вилата. Вечерта, е възможна среща със стар приятел. ВЕЗНИ( 24 септември - 23 октомври) Може да прибегнете до авантюри и рискове, за да се постигнете успех. Колкото и да е странно, това ще е единственият начин да се докажете в живота. Успешно ще се развиват сделки, преговори и кореспонденция в интернет. Вечерта е по-добре да прекарате у дома със семейството. Особено, ако имате битови проблеми и неотложни ремонти, които отдавна ви напрягат.   СКОРПИОН ( 24 октомври - 22 Ноември ) Очакват ви светли промени в живота, но спокойствие от този ден не чакайте. Необходимо е внимание при работа с документи. Възможни са скрити капани, затова се опитайте да ги намерите преди колегите. Лечението на хронични заболявания, ще бъде ефективно. Особено ако използвате доказани методи.   СТРЕЛЕЦ ( 23 Ноември - 21 Декември ) Може да решите стари проблеми, който отдавна ви тежат. Не разчитайте на големи печалби, задоволявайте се с това което заработвате. Неприятна ситуация, е възможна на работното място. Ако обърнете внимание на незначителните проблеми, ще постигнете заветните си цели. След бурята в семейството, чакайте затишие. КОЗИРОГ (22 Декември - 20 януари ) Възможни са пререкания с колеги. Въпреки, че много от тях, напротив, ще се държат с вас отстъпчиво и внимателно. Дяволът не е толкова черен, чували ли сте тази фраза? Така че, не е необходимо да устройвате драма, там където такава не може да съществува. В любовта, може не само да признаете чувствата си на любимия човек, но също така и да направите дългоочаквано предложение.  ВОДОЛЕЙ ( 21 януари -  19  февруари ) Може многократно да чуете, критики от страна на шефа. Е, и какво страшно има в това? Главното е, да го гледате в очите и да не го прекъсвате. Ако даде конструктивни предложения, ще трябва активно да ги реализирате в работата. Трябва да сте по-предпазливи, по пътя и в битовата сфера.   РИБИ ( 20 февруари - 20 март ) Възможни са проблеми, които значително да променят хода на текущите събития. Дори няма да разберете, как нещата ще тръгнат в различна посока. Финансова печалба, може да дойде от най-неочаквана страна. В любовта, не трябва да правите планове за бъдещето. Всички те, ще се провалят поради собствената ви неувереност във вашите възможности.", "date": "2018.12.19", "title": "Дневен хороскоп 19 декември"}
{"url": "http://www.classa.bg/%D1%81%D0%B2%D1%8F%D1%82/item/390637-%D0%BF%D0%BE-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-%D0%B3%D0%BE-%D0%BF%D1%80%D0%B0%D0%B2%D0%B5%D1%85%D0%BC%D0%B5-%D0%BF%D0%BE-%D0%B4%D0%BE%D0%B1%D1%80%D0%B5-%D0%B4%D0%B0%D0%BB%D0%B8", "text": "Нова книга на американската антроположка от Университета в Пенсилвания Кристен Годси - \"Защо жените правят по-хубав секс по време на социализъм\" - излага смело и нестаднартно твърдение - в социалистическото минало жените са били по-удовлетворени от сексуалния си живот. Годси винаги се е интересувала от живота и културата на Източна Европа и смята, че големите промени в края на 80-те години на миналия век са показателни за региона.     Тя дава пример с изследване от 1990-а година, според което преди падането на Берлинската стена жените от бившата Германска демократична република са изпитвали два пъти повече оргазми от жените на запад от Берлинската стена. Според авторката драстичната разлика се дължи на социалната система от двете страни на Стената и как тя е структурирана. Ако обществото е изградено така, че да подкрепя жените, да не ги наказва за решението им да имат деца и не обезценява труда им, те са по-щастливи и правят по-хубав секс. Обясненията на Годси за връзката между интимния живот и социализма обаче са мъгляви и не толкова категорични, колкото е заглавието на книгата й. В интервю за Vox писателката се чувства длъжна многократно да подчертава, че далеч не призовава за връщане на социалистическия строй и не иска да говори за борба между социализъм и капитализъм. Идеята на антроположката тръгва от друга отправна точка - свободният пазар влияе непропорционално на хората, които са по-ангажирани с полагането на грижи за слабите членове на обществото (възрастните и най-вече децата). А и преди, и през 2018-а, казва Годси, това са най-вече жените. Така те попадат в капан. От една страна жените са натоварени с отговорности, за които не получават трудово заплащане и стават зависими от партньорите си. Подобни връзки обикновено са неравностойни и не са в полза на жените, а дисбалансът няма как да не се отрази негативно и на сексуалния живот във връзката. Междувременно според Годси обществото продължава да очаква от жените да са по-грижовни и отзивчиви и извън дома си заради патриархалните стереотипи. Клишетата за това каква по характер трябва да бъде една жена допълнително я затормозяват, влияят на психиката й и оттам - на сексуалността й. Решението, по думите на авторката, не е да се върнем в Съветската ера. Тя смята, че добрият секс не може да оправдае репресиите и авторитаризма. Въпреки това е на мнение, че капиталистическото общество, в което липсват всякакви държавни регулации, води именно до описания по-горе затворен кръг от дискриминация над жените. С други думи, писателката мисли, че ако има повече регулации в полза на жените, в крайна сметка сексът в обществото ще бъде по-задоволителен. Годси дава за пример държави със силна социална политика като Норвегия, Канада и Австралия, където се работи съзнателно в посока подобряване живота на жените и елиминиране на неравноправието. Според нея е напълно приемливо правителството да се намеси в частния бизнес като го задължи да изплаща отпуск по майчинство, да пази работното място на младата майка и други подобни политики. Защо тогава заглавието на книгата е такова и дали не е, само за да привлече внимание и коменари? Като основа Готсби използва няколко изследвания, проведени в Източна Германия в сравнение със Западна Германия, както и в Полша и Чехословакия. Информацията доколко сексуалният живот на жените в тези държави е можел да бъде наречен по-задоволителен, е субективна, но все пак дава някаква отправна точка на авторката. В тези общества жената е имала зад гърба си социална система, която е насърчавала както раждаемостта, така и равната подялба на труда между мъжа и жената. Това кара Годси да смята, че спокойствието на жената, осигурено й от обществото, е водело до по-добър секс. А в момента, твърди писателката, капитализмът моделира не само пазара на труда, но започва да моделира и човешките емоции. Оттам страда не само интимният живот, но и социалният. Мнението на Готсби е, че в страни, в които жената има финансова независимост, осигурена от държавата, ситуацията е различна. Посланието е ясно - нерегулираният капитализъм е вреден за жените, а социализмът (в американското разбиране за тази идея) носи някои идеи, които да взаимстваме за тяхно добро. Тя дава пример с Източна Германия преди 1989-а, където на майките са предоставяни дрехи, основни хранителни продукти и безплатни грижи за децата. След падането на Берлинската стена изведнъж раждаемостта спада със 60 на сто. Колкото и примери обаче да дава Годси, идеята, че сексът по време на социализъм е бил по-добър, е много трудно доказуема. Върху сексуалността влияят много други фактори извън икономическите. Единственото наистина вярно нещо в твърденията й е, че в общества с по-високо полово равноправие, жените споделят, че се чувстват по-удовлетворени сексуално. Нарочно или не, авторката избира много точен момент, в който да издаде книгата \"Защо жените правят по-хубав секс по време на социализъм\". Редица държави искат да повишат нивата на раждаемостта, но не уцелват правилната формула за целта. Политики като осигурено от държавата образование и здравеопазване, социални придобивки и държавни регулации в полза на жените звучат като примамлив начин жените да бъдат стимулирани да правят повече секс и повече деца. Само се чудим как 29 години след разпада на Източния блок никой не иска да пробва отново...", "date": "2018.12.19", "title": "\"По социализма го правехме по-добре\". Дали?"}
{"url": "http://www.classa.bg/%D1%81%D0%B2%D1%8F%D1%82/item/390638-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8-11-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D1%82%D0%B0%D0%BD%D1%86%D1%83%D0%B2%D0%B0-%D0%B2-%D0%B3%D0%B5%D0%B9-%D0%B1%D0%B0%D1%80-%D0%B2-%D0%BD%D1%8E-%D0%B9%D0%BE%D1%80%D0%BA-%D0%B7%D0%B0%D0%BC%D0%B5%D1%80%D1%8F%D1%82-%D0%B3%D0%BE-%D1%81-%D0%B1%D0%B0%D0%BD%D0%BA%D0%BD%D0%BE%D1%82%D0%B8-%D0%B2%D0%B8%D0%B4%D0%B5%D0%BE", "text": "  На 1ви декември 11-годишно момче, облечено като травестит, танцува със сексуални движения на сцената на гей-бар „3 Dollar Bill” в Бруклин, Ню Йорк. Детето, Дезмънд Наполес, е облечено като Гуен Стефани – пълен травеститски грим, руса перука, включително изрязано горнище – докато танцува на парчето на No Doubt “Like a Girl” и получава банкноти от възрастните мъже, които гледат изпълнението. Daily Wire видя и потвърждава „пърформанса“ на видео и снимки в социалните мрежи, но избра да не посочва линк към експлоататорския запис. \r\n   Пърформансът, качен първо от ютубърът Йозеф Озиа, беше промотиран и от клуба „3 Dollar Bill”. \r\n “Само в Ню Йорк… нощен клуб, който ще ви накара да кажете Уау!!!“, се казва в промоцията. \r\n „С УЧАСТИЕТО НА: Изгряващата легенда от Телевизията ДЕЗМЪНД Е ИЗУМИТЕЛЕН!!! ИЗПЪЛНЕНИЕ НА ЖИВО!… Тази сцена, този дансинг, това място… е наше, докато го защитаваме.“ \r\n Промоционалният текст отбелязва, че бар „3 Dollar Bill” е „собственост и се управлява от куиър хора, които осигуряват безопасно пространство за любов. Ние уважаваме всяко човешко същество, докато това човешко същество също уважава всички около него.“ \r\n   \r\n   „Напуснах, след като видях дете да танцува на сцената посред нощ за пари. Това беше в събота вечерта и оттогава непрекъснато се чувствам смутен“, се казва в един коментар с нисък рейтинг на страницата на „3 Dollar Bill” в Yelp. \r\n Други коментатори отбелязват, че клубът има политика за неизползване на мобилни телефони, както се подчертава от Dangerous.com. \r\n „Клубът има странна политика за неизползване на мобилни телефони, но ние искахме да се забавляваме и приехме това. Служителят сложи нашите телефони в затворени калъфи, които можехме да разнасяме из клуба. На влизане ни сложиха печати на ръцете и написаха с перманентен маркер на китките ни номерата и цените на телефоните ни.“, казва друг коментатор. \r\n Също в коментар се казва: „Карат те да си сложиш телефона в заключващ се калъф на вратата, така че да не можеш да го използваш, докато си там. Можеш да си го сложиш в джоба, но не можеш да отвориш калъфа.“ \r\n Докато мнозина са отвратени от родителите на Дезмънд заради прекалено сексуалния начин, по който детето се изявява публично, медиите неспирно промотират „вдъхновяващото“ дете-травестит. \r\n Левичарският сайт The Daily Beast излезе със статия от февруари, озаглавена „Ру Пол обича хлапето-травестит Дезмънд. Вие също ще го обикнете. Бясно“. През юни шоуто Todаy промотира свръх-сексуализираното дете: „Вижте 10-годишното дете-травестит, което завладя социалните мрежи с вдъхновяващо послание“, е заглавието на видео-интервюто с Дезмънд. \r\n „Наистина е прекрасно да бъдеш в светлините на прожекторите, защото получавам толкова много подкрепа и съм вдъхновение за толкова много хора, което е една от най-важните ми цели“, казва Дезмънд пред The Daily Beast. „Харесва ми славата, и да помагам на ЛГБТ общността да се борим за нашите права.“ \r\n Когато Дезмънд е само на шест години е сниман в музикален видеоклип с травестити и с победителя от шестия сезон на травеститското шоу на Ру Пол Drag Race Jinkx Monsoon. В четвърти клас детето е използвано в кампанията на ЛГБТ, като държи реч на гей прайда в Ню Йорк през 2017. \r\n Въпреки че Дезмънд казва пред The Daily Beast, че семейството му не получава пари от неговите травеститски начинания, изглежда родителите се ориентират към печалбата (ако не са го направили вече). „Текущите проекти“ на Дезмънд са регистрирани на DesmondIsAmazing.com и включват линия облекло специално за „деца-травестити“,    наречена Haus of Amazing. \r\n             \r\n", "date": "2018.12.19", "title": "Евроатлантически ценности: 11-годишно момче танцува в гей-бар в Ню Йорк. Замерят го с банкноти (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/390639-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D0%B8%D1%82%D0%B5-%D1%81%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%85%D0%B0%D0%BE%D1%81,-%D0%BE%D1%87%D0%B5%D1%80%D1%82%D0%B0%D0%B2%D0%B0-%D1%81%D0%B5-%D0%BD%D0%BE%D0%B2-%D0%BC%D0%BE%D0%B4%D0%B5%D0%BB", "text": "Караници в Овалния кабинет, крясъци в британския парламент и бунтове на „Шанз елизе“. Настъпи период на хаос за страните, които крепяха световния ред, време на нестабилност за баланса на сили, който властваше от десетилетия. По целия свят хората поставят под съмнение истини, които дълго време са смятали за подразбиращи се, и отхвърлят някои от тях като фалшиви новини. Те заменят традиции, които дълго време са възприемали като неподлежащи на промяна, със спонтанни нововъведения.     Във Франция хората, които се чувстват забравени от глобализиращия се се свят, прекараха последните няколко седмици в шествия и бунтове като знак на протест срещу правителството си, което наричат елитарно и изгубило връзка с народа. Първоначалното пренебрежение на правителството изглежда потвърди подозренията им, но в крайна сметка то бе принудено да смени подхода. Великобритания все още се възстановява от референдума, който правителството й организира, за да запуши устата на опонентите си, които обаче удържаха победа. Сега, когато политиците се чудят как да изпълнят изразената на референдума воля, правителството е напът да рухне. А в Съединените щати един президент, когото някои обвиняват, че погазва скъпи на нацията идеали, агресивно загърбва протокола и порядките, с които са се съобразявали десетки негови предшественици. Твърдите му поддръжници са във възторг, а на много други направо им се вие свят. Още повече, че тези събития се разиграват не само в страните на лозунга „Свобода, равенство, братство“, Магна Харта и Декларацията за независимост, а и в целия западен свят. Събитията се развиват подобно навсякъде: хората извън властовите центрове отхвърлят политическите елити, за които смятат, че ги имат за даденост, и подкрепят нови движения, които не спазват правилата и често се заиграват с най-ниските им мисли. Нека изясним, не става дума за отслабване на демокрацията. В известен смисъл е точно обратното. Демоде ли е консенсусът? На Запад най-позната е непряката демокрация, при която желанията на избирателите помагат да се формират институциите, които извършват управленската дейност и много често служат като буфери, които успокояват бурните политически води. Възникващите модели обаче водят до по-фундаментални и понякога по-агресивни форми на демокрация, при които гласуването и другите политически прояви имат по-директен ефект или при които се овластява една личност, която да заобикаля институциите. В рамките на този процес демократичните страни рискуват да изгубят десетилетната традиция на консенсуса – общото съгласие как да се живее, да се управлява и да се взаимодейства с останалите, което доминираше след края на Втората световна война. Как се случи всичко това? Да се върнем едно десетилетие назад, когато схемата на Понци с високорискови ипотеки с ниски депозити постави световната финансова система на колене. Последвалите години на рецесия и строги бюджетни икономии засилиха впечатлението, че е нарушено негласното споразумение, запазило политическия естаблишмънт в продължение на десетилетия: че всяко следващо поколение ще живее по-добре от предходното. „Не сме забравили 2008 г. Върнете ни парите“, гласи надпис на стената на банка в близост до булевард „Шанз Елизе“, станал сцена на бунтове. Към това трябва да прибавим и създаващата проблеми технология, която заменя счетоводителите с алгоритми, секретарките със Сири (Siri) и шофьорите със собствените им камиони. Да добавим и присъствието навсякъде на социалните мрежи, които премахнаха филтрите за истинност и добри обноски, които някога съпътстваха политическото говорене. Всички тези неща стават на фона на кампания за кибератаки, насърчавана от враговете на Запада и имаща за цел да разпространява дезинформация, да създава подозрения и всява объркване. Взривоопасната смес избухна през 2016 г., а последствията все още са налице. През юни 2016 г., след повече от четири десетилетия на колебливо членство в европейския клуб, Великобритания проведе референдум, който, по думите на тогавашния премиер Дейвид Камерън, имаше за цел „да реши европейския въпрос“ веднъж и завинаги. След кампания на ксенофобско разпространяване на страх и финансови нарушения британците гласуваха масово и с малка разлика одобриха излизането от Европейския съюз, което шокира политическата класа. Камерън подаде оставка, а негов приемник на премиерския пост стана Тереза Мей, която бе натоварена с незавидната задача да договори елегантно излизане от ЕС с радостните поддръжници на Брекзит, паникьосаните привърженици на оставането и раздразнените мними приятели на Европа. Мей оцеля миналата седмица на косъм при вот срещу лидерската й позиция, но правителството и може да падне по всяко време, докато тя се опитва да предотврати потенциално катастрофалния Брекзит „без сделка“ на 29 март. През ноември 2016 г. дойде ред на САЩ да потъпчат традицията. След една нецивилизована кампания, която опустоши интернет, Доналд Тръмп спечели тежката изборна надпревара и стана лидер на свободния свят. Почти всичко, което последва, не беше по сценарий. Като се започне от прибързаната му и необмислена външна политика и се стигне до поставянето под въпрос на американската традиция за разделение на властите, целият набор от дейности на Тръмп повдигна въпроса дали той (и като последица и САЩ) ще се придържат към дългогодишните принципи и ангажименти. За най-могъщата държава на света подобна несигурност не е маловажен въпрос. Франция пое по същия път през май миналата година, когато един млад банкер и бивш министър на икономиката успя да убеди избирателите, че е аутсайдер, че е човек извън политиката. Хиперглобализмът на Еманюел Макрон влезе в контраст с ксенофобията на Тръмп, но той също твърдеше, че ще пресуши блатото и ще защитава обикновените хора. Това обещание бързо повехна. Макрон скоро стана известен като „президента на богатите“. На имиджа му не се отрази положително изказването му, че Франция се нуждае от „Юпитер“ (главното божество в римската митология). Гневът достигна връхната си точка, когато Макрон, ,уж в защита на околната среда, заяви, че ще повиши вече и без това изключително високите данъци върху горивата. Хората, на които им омръзна от високите данъци и скъпия живот, излязоха по улиците на протести (някои от които белязани от насилие), те разтърсиха страната и принудиха Макрон да отстъпи. Следва: Още неяснота Хаосът не свършва с това. По целия свят политиците възприемат нов начин на мислене. От президента на Филипините Родриго Дутерте до избрания за президент на Бразилия Жаир Болсонаро кандидати печелят избори въпреки (или може би поради) до такава степен политически некоректни изказвания и действия, които до неотдавна щяха да им гарантират поражение. Новият хаотичен пейзаж създава възможности за държави като Китай, които се стремят да разширят влиянието си в кътчета на планетата, където допреди това не са присъствали. Дали това е повратна точка в съвременната политическа история? Западните либерални демокрации към момента изглеждат почти старомодно и тихо безделничат някъде в ъгъла, докато най-видният им защитник, германският канцлер Ангела Меркел, бавно се отдръпва от светлината на прожекторите. Темите на западните демократични революции са по-значими от всякога, макар и в нови форми. Дали тези пронизващи нови гласове са път към свободата? Въпросът остава отворен, както и дали резултатът ще бъде по-голямо равенство, за което толкова много хора казват, че копнеят. А извън тези два въпроса има трети, може би по-актуален въпрос: Дали в този повратен момент на бурна трансформация братството, което сплотяваше народите в следвоенния период, има някакъв шанс да оцелее? БТА", "date": "2018.12.19", "title": "Демокрациите са в политически хаос, очертава се нов модел"}
{"url": "http://www.classa.bg/%D1%81%D0%B2%D1%8F%D1%82/item/390640-%D0%BE%D1%80%D0%B1%D0%B0%D0%BD-%D0%B8%D0%B7%D0%BF%D1%80%D0%BE%D0%B1%D0%B2%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE%D1%82%D0%BE", "text": "Унгарският премиер Виктор Орбан прокара редица непопулярни закони, които предизвикаха масови протести и отделни прояви на насилие. Автократичният лидер изпробва границите на допустимото с рискованите си политически маневри и ако не направи крачка назад, рискува да изгуби превъзходството си. Откакто партията му Фидес спечели абсолютно мнозинство на изборите през април и го направи премиер за трети пореден мандат, Орбан започна да затяга хватката си върху страната. През последните седмици той започна стремителна атака срещу последните останали препятствия пред властта му.     В края на миналия месец над 400 медии, основани или закупени от съюзници на Орбан, бяха обединени в организация с идеална цел, наречена Фондация „Централноевропейски печат и медии“. Премиерът изключи тази организация от регулаторния контрол, като я обяви за „стратегическа“. По-рано този месец основаният от Джордж Сорос Централноевропейски университет обяви, че ще се премести във Виена, след като няколко години води борба да остане в Будапеща. А миналата седмица парламентът прие закон, който изважда административните спорове от правомощията на Върховния съд. Това важи и за спорове при избори, корупция и полицейски произвол. Учреден бе специален орган по тези въпроси, който се отчита на министъра на правосъдието. Орбан се отнася презрително с опозиционните политици, журналистите и активистите, които протестират срещу тези мерки. Той отдавна знае, че те не са достатъчно многобройни или решителни, за да създадат проблеми. Този път обаче той може би допусна тактическа грешка: миналата седмица Фидес прокара нови трудови закони, които позволяват на работодателите да възлагат до 400 часа извънреден труд годишно вместо сегашните 250 и да отлагат заплащането им до три години вместо до една. Мярката е аргументирана със стремежа да се реши проблема с недостига на работна ръка и работниците ще имат възможност да отказват да полагат извънреден труд. Синдикатите обаче посочиха, че работодателите разполагат с достатъчно начини да окажат натиск на подчинените си да приемат да работят извънредно. Около 3000 души започнаха да протестират срещу „робовладелските закони“ веднага след приемането им на 12 декември. Докато група опозиционни депутати се опитваха да влязат в държавната телевизия в неделя, за да представят позицията си, протестиращи граждани, по различни оценки между 2000 и 10 000, се събраха пред телевизията в Будапеща. На политиците бе отказано да застанат пред камерите и те организираха седящ протест. Във Фейсбук на живо се излъчваше как един от тях бива принудително отстранен и това светкавично се разпространи в интернет. В момента, в който пиша това, и двете страни са в патова ситуация. През последните години унгарците обикновено не бяха особено склонни да се включват в масови протести, а когато го правеха, тези прояви обикновено протичаха относително мирно. Дори след падането на комунизма в страната имаше по-малко протести, отколкото в Полша или Източна Германия. Когато обаче унгарците се ядосат, властите трудно успяват да ги успокоят. През 2014 г. Орбан бе принуден след продължителни демонстрации да се откаже от въвеждане на данък върху интернет. Има и един още по-смущаващ за този политик прецедент: през 2006 г. сградата на държавната телевизия стана център на протестите, които за малко не свалиха правителството на премиера Ференц Дюрчани. Протестите бяха предизвикани от изтекъл запис, в който Дюрчани признава, че правителството му не е направило нищо полезно през четиригодишния си мандат. Те прераснаха в насилие, когато демонстрантите нахлуха в телевизията, за да излъчат исканията си и за кратко я окупираха, преди полицията да се върне с подкрепления. Въпреки че Дюрчани се задържа на премиерския пост до 2009 г., беше само въпрос на време тогавашната главна опозиционна партия Фидес да вземе властта, което стана през 2010 г. Орбан успешно отблъсква опитите на представители на ЕС да озаптят авторитарните му импулси. Въпреки всички критики Фидес остава член на най-голямата група в Европейския парламент, тази на десноцентристката Европейска народна партия. Потискането на вътрешнополитически протести срещу закони, които пряко влияят на ежедневието на обикновените граждани, е по-трудно начинание, дори в относително кротката Унгария. Орбан може би надценява способността си да води борба на няколко фронта едновременно. БТА", "date": "2018.12.19", "title": "Орбан изпробва границите на допустимото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390641-%D0%BF%D1%80%D0%BE%D1%81%D1%82%D0%BE%D0%B4%D1%83%D1%88%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D1%8F-%D0%BD%D0%B0-%D0%B3-%D0%B6%D0%B0-%D1%80%D0%B0%D0%B4%D0%B5%D0%B2%D0%B0", "text": "Румен Радев отново успя да привлече внимание. Но този път чрез съпругата си, която даде интервю за голяма телевизия. С простодушните си откровения президентшата се опита да се хареса на \"народа\". И сигурно е успяла.           В навечерието на празниците се разигра поредният епизод от многопластовия сблъсък между ГЕРБ и президента Румен Радев, който сезира Конституционния съд във връзка с промените в Закона за корпоративното подоходно облагане. „Той ни шамари ежедневно, а излиза, че ние водим война”, заяви премиерът Борисов по адрес на президента. А съпартиецът му Цветан Цветанов не пропусна да постави под съмнение легалното финансиране на кампанията, довела Радев на „Дондуков” 2.     Но г-н Радев трябва да бъде нащрек не само в конфликта с управляващата партия ГЕРБ, а и в отношенията си с ракетата-носител БСП. Социалистическата партия ще го използва, докато ѝ е изгодно. Но бързо може да се обърне срещу него, ако установи, че се опитва да дезертира. Или ако привиди някаква друга заплаха в неговите действия. Може обаче да се окаже, че върховният главнокомандващ трябва да се опасява не толкова от козните на политическите си опоненти, колкото от гръмките изяви на неговата „домашна ПВО” Десислава Радева. \" Една от нас \" Не може да се отрече, че житейската спътница на г-н Радев изобщо не се притеснява от общественото внимание. Тя определено не е почитател на медийната сянка. Примери много - като се започне от широко коментираните ѝ постинги във Фейсбук, скандалите с нейния автомобил, участието ѝ на конференцията в Катовице и се стигне до последното ѝ интервю за bTV. Ред въпроси поставя и назначаването на Радева за пиар на ВВС, когато техен шеф е сегашният президент. И ако екшънът с лимузината на президентшата подлежи на интерпретации (тоест, дали няма опит чрез нейното дискредитиране да бъде „ударен” съпругът ѝ), то собствените ѝ слова могат да обезоръжат и най-ревностните фенове на авиатора. В интервюто за bTV г-жа Радева говори без задръжки за своята младост, за натрупания опит като работничка в рибоконсервна фабрика, като манекенка, припечелваща по 10 лева на ревю, като стажант-танцьорка на кючек („циганите ме учеха как да играя кючек, но една от тях, след много учене, ми каза: нищо няма да стане от теб, ни тука имаш, ни тука”). Разказва и за познанството си с шоумена Слави Трифонов, започнало в Студентски град на „филия мас и щафета салам\". Тук трябва да кажем, че някои от предшественичките на г-жа Радева също предизвикваха противоречиви коментари. Твърди се например, че Антонина Стоянова е сред прототипите на напористата Първа дама от романа на Алек Попов „Мисия Лондон”. Да припомним накратко, че президентшата в романа на Попов си беше поставила заветната цел да впечатли дълбоко английската кралица, а готвачът на посолството поднесе на тържествената вечеря в чест на кралицата любимите водни птици на Нейно Величество. Бедни, бедни посланико Варадине, какъв пожар ти дойде до главата… Но да оставим трагичната участ на птиците и да се върнем към интервюто на г-жа Радева. С тази своя изява тя очевидно се опитва да се хареса на публиката. Или казано по-старомодно - „на широките народни маси”. Внушаваните от нея добродетели са скромност, непретенциозност и непридирчивост („никой не ми прави кафето сутрин”, „няма и щатен готвач”, „дрехи, прически, гримове - всичко е от заплатата на Румен”, „не ми се иска втори мандат”, „не ми се иска и първи” и т.н.). Изобщо: Лайквайте ме, аз съм като вас! Поне за част от аудиторията думите ѝ имат обратен ефект. Защото по този начин по-бдителните избиратели трудно ще бъдат спечелени за каузата. В същото време обаче нейните закачки едва ли ще увредят сериозно популярността на авиатора. Нещо повече: може дори да я увеличат. Какво  \" селектираме \"  като елит Тук на помощ идва политически некоректната „теорема” на професора депутат Иво Христов за „80-те процента дебили”. Което, според мен, е глобален тренд. Преди няколко години мои колеги от Македония, дошли на гости в България, купиха няколко екземпляра от „Мисия Лондон”. Гледали били филма, така разбрали и за романа. Смяха се много. Закачки, радостно бълбукане, възклицания: „Ееех, същото като при нас!”. Все по-често именно това „селектираме” като елит. А като говорим за София и Скопие, лесно можем да стигнем и до Вашингтон. И още нещо. Г-н Борисов (също пораснал с филийки с мас, докато ритал топка в махалата) и г-н Радев са сходни като политически продукт. И спокойно можем да допуснем, че ако към днешна дата имаше г-жа Борисова, тя може би щеше да е много близка по манталитет на г-жа Радева. Впрочем, дали не е време да се разходим до Барселона? Накратко: тандемът Радев и Радева ще ни радва и занапред. Продължавайки оттам, докъдето г-н Борисов стигна сам.    ", "date": "2018.12.19", "title": "Простодушните откровения на г-жа Радева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390632-%D0%B8-%D1%82%D0%BE%D0%B2%D0%B0-%D1%81%D0%B5-%D1%81%D0%BB%D1%83%D1%87%D0%B2%D0%B0", "text": "Посетител в СПА салон съди масажист, който му направил масаж с не особено „щастлив край“. 34-годишният мъж се оплакал, че масажистът го нападнал сексуално като отделил твърде голямо внимание на задника му и опипал интимните му части, съобщава „Сън“.   Потърпевшият заявил, че „замръзнал на място“ и след посегателството повикал ченгетата. Според разказа му в показанията пред съда, той бил покрит само с кърпа, докато масажистът Пеи Тиан му правил „напълно нормален масаж“. Но 10 минути след началото на сеанса Тиан започнал да се фокусира твърде много върху задника на клиента за необичайно дълго време, карайки го да се чувства много некомфортно. Докато клиентът ставал все по-неспокоен, Тиан си преместил ръката по-надолу и започнал да масажира интимните му части. „В нито един момент, устно или по друг начин, клиентът не е давал съгласието си Тиан да докосва пениса му. Нито пък е заявявал желание за това“, пише в жалбата. Мъжът бил толкова шокиран от действията на Тиан, че „замръзнал на място“, когато той му дръпнал кърпата и му казал да се обърне. В този момент, съвземайки се частично, мъжът внезапно станал от масата и казал на Тиан да излезе от стаята. Веднага след това повикал полицаи, които арестували Тиан.     Случката се разиграла в Living Fresh Men's Spa, на 22-ра улица в Манхатън, Ню Йорк. Центърът има репутацията на скъп и престижен, а също и на място, посещавано предимно от гейове. От там обясниха, че въпросният масажист все още работи за тях. Имал стаж от 10 години. „Ние не сме такъв СПА център“, заяви рецепционистът на салона, отхвърляйки съмненията, които витаят около доста места за масаж – че предлагат по-специфични, интимни услуги. В иска на пострадалия се посочва още, че собствениците на центъра знаят за „незаконните разтривания“, но не правят нищо, за да ги спрат. В един от коментарите на клиентите за въпросното СПА мъж с никнейм „Г-н М“ разказва, че отишъл там за масаж на гърба, но терапевтът „веднага започнал да му мачка задника“.     Адвокатът на пострадалия коментира възмутено: „СПА центърът, чрез своето мълчание и бездействие, приема идеята, че гейовете, които ходят в гей СПА центрове, са съгласни да бъдат докосвани на интимни места от персонала. И макар че хората могат да се присмеят на това, че СПА центровете се превръщат в места за секс – с „щастлив край“ или оргии в съблекалните, по-голямата част от хората ходят на тези места за лечение или релакс, не за секс“.", "date": "2018.12.19", "title": "И това се случва..."}
