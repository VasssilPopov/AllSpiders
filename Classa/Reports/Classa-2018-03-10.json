{"url": "http://www.classa.bg/%D1%82%D0%B5%D1%85%D0%BD%D0%BE/item/379507-%D1%83%D0%B8%D0%BD%D0%B4%D0%BE%D1%83%D1%81-10-%D1%81-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82", "text": "Следващата голяма актуализация на Windows 10 ще добави в операционната система множество нови функции и технологии, свързани с изкуствения интелект, съобщи Microsoft. Всеки разработчик на нов софтуер за Windows ще може да използва изкуствен интелект в своите проекти. За целта Microsoft е създала специална платформа за изкуствен интелект, наречена AI Platform. Платформата ще даде в ръцете на разработчиците готови модели за машинно обучение, които те ще могат да използват в своите приложения. Подобно е предназначението и на платформата Windows ML. Нещо повече, разработчиците ще могат да създават софтуер, който задейства технологии за изкуствен интелект, без да се обръща към специални облачни услуги, а ползвайки само хардуерните и софтуерните възможности на РС-то. Поддръжката на общоприетия стандарт ONNX следва да опрости разработката на нови приложения. AI инициативата на Microsoft вече се подкрепя от партньори като Nvidia, Intel, AMD и Qualcomm.", "date": "2018.03.10", "title": "Уиндоус 10 с изкуствен интелект"}
{"url": "http://www.classa.bg/%D1%81%D0%B2%D1%8F%D1%82/item/379499-%D0%BA%D1%8A%D0%B4%D0%B5-%D0%B8-%D0%BA%D0%BE%D0%B3%D0%B0-%D1%89%D0%B5-%D0%BF%D0%B0%D0%B4%D0%BD%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D1%82%D0%BE%D0%BA%D1%81%D0%B8%D1%87%D0%BD%D0%B0%D1%82%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F", "text": "Китайската космическата станция Tiangong-1, която е извън контрол от март 2016 г., ще падне на Земята около една седмица преди или след 3 април, по данни на американската космическа корпорация.   От своя страна Европейската космическа агенция смята, че апаратурата - с тегло 8,5 тона - ще влезе отново в атмосферата на Земята някъде между 24 март и 19 април.   Американската компания заяви, че \"има възможност малко количество останки от Tiangong-1 да оцелеят при навлизането в атмосферата и да паднат на земята, което ще се случи в някакъв неопределен момент в диапазона от няколко стотин километра\".   Аерокосмическата корпорация отбелязва, че Tiangong-1 ще влезе в атмосферата в някаква точка между 43 градуса северна ширина и 43 градуса южна ширина. Областите, в които е по-висока вероятността от падане на устройството, са северен Китай, Близкия изток, Централна Италия, северна Испания, северните щати на САЩ, Нова Зеландия, Тасмания и части Южна Америка и Южна Африка.   Въпреки това, компанията казва, че шансовете останките на космическата станция да окажат влияние върху хората, са почти нулеви, дори и в най-лошия сценарий.   Според агенцията \"на борда на космически кораб може да има силно токсично и корозивно вещество, наречено хидразин, което може да оцелее при падането.\" Поради това Aerospace Corporation препоръчва да не се докосват остатъците или да се вдишват изпарения..", "date": "2018.03.10", "title": "Къде и кога ще падне на Земята токсичната китайска космическа станция"}
{"url": "http://www.classa.bg/%D1%81%D0%B2%D1%8F%D1%82/item/379500-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B7%D0%B0-%D1%81%D1%80%D0%B5%D1%89%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Белият дом обяви, че американският президент Доналд Тръмп е приел предложението за среща със севернокорейския лидер Ким Чен-ун.   Поканата на Ким дойде при американския президент под формата на устно послание, предадено чрез южнокорейската делегация, която посети Белия дом, според свидетелството на старши американски служител, предаде Ройтерс. Първоначално медиите съобщиха, че това е писмо.   Няколко дни по-рано стана известно, че лидерите на Южна Корея и Северна Корея, Муун Джае-ин и Ким чен-ун, ще проведат среща в края на април в демилитаризираната зона.   В четвъртък делегация от Южна Корея посети Белия дом, за да предаде посланието на севернокорейския лидер, който вече беше изявил готовност да преговаря със САЩ.   Тръмп, от друга страна, потвърди в четвъртък следобед, че Южна Корея ще направи \"голяма декларация\" за Северна Корея след срещата с южнокорейската делегация, съобщава ABC News.   Следобед съветникът по националната сигурност на Южна Корея, Чун Юнг-юн, проведе пресконференция в Белия дом, за да обяви волята на Северна Корея да се присъедини към плана за перманентна денуклеаризация на полуострова.   Според говорителя, властите на Пхенян разбират, че съвместните военни учения между Южна Корея и САЩ ще продължат, въпреки че са потвърдили, че ще се въздържат от ядрени опити.   Той каза, че както Сеул, така и Вашингтон и другите преговарящи са \"напълно ангажирани\" към ядреното разоръжаване на Корейския полуостров и са изразили своя \"оптимизъм\" за дипломатическия процес за мирно разрешаване на противоречията.   От своя страна, президентът Тръмп съобщи, че срещата със севернокорейския лидер може да се проведе през месец май и смята, че е направен \"голям пробив\".   Въпреки че американският президент е готов да се срещне с Ким, прессекретарят на Белия дом, Сара Сандърс, потвърди, че за Съединените щати е необходимо да се запазят \"всички санкции и максимален натиск\" срещу Северна Корея.   Сандърс заяви, че мястото или точната дата на срещата все още не е определена.", "date": "2018.03.10", "title": "Белият дом потвърди за среща Доналд Тръмп  - Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/379501-%D0%BD%D0%BE%D0%B2%D0%B8%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D1%82%D1%80%D1%80-%D0%B1%D0%B5%D0%B7-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D1%83%D0%B4%D0%B0%D1%80%D0%B8-%D0%BF%D1%80%D0%BE%D1%82%D0%B5%D0%BA%D1%86%D0%B8%D0%BE%D0%BD%D0%B8%D0%B7%D0%BC%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "В четвъртък беше подписано ново споразумение за икономическо сътрудничество в Транс-тихоокеанския регион (ТРР) от единадесет държави, след като Съединените щати се отказаха от този съюз през януари 2017 г.   Новото споразумение, известно като Интегрално и прогресивно споразумение за транс-тихоокеанско партньорство (CPTPP), ще представлява 13,5% от световната икономика, което е с 26,5% по-малко от 40%, когато САЩ бяха част от споразумението, съобщава China Daily.   Останалите единадесет държави, които съставляват новия алианс, са държави, граничещи с Тихия океан: Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур и Виетнам.   СРТРР се опитва да се справи с нарастващия икономически протекционизъм, разработен от САЩ, както и с голямата опозиция срещу глобализацията. В този смисъл многостранното споразумение между тези държави би било крачка напред по отношение на търговията и международното сътрудничество.   Тръмп подписа в четвъртък налагането на мита от 25% върху вноса на стомана и 10% върху алуминия. Мярката предизвика международна тревога и няколко държави отговориха на президента с възможни реципрочни действия. Един от засегнатите ще бъде Китай, който вече реагира, като предупреди, че ще даде \"подходящ и необходим\" отговор, в случай на търговска война със Съединените щати.   От своя страна, Европейският съюз също предупреди, че няма да остане бездеен. На 6 март беше съобщено, че Европейската комисия планира да приложи 25% мита за американски внос на стойност 2,800 млн. евро, в отговор на последните протекционистки мерки на САЩ.   Световната търговска организация (СТО) и Международният валутен фонд (МВФ) вече предупредиха, че светът е изложен на риск от \"търговска война\" заради изявленията на Тръмп и реакциите, които те генерират.   В края на януари 2017 г. Доналд Тръмп подписа заповед, в която обяви намерението си да оттегли САЩ от това споразумение, насърчавано от администрацията на Барак Обама, в опит да противодейства на растежа на китайската икономика.", "date": "2018.03.10", "title": "Новият договор  ТРР без САЩ може да удари протекционизма на Тръмп"}
{"url": "http://www.classa.bg/%D1%81%D0%B2%D1%8F%D1%82/item/379502-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D1%80%D1%83%D1%81%D0%B8%D1%8F,-%D1%81%D0%BB%D0%B5%D0%B4-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F", "text": "Няколко американски сенатори, в писмо до държавния секретар, призоваха Рекс Тилърсън за започване на нови стратегически преговори с Русия \"възможно най-скоро\", след изявленията на Владимир Путин за новите руски оръжия.   \"Стратегическият диалог между САЩ и Русия е по-спешен след речта на президента Путин на 1 март, когато той посочи новите ядрени оръжия, които Русия развива, включващи ядрена крилата ракета и подводен дрон. В момента, те не са лимитирани от споразумението СТАРТ III [Договор за съкращаване на стратегическите въоръжения] и ще са дестабилизиращи, ако бъдат разгърнати\", заявиха Джеф Мъркли, Даян Фейнстейн, Бърни Сандърс и Едуард Марки. \"САЩ трябва спешно да си взаимодействат с Русия, за да избегнат грешни изчислявания и да намалят вероятността от конфликт\", добавиха те.   В това писмо, сенатори твърдят, че има нарушения от страна на Русия на Договора за средния клас ядрени сили (INF) и призовават за решаването им \"чрез съществуващите разпоредби на Договора INF или чрез нови взаимно приемливи средства.\"   Те също призоваха администрацията на Тръмп да удължи договора \"СТАРТ III\", подписан между Русия и САЩ през април 2010 г. и да работи за подобряване на прозрачността по отношение на нестратегическите ядрени оръжия.", "date": "2018.03.10", "title": "Американски сенатори настояват за преговори с Русия, след разкритията на Путин за новите оръжия"}
{"url": "http://www.classa.bg/%D1%81%D0%B2%D1%8F%D1%82/item/379503-%D0%BF%D1%83%D1%82%D0%B8%D0%BD-%D1%81%D0%B5-%D0%B8%D0%B7%D0%BF%D0%BE%D0%B2%D1%8F%D0%B4%D0%B0-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B5-%D0%B8%D0%B7%D0%BB%D1%8A%D0%B3%D0%B0%D0%BB-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF", "text": "Миналата година, в рамките на срещата на върха на Г-20, която се проведе в Хамбург (Германия) на 7 и 8 юли, Путин малко излъгал, когато имал разговор с жените на президента на САЩ , Мелания Тръмп и на министър-председателя на Италия, Емануела Мауро, когато им разказал за своите риболовни успехи.   Лъжата на руския президент излезе наяве в документалния филм \"Световен ред 2018\" на Владимир Соловьов. \"Говорих за Русия, Сибир, за риболов, но, разбира се, както обикновено в такива случаи, поизлъгах малко. Когато разказваш за риболов, възможно ли е да не се прекалява? Разказах им за Камчатка, за нашите диви животни, за камчатските мечки, за тигрите на Далечния Изток \", призна Путин в документалния филм.   По време на разговора си с Мелания Тръмп и Емануела Мауро, руският президент споменал също програмата за подкрепа на демографското развитие на страната, която помага на майките и децата. Според Путин, жените на политиците били изненадани от сумата на така наречения \"майчински\" капитал, който руското правителство предоставя на жените, за раждането на техните деца.", "date": "2018.03.10", "title": "Путин се изповяда за какво е излъгал Мелания Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379504-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%BD%D0%B0%D0%B1%D0%BE%D1%80%D0%BD%D0%B0-%D1%81%D0%BB%D1%83%D0%B6%D0%B1%D0%B0", "text": "Когато Швеция върна наборната служба от началото на тази година, това бе директен отговор на нарастващото напрежение в Балтийския регион и затрудненията при попълването на професионалната армия. Сега Франция също обсъжда повторното въвеждане на военна служба, която страната изискваше от всички млади мъже, докато не беше премахната от президента Жак Ширак през 1997 г. За разлика от Швеция обаче далеч не е ясно каква е гледната точка на Франция. По време на предизборната си кампания миналата година Еманюел Макрон обеща да върне задължителната военна служба, макар и само за един месец. Правилото ще се прилага, каза той, за всички мъже и жени през някоя от трите години след 18-ия рожден ден на всеки гражданин. Към момента тази концепция не стои на дневен ред. Но в последните си декларации президентът започна да говори за \"универсална национална служба\", която може да бъде отчасти \"гражданска\", но би включвала някакво неопределено \"прилагане\" на военните дела. За разлика от шведската система, в която войниците служат от 9 до 12 месеца, френската версия, каза Макрон, ще продължи от три до шест месеца. Той е възложил на генерал да развие тази идея. Едно проучване показа, че 3/5 от французите одобряват плана. И Макрон изглежда решен да продължи напред. Но военните не са особено доволни. Армията не е изправена пред проблем с набирането. Тя провежда операции в Африка и Близкия изток, а и патрулира по улиците във Франция. Когато Макрон се позовава на необходимостта от \"национално сближаване\" или нарича своя план \"проект за общество\", военните побесняват. Те нямат желание да действат като социална услуга за 600 000 – 800 000 души, които ще бъдат обхванати всяка година, нито да налагат службата на нежелаещите. \"Ако не можете да убедите младите хора, че това е императив на националната сигурност, ще бъде много трудно да ги принудите\", отбелязва Франсоа Хейсбург от Фондацията за стратегически изследвания, който е скептичен към идеята. Има и опасения за бюджета. Макрон първоначално оцени разходите за издръжка на внушителните 2 – 3 млрд. евро годишно при едномесечна служба. Освен това по време на кампанията той спомена, че инвестиционните разходи ще са от порядъка на 15 – 20 млрд. евро – огромна сума, която достига половината от годишния френски бюджет за отбрана. Някои смятат, че числата са попаднали в речта на президента от съветници, които са искали идеята да изглежда неприложима. Скорошни оценки предполагат, че разходите за изграждането на 18 регионални центъра във Франция, за да се вземат 4500 младежи за един месец наведнъж, ще бъдат около 3,6 млрд. евро. Най-неясно от всичко е какво иска да постигне Макрон. Той, изглежда, има различни цели, които не са пряко свързани с националната отбрана: изграждане на уважение към силите за сигурност, обединяване на хора от различни среди и развиване на чувство за национална принадлежност. Но тази широка социална цел може да се окаже непостижима. Парламентарен доклад наскоро разкритикува едномесечната задължителна служба като инструмент за достигане до подобен ефект. В него се посочва, че тийнейджърите, които се замесват в престъпления или се радикализират, често го правят преди навършване на 18-годишна възраст. Нито пък допуска, че такъв проект може да обедини нацията. Идеята, че \"няколко седмици военно обучение би било достатъчно, за да се развие чувството за национална принадлежност сред 18 – 21-годишните, заключава той, е илюзорно\".", "date": "2018.03.10", "title": "Макрон иска наборна служба"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379505-%D1%85%D0%B0%D0%B9%D0%BD%D0%B5%D0%BA%D0%B5%D0%BD-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BA%D0%B8%D1%82%D0%B0%D0%B9", "text": "Китайската China Resources Beer (Holdings) е в процес на преговори за придобиване на бизнеса на пивоварната Heineken в Китай в сделка, която може да надвиши 1 млрд. долара, тъй като най-големият местен пивовар в страната търси нов двигател на растеж от премиум марки, съобщи Ройтерс. Преговорите се случват в момент, когато глобалните бирени гиганти като Heineken, AB InBev и Carlsberg са изправени пред ожесточена конкуренция от страна на местните конкуренти, а и помежду си, в развиващите се пазари, които се явяват двигател на растежа за световните пивовари. Китай е най-големият пазар на бира в света по обем продажби. Най-голямата марка на CR Beer - Snow, е най-продаваната бира в света, но почти всички продажби са в Китай. Един от източниците казва, че сделката между CR Beer и Heineken най-вероятно ще включва три пивоварни - в провинциите Гуандун, Хайнан и Жейянг, дистрибуторската дейност на Heineken и нейните марки в Китай. Пивоварите са обсъдили суап на акции като част от сделката, заяви източник пред Ройтерс. Детайлите не са окончателно договорени и преговорите все още могат да пропаднат, допълва източникът, поискал анонимност, тъй като информацията не е публична. Двете компании са отказали да отговорят на запитванията за коментар.  ", "date": "2018.03.10", "title": "Хайнекен излиза от Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379506-%D0%BF%D0%B8%D1%81%D0%BC%D0%BE-%D0%B7%D0%B0-%D0%BA%D0%BE%D0%BC%D1%84%D0%BE%D1%80%D1%82", "text": "Като гледа човек касите на топлофикацията, никога няма да повярва, че дерат толкова пари от зиморничавите софиянци. Задушно, прашно, някакво нещастно растение се гърчи в ъгъла, забучено в саксията, а до него – пенсионирана учителка по математика, която го играе бодигард. Добър ви ден, рекох, завалиите, много сте я закършили вие бе, ама днес ви е щастливият ден – защото аз дойдох. Касиерката ме зяпна шарено и се зачуди дали да не натисне копчето под масата, затова побързах да поясня, че ида с мир, и подавам хартийката. Касиерката ме загледа още по-шарено и попита какво е това. Това е писмо за комфорт, обясних, в смисъл – документ, с който намеквам, че имам известни, макар и все още неопределени и не много ясни намерения да ви платя ония фактури за миналата година, но без особен ангажимент откъм срокове и суми, просто – да знаете, че мисля за вас, да сте спокойни и да се почувствате по-комфортно. Изгониха ме – нищо чудно, че топлофикациите са го закъсали, при толкова неграмотен персонал. Хич бива ли да не знаят какво е това – писмо за комфорт! Виж, банките са друго нещо – лъскаво, чистичко, касиерките имат униформени шалчета, а бодигардът – и пищов, изобщо – цари ред, спокойствие, тишина, банкнотоброене и уважение към клиента. Добър ден, казах, от писмата и обажданията на ваши колеги стигнах до обоснованото предположение, че се притеснявате от това, че нещо ми закъсняват вноските по кредита. В днешно време стресът е бич за човечеството, затова ви нося документ, от който ще се почувствате много по-комфортно – ето, с това писмо декларирам доброто си намерение един хубав ден да си получите парите с лихвите барабар и да се разделим като добри приятели и коректни бизнес партньори. Чувствате ли се вече по-комфортно? В грешка сте, казаха ми, вие не можете да издавате такива документи – само ние можем. Що пък само вие, питах, а те ми рекоха – щото сме банка, затова. Е, това беше целта на занятието. Капанът щракна! В такъв случай, казах, ако обичате, едно писмо за комфорт и за мен. Ей тука, на това листче, съм написал сумата – това, пред запетайката, са нули, зад нея – също. Без ангажимент за банката, само колкото да се почувствам уважаван и ценен клиент, който гордо ще може да ходи насам-натам и да показва документа, с който го удостоверявате. Що не ни се махнеш от главата, питаха от банката, което беше обидно, разбира се, затова им заявих, че ако не ми дадат тая хартия, ще отида при конкуренцията, която тия писма ги върти на ксерокс и ги подписва с готово печатче с автографа на директора, после – при едни познати в телевизията, и накрая – при братовчеда във вестника, а за кредита – нека им е некомфортно, като са такива циции. Ти на кого викаш циция бе, ядосаха се в банката, ние се опитваме да ти обясним, че не може да има посочена сума в писмото, за да не ни погнат после адвокатите, ти обиждаш! За какво ти трябват тия неопределено количество милиони, които едва ли не евентуално може би ще ти отпуснем? Ами, казах, за всичко. За покупки на едро и на дребно – нали за това служат тия хвъркати бележки! Написаха, подписаха, бухнаха печата, дръж си тъпата хартия, казаха ми, макар че няма да ти свърши работа, тя, онази, която трябваше, вече свърши, така че твоята можеш да си я закачиш знаеш къде и вдигай гълъбите по-бързичко, че с тия необосновани обвинения ни прогонваш клиентелата! Свих писмото на рулце и изведнъж се почувствах много по-комфортно. Сега нека в магазина се опитат да ми рекат, че сиренето е с пари Румен Белчев", "date": "2018.03.10", "title": "Писмо за комфорт"}
{"url": "http://www.classa.bg/%D1%81%D0%B2%D1%8F%D1%82/item/379498-%D0%BC%D0%B0%D0%BA%D1%84%D0%B5%D0%BC%D0%B8%D0%BD%D0%B8%D0%B7%D1%8A%D0%BC-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-%D1%81%D0%BF%D0%BE%D1%80%D0%BD%D0%BE-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BD%D0%B5-%D0%BD%D0%B0-8-%D0%BC%D0%B0%D1%80%D1%82-%D0%BE%D1%82-mcdonald-s", "text": "„Макдоналдс е обърнал c главата надолу емблематичното си лого в чест на жените по целия свят\", се казва в изявление от Уенди Луис, директор във веригата за бързо хранене. За първи път в своята история, мултинационалната компания е променила известните златни арки във форма на \"M\" и ги е превърнала в \"W\", което очевидно идва от \"жена\" (на английски език).   Инвертираният символ може да се види на социалните медийни канали на McDonald в Съединените щати и в действителност - във франчайз ресторанта в град Линууд, Калифорния.   Деянието е било описано като \"MакФеминизъм\" от някои хора, които критикуват \"корпоративния феминизъм\" и настояват, „Макдоналдс е по-добре да се съсредоточи върху своята политика на заплати, вместо върху символични жестове\".   \"Може би вместо евтин PR трик, който превърна М във W за подкрепа на жените, трябва да направят нещо реално, като да плащат работниците си прилични заплати\", туитна Нейтън Лърнър, социален активист.   Немалко други, по-наблюдателни интернавти видяха и скрит сексуален намек в новото лого – вгледайте се!", "date": "2018.03.10", "title": "МакФеминизъм: Критикуват спорно отбелязване на 8 март от McDonald's"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379492-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D0%BF%D0%B0%D0%B4%D0%B0-%D0%B2-%D1%80%D1%83%D1%81%D0%BA%D0%B8%D1%8F-%D0%BA%D0%B0%D0%BF%D0%B0%D0%BD", "text": "          Путин не дойде за честванията на 140-годишнината от Освобождението на България, но изпрати руския патриарх. И затова за всички беше ясно, че патриархът на Москва и цяла Русия Кирил не е просто глава на Руската православна църква, а пратеник на президента Владимир Путин. Този контекст е важен, защото обяснява и детайлите от посещението, и реакциите по-късно.   Патриарх Кирил се скара на президента Румен Радев, защото България признавала ролята не само на загиналите руски войници, но и на сражавалите се под знамето на руската империя финландци, поляци, литовци и украинци. Думите бяха подсилени от езика на тялото - укорителен поглед и нетърпящо възражение тропане по масата. Точно това трябваше да видят българите - неслучайно Московската патриаршия публикува видео запис от изказването на Кирил, а не се задоволи само с текст.   Руските медии разчетоха случая така: Патриарх Кирил унизи/смачка/се накара на българския президент. А в самата България капанът щракна точно така, както се случва винаги - първоначална парализа на институциите и липса на адекватен отговор. Полярни и остри политически коментари - скандал. Усещането отново е за разделение, а Русия отново изглежда да е в средата на всичко.     Посещението на руския патриарх продължи три дни, като всеки от тях донесе по нещо скандално. В петък МВР кара граждани да подписват предупредителни протоколи, защото се заканвали да изразят негативното си отношение към патриарха. В събота полицаите не допускат до паметника на Шипка хора със знамена, които не са български или руски. Това обаче не пречи да се видят знамена на „Нощните вълци\" и на сепаратистите в Донецк. „Рокерите на Путин\" дори се появяват на молебена в храм-паметника „Рождество Христово\" в подножието на върха. На третия ден патриарх Кирил се среща с президента Румен Радев и размахва пръст с думите: „Още веднъж искам да ви кажа, и то много ясно, че България я освободи Русия. Нито Полша, нито Литва, нито други страни. Русия!\". По-късно на летището повтаря част от думите си пред медиите. И за да няма неразбрали, ден по-късно идва и видеото.   Най-важният детайл от тази история е, че не знаем как е отговорил българският президент. Руската страна има запис, но не публикува думите на Радев. Българската страна обаче нямала запис... По-късно администрацията на президента неофициално подаде на част от медиите разказа как Радев казал, че е впечатлен от тезата за \"силата на мълчанието\" в писанията на патриарх Кирил и тогава той спрял с упреците. И след като нито една институция не реагира официално, вицепремиерът Валери Симеонов зае празната сцена: „Второразрядно съветско ченге да ми казва какво е вярно и какво не - няма да стане\". Така разговорът се завъртя около Симеонов, а не около реакцията на президента. БСП разпространи безпрецедентно кратка позиция: „БСП осъжда изказването на Валери Симеонов по адрес на руския патриарх. Правителството да се разграничи от вицепремиера\". Другите „обединени патриоти\" се разграничиха от Валери Симеонов, а Волен Сидеров дори го призова да се извини. За да не остане неразбран в плонжа си в полза на Москва, Сидеров добави и думите: \"Това, че се възраждаме като народ, като нация, се дължи на Русия\". Накрая ГЕРБ поиска стенограмата от срещата да бъде разсекретена. Стенограма обаче нямало...     Тази случка няма как да не напомни за други подобни. През ноември говорителката на руското външно министерство Мария Захарова заяви, че „благодарение на нашите воини (на Съветската армия - б.а.) стана възможно да се предотврати депортацията на евреите от България\". На миналия 24 май пък Путин заяви, че славянската писменост е „дошла при нас от македонската земя\". Преди това беше Пьотр Толстой със заканата му Русия да изкупи и другата половина от българското Черноморие. Защо се случва всичко това?     Отговорите се делят най-общо на две „категории\" - става дума или за невъздържани изблици на руското имперско самозабравяне, или за строен план от провокации. На пръв поглед всички тези провокации (ако това е отговорът) само скандализират и ерозират традиционно силните симпатии на българите към Русия. Но пък няма логика Москва умишлено да го прави. По-логичното обяснение е, че наблюдаваме тролене на най-високо равнище. Популярното определение за интернет трол е следното: участник във форумите или социалните мрежи, който предизвиква конфликти, отклонява дискусията, обърква другите участници и експлоатира съществуващите вече разделения между тях. Троловете успяват, защото използват хаоса в онлайн средата.    А когато в една държава липсва последователност и принципност в поведението на нейните лидери, когато има страх от отстояване на позиция и достатъчно много прокремълски партии, тогава и тя започва да прилича на хаос. И няма никакъв смисъл някой да ограничава троленето си само в интернет, след като може да постигне много по-голям ефект в т.нар. мейнстрийм. Разделенията стават видими, напрежението се изостря, а цяла България отново се занимава с Русия - все едно не може да направи една крачка без „братска помощ\". Всеки трол би бил доволен от тази работа.", "date": "2018.03.10", "title": "Защо България винаги пада в руския капан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379493-%D0%B4%D0%B0-%D1%82%D0%B8-%D0%B8%D0%B7%D0%B4%D0%B0%D0%B4%D0%B0%D1%82-%D0%BA%D1%80%D0%B5%D0%B4%D0%B8%D1%82%D0%BD%D0%B0-%D0%BA%D0%B0%D1%80%D1%82%D0%B0,-%D0%B1%D0%B5%D0%B7-%D0%B4%D0%B0-%D0%BF%D0%BE%D0%B4%D0%BE%D0%B7%D0%B8%D1%80%D0%B0%D1%88%E2%80%A6-%D0%B2-%D0%BE%D0%B1%D0%B1,-%D0%BD%D0%BE-%D0%B8-%D0%B2-%D0%B4%D1%80%D1%83%D0%B3%D0%B8-%D0%B1%D0%B0%D0%BD%D0%BA%D0%B8", "text": "    Възможно ли е да ти издадат кредитна карта в банка без ти да знаеш? Оказва се, че и това е възможно. Конкретният случай, който ще опиша, е с ОББ, но като журналист ме уведомиха за такива случаи и с друга банка. Там издали две карти с голям лимит на двама души и ги източили. Двамата потърпевши успели да се оправят с банката и да си изчистят задълженията, затова не искат да се шуми. Повечето пострадали от банки предпочитат да не говорят пред медии, разчитат да си уредят нещата с банката без шум. И често остават излъгани. А оплакванията в „Банков надзор” на БНБ остават без последствия, с обичайната формулировка „това е частно-правен спор”.     Конкретно с ОББ историята е кратка и загадъчна. Получавам мейл на личната си електронна поща, че условията по кредита ми се променят, също и погасителните вноски, добавят се едни 0,15% плюс лихвата по договора. Към писмото има прикачен файл със сертификат, име на служителка и др. Да, ама аз не съм взимал кредит от ОББ. Нито от която и да е банка. Имам кредитни карти в други банки. И сметка нямам в ОББ. Нямам сметка и в СИБанк, която се обединява с ОББ. Подателят е реален адрес на ОББ -    \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  , Изпращам отговор на посочения в края на писмото адрес, който е даден, ако става дума за грешка, да им съобщя. Пиша, че искам обяснение, журналист съм. Няма отговор цяла седмица. Отивам в клон на ОББ (до „Интерпред”, кв. „Изток”) и с личната си карта искам да проверя какви сметки и задължения имам в банката. Служителката ми казва, че нямам нищо, но съм имал кредитна карта , закрита през 2006 г. Да, ама не. Не съм имал кредитна карта в ОББ. Нито в СИБанк, с която се обединяват.  Настоявам да види пак, да няма грешка. Не, няма грешка, картата съм я заявил и ми е издадена в клона на „Оборище”, казва служителката. Не съм им стъпвал в клона на „Оборище”, нито в който и да е клон на ОББ. Айде, може да не помня преди 10-15 години къде съм ходил, но тогава кредитна карта не съм имал и не съм заявявал, не само в ОББ, ами в нито една банка, чак до 2012 г. Като са ми издали карта, поне не са ме набутали. Някой я е издал, услужил си е, закрил я е.  Обаждам се по телефона на централата на ОББ, след дълго ровене в менютата стигам до жив човек и искам да ме свържат с пиар отдела на банката, да ги разпитам като журналист. Нямали телефон за връзка колегите от този отдел, дават ми имейл. Пиар отдел да нямал телефон за връзка… Какво работят тия там всъщност?   Питам се – откъде могат да имат личните ми данни служители в ОББ, за да ми издадат карта? Проучванията ми сочат, че банките си разменят информация по какъвто и да е повод и могат да получат с питане към друга банка каквито си поискат данни.  Сетих се, че през 2004 г., с мои роднини, заради продажба на имот, пари минаха за съвсем кратко може би през тази банка, но не съм сигурен дали въобще беше на мое име сметката. Както и да е.   Оказа се, че банките и определени да издават кредитни карти. Служителите – за бонус. Банките – за да правят оборот и да им внасят пари по сметките, а и лихва може да потече – 18-19% по задължения, при нулева лихва по депозити.  И така, тук и там могат да прибягнат до издаване на кредитни карти, без техен клиент да подозира. В някои случаи е направо злонамерено, издават карта, източват я и започва една дълга съдебна сага, ако банката не склони да потуши скандала и да погаси дълговете на неподозиращия длъжник.  Но се оказва, че към банките има кредитни консултанти, които работят на процент и издаване на кредитна карта може да им донесе приход. Така някои от тях издават на неподозиращи клиенти кредитни карти, използвайки личните им данни. Държат ги активни известно време, със или без движение по картата, колкото да вземат съответния бонус.   Ако случайно научи човек и рече да се оплаче, няма къде. „Банков надзор” на БНБ е ясен, не реагира. От Комисия за защита на потребителя препращат към БНБ.  Оказва се също, че това е ставало не само в банки в България. Най-прочутият случай е с „Уелс Фарго” – една от най-старите американски банки. Миналата година тамошните регулаторни органи открили, че в банката са създадени сметки и издадени кредитни карти на имената на близо 2 милиона души от цяла Америка, без те да подозират. Чрез тези фалшиви сметки банкови служители получавали по-големи възнаграждения. След разкритието там банката плати глоби на стойност близо 200 млн. долара. Но, също така, „Уелс Фарго” уволниха 5300 служители, замесени в тази подмолна практика.   Кога българска банка не, поне 5 служители, забъркани в подмолни практики? Кога български регулаторен орган ще ги открие?  Дори във Фейсбук няма къде да напишеш. Има например две заблуждаващи групи „Срещу безобразията на банките!” (виж  ) и „Закрила на пострадалите от банки, финансови институции и съдебни изпълнители” (виж  ). И двете са лични страници на своите администратори, един варненски адвокат, и един бизнесмен. В тях пишат само те, при това за личните си проблеми.   Затова пишещият тези редове създава нова група във Фейсбук „ ”, в която всеки е добре дошъл да разкаже историята си. Ще бъдат изтривани само рекламни съобщения и статуси, които не са по темата за банките.  ", "date": "2018.03.10", "title": "Да ти издадат кредитна карта, без да подозираш… В ОББ, но и в други банки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379494-%D1%85%D1%83%D0%B1%D0%B0%D0%B2%D0%B0-%D0%B8%D0%BD%D1%82%D1%80%D0%B8%D0%B3%D0%B0,-%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0", "text": "Всичко е на ръба и всичко е схема. В последните години сме свикнали да мислим точно това не само за всяка голяма сделка, която се извършва в държавата, но и за всичко, което съпътства въпросните сделки. И не е като да не сме прави.     Не че и всичко около темата не ни дава повод да смятаме, че има нещо, което не се вижда. Напротив - цялата торба със съмнителни обстоятелства около избора на купувач, финансирането на сделката, оставката на енергийния министър, която в крайна сметка май няма да я бъде,  и не на последно място -размяната на реплики и реакции между българското правителство, чешкото правителство и ЧЕЗ, съвсем очаквано буди множество въпроси.     Както казва ръководителят на \"Прозрачност без граници\" в Чехия Давид Ондрачка пред бТВ - още от самото начало процедурата за закупуването на ЕРП-то в България е твърде затворена и непрозрачна. Към това се добавят и множеството спекулации и обвинения и ето ти скандал в скандала в скандала.     Всичко тръгна от материал на в. \"Капитал\", които се позовават на метаданните на файла от Microsoft Word, който е последното прессъобщения на Интерком - там се вижда автор \"Monika Yosifova\". Изданието прави връзка с предишното име на собственичката на PR агенцията \"Актив груп\" Моника Станишева - съпруга на Сергей Станишев - бивш лидер на БСП и настоящ на ПЕС. Самата тя отрича официално, което не пречи на медията да разсъжава за връзката Станишева - Станишев - Позитано 20, и партийната позиция по казуса \"Гинка от Пазарджик купува ЧЕЗ\".   На следващия ден депутатът от ГЕРБ Спас Гърневски вдигна спекулацията на балон, превръщайки я в конспиративна теория за клатене на държавата от \"гадовете\".   Идеята е сравнително проста - щом Monika Yosifova е автор на файла на прессъобщението на \"Инерком\", значи Моника Станишева (по бивш мъж - Йосифова) или поне нейната PR агенция отговаря за публичната комуникация на компанията.   А щом Моника работи за Гинка, значи тук ще да има дълбока соц-интрига: Сергей Станишев покровителства сделката, а Корнелия Нинова лобира за ЕнергоПро. AC/DC версия на раздора в БСП за Истанбулската конвенция. Каква поредна футболна драма...     Засега единственият намек за правдоподобност на описаната по-горе схема стъпва върху две думи в \"Properties\"-секцията на Word - данни, които не са защитени и могат да бъде въвеждани, трити или поправяни от всеки притежател на Windows за минути. Това не е ЕГН, блокчейн-архив, персонален идентификационен код, електронен подпис или друг тип уникална информация за проверка на самоличност.   С прости думи: може би Monika си е Моника, и сама си е виновна за това, че е допуснала издайническа небрежност. Само че със същата сила е възможно Monika да е Иван Иванов, Драган Петканов или Спас Гърневски... Кой знае? In dubio pro reo*, иначе иди доказвай, че нямаш сестра.     Иначе свободният пазар на стоки и услуги в България все още е факт, и всяка компания има правото да наема която и да е PR фирма, адвокатска кантора или агенция, стига да реши, че й е нужно и че може да си го позволи - било то финансово или репутационно. И в това няма нищо скандално.   Дори напротив, отвлича темата съвсем далеч от важните въпроси: ще участва ли държавата в закупуването на ЧЕЗ, при какви условия и на каква цена, ще се отрази ли това на арбитражното дело срещу България, изобщо ще има ли сделка с \"Инерком\", или в крайна сметка ЧЕЗ ще потърси кандидата, дал втората най-добра оферта - индийската компания \"Индиън Пауър\". И ако това стане, какви ще са последиците за българския енергиен пазар...   Важните моменти в сделката за ЧЕЗ са наистина много, за да се остави двете водещи партии да продължат с обичайното си поведение на маймунки, замерящи се с гуано в опит да привлекат интереса на електората.     По-лошото - темата никога не е от първостепенно значение. Дали ще е оградата по границата с Турция, денят в памет на жертвите на комунизма, Луковмарш, \"Суджукгейт\" или който и да е актуален, наболял въпрос, ГЕРБ и БСП са готови с опорните си точки, които да уязвят врага.   И ако вече сме им свикнали на заяжданията на дневна база, проблемът идва тогава, когато тези междупартийни ежби се намесват в наистина важните теми за страната.   Колкото и да е увлекателно, не му е работа на един депутат да търси под вола теле, когато на преден план има достатъчно притеснителни въпроси. Това ниво на политическия разговор е меко казано безотговорно.  ", "date": "2018.03.10", "title": "Хубава интрига, ама българска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379495-%D0%BA%D0%BE%D0%BB%D0%BA%D0%BE-%D1%81%D0%B0-%D0%B3%D0%B8%D0%BD%D0%BA%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "От няколко седмици най-известната Гинка в България е преговарящата с ЧЕЗ за закупуването на електроразпределителната мрежа в Западна България Гинка Върбакова. Доскоро първенството (вероятно) държеше актрисата Гинка Станчева. Любопитно е, че това е малкото име и на първата съпруга на президента Румен Радев.      В България има точно 10 464 Гинки. Това е броят на жените, носещи въпросното име, са съобщили за „Флагман\" от Националния статистически институт (НСИ).    Всъщност числото е от миналата година, откогато са последните актуални данни. Най-често срещаните женски имена са Мария (114 651), Иванка и Елена. Гинка пък е едва на 88-о място в класацията. Според сайта sanovnik.bg името Гинка е видоизменена форма на гръцкото име Георги. Жените с това име празнували на 6 май – Гергьовден.", "date": "2018.03.10", "title": "Колко са Гинките в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379496-44-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B5%D1%86%D0%B0,-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%B2-%D0%B7%D0%BE%D0%BD%D0%B0%D1%82%D0%B0-%D0%BD%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%E2%80%93-%D0%B8%D0%BD%D0%B0%D1%87%D0%B5-%D0%BA%D0%B0%D0%B7%D0%B0%D0%BD%D0%BE,-%D0%BA%D1%83%D1%87%D0%B5%D1%82%D0%B0-%D0%B3%D0%B8-%D1%8F%D0%BB%D0%B8", "text": "    Телевизиите правят всичко възможно да не забравим, че сме разпасана държава – държава, на която поясът й все се влачи, тя го настъпва и се препъва, но продължава да криволичи, като сляп пияница, нанякъде.   Бойко се чу по телефона с Путин – и понеже кърви отвсякъде /Истанбулската конвенция, скандалът с евродепутатката Келер, ЧЕЗ и пр./, такъв разговор очевидно му е нужен, още повече, че с Императора руски били на един акъл, уж.     И веднага Валери Симеонов наруга руския патриарх Кирил, изкара го контрабандист – а това вече е доста над стандарта на коалиционната глупост, с който сме свикнали.   Европейските велможи, при цялата си бездушност, вече предупредиха Бойко да озапти политическите хулигани, които минават за негови партньори.   И той очевидно е успял…   Сега пък трябва да се обяснява с патриарх Кирил, на когото преди няколко дни целуваше ръка.   Всеки плещи каквото му скимне и няма да мирясат, докато не издънят докрай държавата.   А телевизиите охотно стават посредници на политическото хулиганство, то, всъщност, процъфтява с активното им съучастие.   Нашенското политическо перчене има само един резултат: всички ни смятат за шизофренна държава, на която не може да се има никакво доверие.   Бойко оттегли Истанбулската конвенция – но няма да чуе ръкопляскания, понеже доста закъсня. Сега обаче трябва да натири Екатерина Захариева и другите джендър-промотъри да обясняват провала си – пак толкова възторжено. Дали някоя от тия пеперуди ще е се осмели да се опъне на Падишаха? Никога няма да се случи това, най-много пак да наругаят Народа.   Ами телевизиите, те какви ще ги дъвчат сега, как ще претакат „жеста“ на Падишаха? Ще схванат ли изобщо по-дълбоките причини за фиаското? Кое Гинче от майната му ще посочат за виновно?   Ако телевизиите се научат да чуват самите себе си, веднага ще излязат в отпуск, неплатен.   Какво чуват, всъщност, те? Първият отговор, който ни идва на ум е: каквото им отърва. Каквото е удобно за тях, каквото не ги плаши, каквото няма да ги скара с Властта, каквото изисква минимални усилия. В крайна сметка, най-често – каквото някак си залъгва публиката.   Примери. Ще правим Балканска АЕЦ, уж. С финансиране от Европейската банка – това ни бе съобщено тържествено. Балканските лукови глави нямали нищо против. Обаче от двама известни икономисти /БНТ, „Референдум“/ научихме друго: в Устава на Европейската банка било записано, че й е забранено да финансира ядрени проекти?! Съобщават ни го това, по-скоро го изтървават – а после се правят, че не са го чули.   Втори пример. Ако не сте гледали откритото парламентарно заседание за аферата ЧЕЗ /Канал 3/, ще си останете с трохите, които ви подхвърлиха телевизиите. Няма да научите, например, едно любопитно твърдение: че държавата, докато е имала дял в ЧЕЗ, не е получавала никакви дивиденти. Вярно ли е това? Кой да ти каже.   Трети пример. По време на парламентарния контрол /2 март/ бе съобщено, че 44 процента от българските деца са в зоната на оцеляването. Това няма да го чуете в новините. Нито пък някой репортер ще направи разследване. Може да се осмели, само ако изпадне във временно разстройство, което да блокира страховете му.   Нали щяха да правят ревизия на приватизацията? Телевизиите продраха гърлата си да ни го съобщават. Когато обаче всичко пропадна, млъкнаха. Те не чуват дори себе си – така излиза.   Онези 44 процента скотщина се дължат и на всичко това.   Телевизиите, практически, не чуват днешния ден, изобщо. Как тогава ще осмислят Миналото? Как ще чуват Шепота на Бъдещето – това пък е направо немислимо.   Врявата на несмислените гласове ги е оглушила напълно. Няма как да чуеш трагичните вопли на ония 44 процента несретници – непоносима е дори само представата, какво ще се случи с тях – когато си зает да изслушваш „плеймейтки“.   На последния техен „конкурс“, пищно предаван по Нова телевизия, една от тях се накокорчи, че искала да играе на сцената на Народния театър, направо там. „И в коя роля?“ – ненужно се заинтересуваха от журито. Дамата се вцепени, докато някакъв зевзек от публиката не подхвърли: „Баба Илийца!“. „Точно така!“ – оживи се дамата, да, да, да. „И чия героиня е тя?“ – пак я ръгна някой. Дамата загуби ума и дума, половината зала – също. Как да не намразиш Вазов…   Не преставам да мисля, за онези 44 процента български деца, изоставени в зоната на оцеляване – иначе казано, кучета ги яли. Само американското посолство може да ги спаси – с една нова поредица, след предишната „Силата е в теб“.   Могат да я нарекат „Грехът е към теб!“", "date": "2018.03.10", "title": "44% от българските деца, изоставени в зоната на оцеляване – иначе казано, кучета ги яли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379497-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B4%D0%BE-%D0%B2%D1%81%D0%B8%D1%87%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B2%D0%B8%D0%B4%D0%B5%D0%BE", "text": "\r\n   \r\n   \r\n   \r\n   \r\n   \r\n   \r\n   \r\n   \r\n   \r\n   настоящото писмо  е отворено и е до знанието на всички граждани на Република България по повод безпрецедентния случай от 7 март 2018 година, който за първи път в историята на съвременна България уронва името и престижа на страната ни и може да нанесе невероятна вреда в двустранните отношения между България и Русия. \r\n   \r\n   Направеното заявление, в публичното пространство от лице на което е възложено да изразява и представлява интересите на българския народ се явява абсолютно   от гледна точка на българската Конституция, и от морална и етическа гледна точка. \r\n   \r\n   \r\n   \r\n   Заявлението нанася обида на официален гост от изключително висок ранг, а подобно действие може да се счита за абсолютно  \r\n   \r\n   След проявеното грубо нарушение на международната етика и вежливост, направеното заявление в национален ефир следва да се разглежда  \r\n   \r\n   \r\n   \r\n   Писмото следва да се разглежда като наложителна мярка за извънредна реакция предвид изключителната прецедентност на случая, за да бъдат минимизирани последствията от направеното заявление. \r\n   \r\n   Гражданите на Република България имат правото да бъдат достойно представлявани на високо ниво и да реагират при случаи на недопустимост като конкретния случай, макар да е прецедент. \r\n   Страната ни, имаща богата и велика история, изиграла огромна роля за формирането на славянската цивилизация и култура, дала огромно културно-историческо наследство за цяла Европа, не може да приеме или допусне неграмотно, неуважително, оскърбително и неподобаващо поведение от страна на лицата заемащи високи държавни постове. \r\n   Предвид гореизложеното, следва това писмо да бъде разпространявано и доведено до знанието на Ръководството на страната до решаване на въпроса и отстраняването на Валери Симеонов от поста вицепремиер. \r\n   В приложение към писмото- заявлението заради което следва да се депозира оставката. \r\n Подписвай и разпространявай. \r\n   \r\n       \r\n", "date": "2018.03.10", "title": "Отворено писмо до ръководството на Република България, до всички граждани на Република България за незабавна оставка на Валери Симеонов (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/379489-%D0%B8-%D0%B6%D0%B5%D0%BD%D0%B8%D1%82%D0%B5-%D0%B8%D0%BC%D0%B0%D1%82-%D1%87%D0%B0%D1%81%D1%82%D0%BD%D0%B8-%D0%BA%D0%BB%D1%83%D0%B1%D0%BE%D0%B2%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD", "text": "“Джентълмените” намират убежище в тях от векове, но от няколко години жените, на свой ред, също имат частни клубове в Лондон, възраждайки британската традиция в борбата за права на жените, по-актуална от всякога в разгара на движението #MeToo (”Аз също”).   На няколко крачки от “Оксфорд стрийт”, голяма търговска улица в центъра на британската столица, се намира елегантна пететажна тухлена сграда в джорджиански стил, типична за лондонската архитектура. Точно тук се помещава клуб “ОлБрайт” (AllBright), най-новият от поредица частни клубове, посветени на женското благоденствие.   400 дами членуват в клуба, основан от 43-годишната Деби Уосков, бивша собственичка на стартъп-компания, и 42-годишната Анна Джоунс, бивш директор на британското подразделение на медийна група “Хърст”. Клубът има дълъг списък от чакащи и претендира да е изцяло посветен на “активните жени” и професионалното им развитие.   “Опитахме се да създадем място, което да чества и служи на жените. От жените и за жените - място, каквото досега липсваше” в Лондон, казва за АФП Анна Джоунс.   Обединеното кралство има, наистина, жена премиер (Тереза Мей), но е още далече от равенството между половете. Жени са едва една трета от парламентаристите, подчертава Деби.   “Положението на работещите жени във Великобритания трябва да се промени и според нас “ОлБрайт” е част от решението”, отбелязва тя.   Тук изобщо няма помещение за пушене на пури или тапицирани кресла - отколешни атрибути на мъжките клубове. Обстановката е уютна, изчистена и приятна, между британския шик и скандинавския дизайн. Тя предразполага към отпускане с дълбоките си канапета и към работа с многото маси, готови за споделяне.   На приземния етаж “ОлБрайт” предлага ресторантски кът с топли напитки и готови салати, а на последния етаж има бар в стил ар деко. Атмосферата в салоните на останалите етажи е работна и за това свидетелства едва чуващото се щракане по клавиатурите на лаптопите на фона на джазова музика.   Ленайз Брадърс е дошла към 10 ч. Тя си е взела кафе и работи сред купчина папки. Според тази 38-годишна диетоложка клубът е идеалното място за разширяване на клиентелата и създаване на контакти.   “Специализирала съм се в работата с жени и за мен е логично да бъда на такова място”, обяснява жената с канадско-британски произход, афроприческа и черна риза с бродирани цветя.   “Различно е когато си сред жени. Това не значи, че присъствието на мъже е нещо лошо, но местата, предназначени за жените, са като че ли по-топли и приветливи”, допълва тя.   Предлагайки на жените място, където могат да се посветят на свои си занимания, “ОлБрайт”, както и други открити неотдавна подобни средища в Лондон (като “Уи харт мандейз”, отворен в края на 2017 г. и фокусиран върху споделеното работно пространство), допринасят за възобновяване на традицията на женските частни клубове.   Макар никога да не са можели да съперничат по численост и влияние на мъжките клубове, съществуващи в Лондон повече от три столетия, дамските клубове имат не по-малък дял в историята на града и, по своему в борбата за правата на жените.   Един от най-известните - основаният през 1892 г. от Емили Масингбърд “Пайъниър клаб” - бил смятан по онова време за авангардистки и феминистки културен кръг.   В общество, в което дълго време определяща роля са играли мъжете, тези клубове “били за жените опит за отвоюване на място в обществото, особено в градовете”, обясняват Дейвид Дугън и Питър Гордън в посветена на темата книга със заглавие “Жени, клубове и сдружения във Великобритания”.   Тези места представлявали “убежище за жените от средната класа”, глътка въздух от семейните и обществените им задължения, или както обобщава заглавието на есе на Вирджиния Улф - “Собствена стая”.   Не е чудно, че целият цитат от есето на британската писателка (”Една жена трябва да има пари и собствена стая”, /ако иска да пише проза) е изписан на витрината от матово стъкло на входа на клуб “ОлБрайт”.   Движението #MeToo породи динамика в защитата на правата на жените. Смятам, че ние сме част от нея, подчертава Анна Джоунс.", "date": "2018.03.10", "title": "И жените имат частни клубове в Лондон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379490-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%BE%D0%B4%D1%80%D0%B0%D1%82,-%D0%BA%D0%B8%D0%BF%D1%80%D0%B8%D0%B0%D0%BD,-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D0%B0%D0%BD%D0%B5%D0%BA%D1%82,-%D0%BF%D0%B0%D0%B2%D0%B5%D0%BB,-%D0%BA%D1%80%D0%B8%D1%81%D0%BA%D0%B5%D0%BD%D1%82-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D1%81-%D1%82%D1%8F%D1%85-%D0%BE%D1%82-%D0%BA%D0%BE%D1%80%D0%B8%D0%BD%D1%82", "text": "    Свети мъченик Кодрат се родил и възпитавал при следните обстоятелства. По време на жестокото гонение срещу християните от нечестиви царе и князе Христовите изповедници били подлагани на ужасни мъчения; поради това много вярващи, боейки се от непоносимите мъчения, оставяли градовете, жилищата и имуществото си. Бягайки, те се скривали в планините и пустините, за да съхранят невредима светата вяра в Христа, приемайки по-добре да живеят със зверовете, отколкото с нечестивите идолопоклонници.   В тези тежки времена една благочестива жена на име Руфина поради страх от мъченията избягала от Коринт (главният град на Ахайя, просветен от апостол Павел, бел.ред.) в пустинята и там се криела в непроходими места. По време на бягството от града Руфина била бременна и когато дошло време, родила в пустинята младенец от мъжки пол и след това, като преживяла още няколко дни, починала. Бог, Който дава храна на всяка плът, отваря ръката Си и насища всичко живо (сравни  ), не оставил осиротелия младенец, но станал баща и майка за него, възпитател и хранител. По заповед на Всевишния Бог отвисоко се спускал облак и стелейки се по земята, от него излизала сладка роса на устата на младенеца. Така облаците хранели детето като с мляко или мед дотогава, докато не поотраснал и не започнал сам да се храни с пустинни треви.     Така, подобно на свети Йоан Кръстител, младенецът живеел в пустинята, пазен от Бога, наставляван и вразумявай в богопознанието ( ) от Светия Дух. Вече в юношеска възраст, той бил намерен от вярващи хора; те го завели в града, където се учел да чете книги и усвоил лечебното изкуство. Но той не толкова лекувал болестите със своите познания, колкото ги изцелявал с дадената му свише благодат. Тъй като от детство бил привикнал към пустинното безмълвие, той особено се стараел да се отдалечава от човешката суета: обичайки уединението, голяма част от живота си прекарвал в планините и пустините, отдавайки се на богомислие. Когато идвал по някаква работа в града, на всички дарявал неизброими блага, лекувайки телесните болести и с Божие слово изцелявайки душевните недъзи. Но той не задълго оставал в града, бързайки отново към приятното за него пустинно уединение, в което и се приближил към старостта. Тук, в пустинята, при него идвали, обичащи го в Христа, желаещи да се насладят на вида на светолепното му лице и да получат наставление от неговите боговдъхновени беседи; каквито били Киприан, Дионисий и Анект, Павел и Крискент, които заедно с него пострадали за Христа.       Те пострадали по следния начин.   По заповед на нечестивия римски император Декий* в Коринт дошъл управителят Иасон за мъчения и убийства на християните. Той залавял християните и ги хвърлял в тъмница.   * Император Декий управлявал Римската империя от 249 до 251 г. Той бил един от най-жестоките гонители на християните. Бел.ред. По това време заедно със своите блажени приятели Киприан, Дионисий, Анект, Павел и Крискент бил заловен и Кодрат; те били хвърлени в тъмница с много други християни, които от по-рано били оковани във вериги.   След известно време Иасон седнал в нечестивото съдилище, като заповядал да изведат християните от тъмницата и да ги доведат при него за разпит. Най-стар от тях бил свети Кодрат: като пълководец той вървял пред избраното Христово войнство, желаейки без страх да отговаря пред мъчителя за всички.   Мъчителят се обърнал към светеца с такива думи:   - Кодрате! Какво те е направило толкова безумен, че желаеш доброволно да се предадеш на люти мъчения? И на какво се надяваш, когато без страх избираш веригите и тъмницата, лишавайки се от отечество и приятели? Защо не се подчиняваш па царските закони, та като се поклониш на боговете, да се наслаждаваш с нас на радостите на този живот?   - Никой - отговорил Кодрат, - който има здрав разум, няма да се отрече от този живот. Но тъй като този живот ни е дар от Бога, трябва повече да обичаме Дарилия, отколкото дареното, да въздаваме благодарност на великия Благодетел, като Му възнасяме хвала, водим добродетелен живот и навсякъде разпространяваме славата Му чрез нашите страдания. Не трябва толкова да обичаме този кратковременен живот и от страх да не го загубим, да отдаваме на идолите чест, подобаваща на Единия Бог!   Защото кой друг Бог можем да почитаме като истинно съвършен, освен обогатилия ни от началото с вечните дарове на Своята любов? И в тези велики дарове Кого можем да познаем, освен Самия Спасител Христос? И кого можем наистина да назовем Спасител, ако не Иисуса, претърпял мъки и смърт за нас? И ние, които искаме да бъдем добродетелни, преди всичко трябва да претърпим мъки за истинната вяра и благочестие и в никакъв случай да не отпадаме от тях.   Зло е намерението и греховна е молитвата на тези, които се стремят да съблазнят и прелъстят истинските ревнители на божествените тайнства. Необходимо е всеки да избира по-доброто.   Да не бързаме да вървим след хората, които само външно са добродетелни, но да вникваме в самите им дела - дали те не са зли и не носят ли голяма опасност от погибел. Знай, че ние, изпълнявайки заветите на нашите отци, се насочваме към това, което е по-добро, затова не се опитвай с враждебни на нас действия да ни убедиш да се отклоним от своя път и да се отречем от Христа. За нас най-добра съветница е Божията истина, а законите на благочестието имат велика сила да убеждават; съгласни помежду си, те ни съединяват с Бога.   Имайте предвид и това, че според общия закон на природата всички трябва да умрем и от този закон никой не може да бъде свободен. С настъпването на смъртния час погиват всички несправедливи дела и човешки помисли и кратковременната слава се превръща в прах. Обратното, делата, пораждани от добрия живот, носят на извършващите ги вечна слава, която надживява тяхната смърт.   Така и ние, тъй като твърдо сме решили да не се отказваме от нашето намерение да пострадаме за Христа, ще оставим пример за тези, които пожелаят във всичко да ни подражават. Нали правилно мислещите и вярващите, като имат свети примери на добър живот, само за това и мислят - да им подражават и чрез това да преуспяват в съвършенство.     На тези думи Иасон отговорил на светеца:   - Кодрате! Ако ти почиташ Този Бог, на Чиито благодеяния се наслаждаваш от младини, то добре постъпваш, бидейки благодарен. Но гледай, проповядвайки за Христа, като човек да не унизиш божественото естество.   Кодрат отговорил на управителя:   - Началото на съществуването на света Бог е положил в Своята воля, сътворил е света със Слово и го утвърдил със силата на Светия Дух. Благоволилият светът да съществува е Отец, създалото го Слово е Синът, а утвърдилият го е Светият Дух.. Когато е бил създаден прекрасният свят, предназначен от Твореца за определена цел, Създателят е благоволил някой да се наслаждава на създадените от Него блага и да Го слави с благодарност. Затова Той е създал човешкия род, за да предаде на последния всичко видимо. Като вдъхнал дихание за живот в първия човек, Той го поставил в рая - място на неизказани сладости. Човекът, заедно със сътворената за него помощница, като видял многообразието на прекрасния свят, се възрадвал и получил от Бога власт да се наслаждава на райските градини.   Нашите прародители, размишлявайки за това, с какво велико предназначение са въдворени от Бога в рая, решили, че следва достойно да благодарят на Създателя и Благодетеля и започнали да водят добродетелен живот, спазвайки установената от Бога за тях заповед да не вкусват от едно дърво. Но лукавият прелъстител, дяволът, подтикван от ярост, носейки лъжа на устата си и злоба в себе си, излял върху прародителите цялата отрова на злобата си, желаейки да ги лиши от райския живот: погубвайки честта им, той вложил в тях страстното желание да нарушат Божията заповед, при това с тяхното съгласие с лукавия му съвет. Впоследствие се случило това, че живеещите с Бога в рая отпаднали от Божията благодат и се лишили от рая, бидейки изгонени от него. Оттогава тези, които преди били участници в Божията слава, но вече свързани с веригите на греха, започнали да бедстват, служейки на пусти пожелания.   Но Бог се смилил над Своето създание и милостиво погледнал на човешката немощ; Той благоволил, скривайки Божеството във възприетата от Него плът, да дойде при нас, окаяните и погиналите, за да ни освободи от вражеските вериги и да изведе на свобода поробените от царството на смъртта, като ги избави от гибел. Затова Той благоволил Неговото Слово, вселявайки се в края на вековете (Гал. 4:4, слав.) в пречистата утроба на Богородица-Дева, чрез въплъщението Си да се облече в целия човек.   Пречистата Дева, заченала от Светия Дух, родила Бога в плът, Когото ние наричаме Христос. И Той се явил на хората като Истинен Бог, наистина облякъл се от Дева в целия човек, въстанал против вражеската сила и разпрострял пределите на Своето горно царство. Той унищожил законите на смъртта и с божествена сила разкъсал веригите й, разрушил ада, извел от него прародителите с множество произлезли от тях хора и първият, като избавил всички народи и страни от погибел, бил назован Спасител. Като отворил съкровищата на Своето милосърдие, Той пожелал те да бъдат общи за всички.   Освободил всички от съблазните на мъчителя, Той пази Своето наследие свободно и невредимо от погибел. За Него нищо не е тайна: нито началото на нашето раждане, нито продължителността на нашия живот, нито смъртта и краят, нито нещо друго неизвестно, но всичко, което е установено със закон от Отца, е известно и ясно на Сина, осъществяващ Неговата воля.   Той е Този Христос, Когото ние проповядваме. Той е Този, Който се е погрижил за спасението на човешкия род. Винаги и навсякъде Съществуващ, Той ни дава неизчерпаемото богатство на Своята благост, неотлъчно намирайки се около служещите Му, и им помага.     Управителят, макар и да се изумявал от думите на свети Кодрат, не желаел да повярва на откриваната истина и казал:   - Струва ми се, Кодрате, че ти говориш лъжа за високите неща, тъй като допускаш Бог да има чисто човешки свойства, утвърждавайки, че е могла да Го вмести утробата на Дева, Която, носейки Го в утробата Си, е родила Христа! И така ти твърдиш, че един Бог е бил видян на земята, носещ човешко тяло, а друг Истинен Бог се е намирал някъде на друго място.   Тогава управителят заповядал да съблекат верния Христов раб и безмилостно да го бият с пръчка, което немилосърдните палачи изпълнили с цялата си жестокост.   След това мъчителят заповядал да закачат светеца надолу с главата, да стържат тялото му с железни нокти и да опалват страдалеца, като накладат огън под него. Но той, доблестно понасяйки всичко, оставал непоколебим.     Управителят се обърнал с лукави думи и към свети Киприан, опитвайки се да го склони към единомислие със себе си. Но свети Киприан, макар и да бил още млад, с не по-малко безстрашие се подготвял за мъченията. Свети Кодрат говорел на него и на другите, които заедно с него се подготвяли за мъченията и вече събличали дрехите си:   - О, мои приятели и сподвижници! Помислете за това, колко много блага са ви приготвени от Господа: за благочестието - почест, за мъченичеството - прославяне, и преди всичко не забравяйте, че вие ставате достойни за милостта на Иисуса Христа, Който скоро ще ни яви Своята помощ свише. И така, сега трябва да покажем непоколебима вяра в Христа Бога. Сега настъпи времето за подвиг и затова без колебание изпълнете закона на любовта - полагайки душата си за Този, Когото обичате. Вие трябва да се покажете за пример на всички, желаещи да се удостоят със страдалчески подвиг за Христа. Послужете с вашето крепко търпение за удивление на всички, които гледат към вас. Сега ще се познае истинското различие между добрите и злите.   Сега трябва особено да се погрижим за спазване на благочестието, да не се явят разногласия във вярата - придържайте се към една вяра и едно изповядване, защото скоро ще застанете пред Бога на Страшния съд. Не се отклонявайте от пътя на добродетелта, тъй като скоро ще отидете при Христа, завършили своя подвиг. Изповядвайте с добро сърце Добрия Бог; не щадете цвета на вашата младост, с намерение скоро да преминете към неостаряващия живот. Мислете, че краят е \"при вратата\" (Мат. 24:33) и че бидейки млади, по-лесно - тъй като имате телесна сила - можете да претърпите мъчения за Христа Бога. И така, смело предайте себе си на мъчения и мъжествено ги претърпете: след като победите врага, ще получите прославяне от Господа и ще бъдете причислени на небето към лика на светите мъченици     Тези думи на свети Кодрат, отправени към дружината, изпълнили мъчителя с ярост: той на часа заповядал да бият, стържат и горят с огън свети Киприан, съблечен и закачен подобно на свети Кодрат. След тях подложил на същите мъчения Дионисий, Анект, Павел и накрая - Крискент.   Бидейки посрамен и победен от тях, отначало мъчителят ги осъдил на разкъсване от зверовете. Когато зверовете не се докоснали до светите мъченици, той ги осъдил на посичане с меч, като заповядал преди това да ги влачат из града за краката. Когато ставало това, безчислена тълпа народ, и предимно деца, били светците с пръчки и камъни, докато не били извлечени извън града на мястото, предназначено за изпълнение на смъртното наказание. Тук светците, като поискали малко време за себе си, усърдно се помолили на Господа, след това преклонили под меча честните си глави и били посечени в десетия ден на месец март. На това място, където земята се обагрила с честната кръв на светите мъченици, потекъл чист извор, за да напомня на Коринт за страданието им.     След убийството на шестимата мъченици Кодрат, Киприан, Дионисий, Анект, Павел и Крискент били измъчвани и по различен начин погубени и останалите заловени християни. Другият Дионисий бил заклан с нож, а Викторин, Виктор и Никифор (след като приемник на Иасон станал Тертий) били сложени в каменен хаван и скълцани в него. Клавдий починал след отсичане на ръцете и нозете; Диодор сам се хвърлил в приготвения за него огън и в него, като в светъл чертог, починал в мир. На Серафион била отсечена главата, Папий бил хвърлен в морето. Също и Леонид, след като претърпял множество страшни мъки от управителя Венуст, сменил Тертий, бил хвърлен в морето.   На мъки за Христа се решавали и свети жени, подражавайки на свети Кодрат и пазейки в сърцата си наставленията му - Хориса, Нунерия, Василиса, Ника, Гали, Галина, Теодора и много други жени, а също и мъже. Едни от тях се преселили при Господа, бидейки посечени с меч, други били удавени във вода или убити по друг мъчителен начин. Всички те заедно със своя наставник свети Кодрат били причислени към лика на мъчениците, получили победни венци от десницата на Христа Бога, на Когото слава с Отца и Светия Дух во веки. Амин.", "date": "2018.03.10", "title": "Св. мъченици Кодрат, Киприан, Дионисий, Анект, Павел, Крискент и другите с тях - от Коринт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379491-10-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "241 г. пр.н.е. - Решителната победа на римляните над картагенците в Битката при Егадските острови слага край на 23-годишната Първа пуническа война.     1535 г. - Докато плава към Перу, испанският свещеник и пътешественик Фрай Томас де Берланга открива архипелага Галапагос.   1629 г. - Кралят на Англия Чарлз I разпуска парламента и установява 11-годишна кралска диктатура.   1770 г. - Джеймс Кук открива остров Стюарт, южно от Нова Зеландия.   1848 г. - Карл Маркс е избран в Париж за президент на Комунистическата лига.   1876 г. - Александър Бел осъществява първия успешен двупосочен разговор по телефон.   1880 г. - Руският физик Александър Столетов открива фотоефекта.   1893 г. - Кот д'Ивоар става френска колония.   1905 г. - Основан е английският футболен клуб Челси   1905 г. - Руско-японска война: Приключва битката при Мукден.     1906 г. - Вестник Мир уличава в корупция при доставката на патрони за българската армия министър-председателя Рачо Петров, министъра на войната ген. Михаил Савов и други високопоставени държавни служители.   1906 г. - При най-голямата производствена авария в мина в Европа - в Северна Франция, загиват 1099 души, включително и деца-миньори.     1910 г. - В Китай е забранено робството.   1912 г. - Юан Шикай става временен президент на Китайската република.   1919 г. - Приета е комунистическата конституция на Украйна.   1925 г. - В Пирея (Гърция) е основан футболният клуб Олимпиакос.   1934 г. - B Германия от Адолф Хитлер като държавен закон с трудовото законодателство от 10 март са установени 40 часова петдневна работна седмица при нормиран трудов ден и платен годишен отпуск от 12 до 21 дни за работниците.   1943 г. - Холокостът и България: Започва депортиране на 7144 евреи от Вардарска Македония.   1947 г. - Започва парична реформа в България, регламентирана с постановление на Министерския съвет от 7 март 1946 г.   1952 г. - Генерал Фулхенсио Батиста извършва държавен преврат в Куба и застава начело на властта.   1963 г. - Официално е открит стадиона Георги Аспарухов с мач между ПФК Левски (София) и ПФК Спартак (Плевен).     1976 г. - Започва първото самостоятелно околосветско плаване на жена - на Кристина Хойновска от Полша.   1977 г. - Астрономи от НАСА откриват пръстените на Уран.   1982 г. - САЩ налагат ембарго на вноса на нефт от Либия, заради подкрепата ѝ за терористични групи.   1990 г. - Основан е естонският футболен клуб Флора Талин.   1996 г. - Приета е Конституцията на Република Адигея.   1996 г. - Кубинецът Франциско Ферерас поставя световен рекорд по дълбочина на гмуркане без специални средства - 130 метра.     1996 г. - Официално е открита австралийската писта за автомобилни състезания Албърт Парк в Мелбърн.   2004 г. - Костас Караманлис става министър-председател на Гърция.   2006 г. - Космическият апарат Марс Риконъсънс Орбитър достига орбитата на Марс.      ", "date": "2018.03.10", "title": "10 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/379488-%D1%85%D0%B0%D0%B7%D0%B0%D1%80%D1%82%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%82%D1%80%D1%8A%D0%BC%D0%BF-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Това направо е смайващо: президентът на САЩ Доналд Тръмп прие покана за среща на върха със севернокорейския лидер Ким Чен-ун. Според мен това е също опасен хазартен ход и лоша идея.   Не мога да повярвам, че го казвам. От много години, след няколко посещения в Северна Корея, аз призовавам за преки преговори между САЩ и Северна Корея - и със сигурност е по-добре да се разговаря със Севера, отколкото да бъде бомбардиран. Ако изборът е между разговори и ракети, ще избера разговорите.   Но правилният начин за провеждане на среща на високо равнище е чрез внимателна подготовка, за да се гарантира, че срещата ще доведе до напредък към мира - и че със сигурност ще послужи на по-висока цел, отколкото просто да придаде легитимност на режима на Ким.   Както Ким, така и Тръмп са шоумени с усет за драматичното и неочакваното. Това би направило една среща на върха вълнуваща - но създава и големи рискове, ако всичко се обърка.   Севернокорейските лидери от години се стремят към международно уважение и доверие; те искат американците да се отнасят към тях като към равни, така че сцена, при която Тръмп и Ким стоят един до друг би представлявала триумф за Пхенян. Севернокорейците отдавна се опитват да установят преки връзки с високопоставени американски представители. В миналото те постигаха това, поставяйки посещението на американски представители (като Бил Клинтън след изтичането на мандата му) като условие за освобождаване на задържани от тях граждани на САЩ.   Така че посещението на действащ американски президент в Северна Корея би било голям подарък за Ким и е озадачаващо, че нашият Велик Майстор-на-сделките отстъпва толкова от самото начало. Просто е смайващо, че Тръмп премина от заплахи да “унищожи напълно” Северна Корея през септември, като след това заяви, че ядреният му бутон е по-голям от този на Ким, към планирането на уютна среща на върха. По-нормалната процедура би била първо да се преговаря по уреждането на срещата и да гарантираме, че сме получили всички възможни отстъпки и второ, да гарантираме, че срещата на високо равнище ще служи на по-общата цел за решаване на ядрената криза.   Това би означавало първо в Пхенян да бъдат изпратени дипломати, които да извършат подготвителна работа и да видят какво споразумение може да бъде постигнато - и разбира се, да гарантират освобождаването на тримата американци, задържани в Северна Корея.   Изпратете съветника по въпросите на националната сигурност Хърбърт Р. Макмастър или директора на ЦРУ Майк Помпео. (Държавният секретар на САЩ Рекс Тилърсън също би бил сред възможните кандидатури, но севернокорейци подигравателно са ми казвали, че той не е от влиятелните хора във Вашингтон).   Дипломати от двете страни ще подготвят срещата през идните няколко месеца, за да уточнят какво може да бъде постигнато - но обещавайки да извърши посещението до май, Тръмп сам се отказа от възможности за влияние и за пазарене. Той ще отиде, а това е нещо, което севернокорейците силно желаят.   Честно казано, друго притеснение относно срещата на върха между Тръмп и Ким е, че американският президент може да се съгласи необмислено на някоя вятърничава схема, за да постигне споразумение. (”Да изтегля войските на САЩ от Окинава и Южна Корея? Няма проблем, ако ми построите една стена.”)   На някои срещи във Вашингтон Тръмп е поемал такива ангажименти, че след това негови помощници е трябвало да обясняват, че той не е имал предвид това, което е казал, но поемането на нехайно или глупаво обещание към Северна Корея би било доста по-проблематично. При налагането на митата за стомана и алуминий видяхме, че Тръмп не следва винаги съветите на помощниците си, и изглежда не премисля всичките си действия - а Северна Корея е далеч по-труден проблем.   За Тръмп съобщението за срещата на върха носи и допълнителна полза, доколкото измества заглавията на първите страници от темите за порноактриса и разследването за предполагаемата руска намеса. Може би Тръмп е премислил внимателно тази среща, а може би просто иска да смени темата.   Освен това ние трябва да успокоим нашите съюзници и партньори в Азия, особено Южна Корея и Япония, че няма да ги изоставим в резултат на някакво споразумение със Северна Корея. Тръмп би трябвало да ги включи в обсъжданията и планирането.   Въпреки това е окуражително, че Ким отправи тази покана, че не възразява на подновяването на военните учения на САЩ и че изглежда говори за прекратяване на ядрените и ракетни изпитания. Последната част е най-важна: ако е готов да прекъсне изпитанията, може да е възможно да се постигне споразумение.   Подобно споразумение би включвало Северна Корея да се откаже от ядрената си програма (и да спре всички опити) в замяна на прекратяване на санкциите и нормализиране на отношенията, като КНДР поеме и някои ангажименти за човешките права.   Един очевиден въпрос.: Дали Тръмп заслужава признание за подтикването на севернокорейците да направят отстъпки, като спирането на опитите?   Отговорът, според мен, е че може би заслужава - в две отношения.   Първо, Тръмп засили икономическия натиск върху Северна Корея с налагането на допълнителни санкции и осигуряването на по-голяма подкрепа от Китай. Страданията бяха очевидни през септември, когато посетих Северна Корея. Ким се опитва да превърне повишаването на жизнения стандарт в отличителна черта на това ръководство и санкциите заплашиха този стълб на легитимността му.   Второ, изказванията на Тръмп за военни удари може да са или да не са разклатили Северна Корея, но със сигурност ужасиха Южна Корея. Резултатът се изрази в умел дипломатически подход на Юга към Севера, което доведе до севернокорейското обещание за спиране на опитите.   Така че нека признаем известни заслуги на подхода на Тръмп. Но има достатъчно причини да проявяваме скептицизъм по въпроса накъде води всичко това. Никой никога не е спечелил пари, залагайки на умереността на Северна Корея и Ким може да има нереалистични представи на какво ще се съгласят САЩ. Ако Ким смята, че Тръмп ще приеме да изтегли американски войски от Корейския полуостров, срещата на върха може да, хм, се взриви.   Все още реално не знаем какви са очакванията на Ким и една провалена среща на върха може да доведе до нова ескалация и от двете страни, оставяйки ни в по-лоша позиция от началната.   Сред експертите все още има спекулации, че Ким може да иска да проведе ядрен опит в атмосферата, за да докаже, че има ракетни и ядрени програми, които могат да работят така, както казва. Възможно е да си представим, че след една провалена среща на върха той може да премине към подобен атмосферен опит.   Независимо от цялата несигурност, можем да си представим път за подобряване на отношенията между САЩ и Северна Корея. Възможността за напредък е вълнуваща - но може да се окаже задънена улица, водеща до бездна. Иска ми се пътят да беше започнал с подробни обсъждания на равнище съветник по националната сигурност и едва след това да се стигне до среща на върха, но поне това подсказва, че и двете страни признават, че пътят напред минава през преговорите, а не през танковете.", "date": "2018.03.10", "title": "Хазартният ход на президента Тръмп със Северна Корея"}
{"url": "http://www.classa.bg/%D1%81%D0%B2%D1%8F%D1%82/item/379481-%D0%BA%D0%BE%D0%B3%D0%B0%D1%82%D0%BE-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-%D0%BF%D0%BE%D0%B4%D0%B3%D0%BE%D0%BD%D0%B8%D1%85%D0%B0-%D0%B5%D0%B2%D1%80%D0%B5%D0%B8%D1%82%D0%B5", "text": "            Йожеф Лебенбаум работел като редактор във вестник \"Работнически глас\" в Лодз, когато през април 1968 бил принуден да напусне Полша - само защото бил от еврейски произход. По онова време антисемитизмът в Полша отново се надигал, а комунистическият режим искал на всяка цена, често с абсурден претекст, да се отърве от полските евреи.   \"На 38 години бях в средата на моята професионална кариера. И изведнъж изгубих работата си, колегите, жилището си. Така бях и отделен от полската култура, с която бях израснал\", казва Лебенбаум пред Дойче Веле.   На 8 март 1968 полицията във Варшава извършва масови побои над студенти, позволили си да протестират срещу държавната цензура и репресиите срещу критично настроени техни колеги. Водачите на протеста били заклеймени като ционисти с антиполски настроения, а в цялата страна се надигнала вълна от антисемитски подстрекателства. Организирани били масови демонстрации, открито се заявявало, че вината за всички слабости на комунистическата система се дължат на евреите, заемащи високи постове. На партийни конгреси се скандирало \"Ционистите - в Цион!\". Чували се призиви, според които евреите, които били смятани за настроени срещу Полша, трябвало да бъдат изпратени в Израел   . В крайна сметка между 1968 и края на 1972 година близо 20 000 евреи са били принудени да напуснат Полша. Йожеф Лебенбаум бил обвинен заради произраелските коментари, които пишел по време на Шестдневната война от 1967 година, водена между Израел и арабските държави. \"Моята позиция беше в унисон с международното право, а не с пропагандата на Варшава, която защитаваше арабите\", казва Лебенбаум. Той твърди, че обвиненията били просто претекст, за да се отърват от него. По онова време полските евреи масово били обвинявани в произраелски настроения.   Днес полският премиер Матеуш Моравецки се опитва с една твърде хлъзгава теза да обясни защо поляците нямали вина за изгонването на евреите от страната. През февруари 2018 той заяви, че през 1968 не е имало \"изобщо никаква Полша\". По онова време имало само комунистически режим, който се отнасял към евреите по ужасяващ начин. Така Моравецки се опита да обясни на световната общественост, че онова, което се е случвало в Полша между 1945 и 1989, е било наложено на полския народ от бившия Съветски съюз.     В полския парламент в момента се обсъжда и едно решение, в което също се твърди, че е ставало въпрос за нареждания, идващи от Москва: \"Комунистическите управници, които през 1968 организират антисемитски демонстрации в Полша, не представляваха интересите на народа, а тези на Москва\", е записано в проекторешението, предложено от историка и депутат Ян Зарин от управляващата национално-консервативна партия \"Право и справедливост\".   Йожеф Лебенбаум     През 2018 се навършват 50 години от началото на масовите екстрадирания на полските евреи. Същевременно точно сега в Полша се водят разгорещени дебати за оспорвания закон за Холокоста. Въпросният закон забранява поляците да бъдат обвинявани за престъпления, извършени по времето на нацистката окупация. Израел и САЩ обаче, както и някои полски историци се опасяват, че това ще доведе до отричане на вината на полски колаборационисти.   Актуалният дебат по този въпрос предизвиква нова вълна от антисемитски настроения и подстрекателства, казва Дариуш Стола, ръководител на Музея за историята на полските евреи: \"Има голямо сходство между антиеврейските лозунги и лъжи от 1968 и днешните. Антисемитите сякаш придобиват все по-голямо самочувствие\", казва той пред Дойче веле. В момента из социалните медии в Полша например могат да се прочетат коментари като следните: \"Лявото лоби в Брюксел се води на каишка от евреите и Израел\"; \"Жалко, че през 1968 година не се махнаха всички евреи. Днес отново са започнали да надигат глави\".     Йожеф Лебенбаум говори за \"лична трагедия\", спомняйки си как са го принудили да напусне Полша. Много от евреите, които като него не са имали друг изход освен да емигрират, и до днес не желаят и да чуят повече за Полша, нито да посетят страната - дори като туристи. Лебенбаум обаче не иска и не може да забрави полските си корени. Когато през 1990-те години станало възможно да си върне полския паспорт, роденият във Варшава Лебенбаум се завърнал обратно в полската столица. И макар че днешните антисемитски пароли силно го нараняват, той не смята да напуска страната. \"Никога не съм мислил лошо за родината си Полша\", казва той.", "date": "2018.03.10", "title": "Когато полските комунисти подгониха евреите"}
{"url": "http://www.classa.bg/%D1%81%D0%B2%D1%8F%D1%82/item/379482-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "          Това, което започна преди двайсетина години в някои засегнати от икономическия упадък региони в Средния Запад на САЩ, днес вече се е превърнало в трагедия от невъобразим мащаб: между Мейн и Тексас година след година умират повече американци в резултат от употребата на опиоидни болкоуспокояващи, хероин и други опиати, отколкото са американските жертви във войните във Виетнам, Афганистан и Ирак.     Така нареченият „хероин на селяците\" отдавна не изпраща в гроба единствено бели мъже от ниската прослойка. Тези обезболяващи средства, които лекарите масово предписват с лека ръка, вече сеят смърт и сред жените и жителите на големите градове.   Да се говори за провал на държавата звучи направо като омаловажаване. Но такава е истината. Къде беше администрацията на Обама, когато е трябвало да се потърси отговорност от фармацевтичните концерни и да се осигурят повече възможности за подпомагане на страдащите? Нещата не изглеждат по-добре и под управлението на Тръмп. Изприказваха се големи думи като „бедствено положение в здравеопазването\", но дела почти няма. И затова не се вижда край на преждевременната смърт.    ", "date": "2018.03.10", "title": "Трагедията на Америка"}
{"url": "http://www.classa.bg/%D1%81%D0%B2%D1%8F%D1%82/item/379483-%D1%81%D0%B0%D1%89-%D0%B8-%D0%B5%D1%81-%D0%BD%D0%B0%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0", "text": "              Търговската война между САЩ и Европа може да бъде избегната. За тази цел обаче трябва да не се влиза в спирала от ескалиращи мерки. Но тъкмо това е под въпрос. ЕС смята, че американските мерки са несправедливи и вече оповести ответни стъпки: мита върху стоманата и алуминия от САЩ, но и върху други американски продукти като мотоциклети, портокалов сок и фъстъчено масло.      Освен това европейците искат Световната търговска организация (СТО) да се намеси като посредник. За ЕС това не е ескалация, а легитимна реакция в съответствие с правилата на СТО. Посланието към Тръмп гласи: Така не може. Ако в отговор Тръмп наистина наложи мита и върху европейските автомобили - както заплаши, тогава САЩ и Европа действително ще се окажат в състояние на търговска война.   Особено тежки ще бъдат политическите последствия. Защото тук става въпрос за доверие. Години наред страните по света се опитват да демонтират митническите бариери, а сега една държава изведнъж напуска този процес. И европейците сега се питат дали занапред на САЩ изобщо може да им се има доверие. Проблемът е експлозивен, а това е пределно ясно и на редица американски политици. Гари Кон, икономическият съветник на американския президент, вече подаде оставка в знак на протест, а близо сто конгресмени от Републиканската партия писаха на Тръмп, че очакват загуби за американската икономика.     Икономическото сдружение \"Бизнес Юръп\" в Брюксел се опасява, че европейската икономика може да пострада. То излезе със становището, че решението на Доналд Тръмп ще доведе до сериозен разлом в световната търговия. В тази връзка Съюзът на германските предприемачи (BDI) призова да не се действа прибързано. Същевременно президентът на BDI заяви, че одобрява намеренията на ЕС да реагира решително срещу наказателните мита на САЩ.   На друго мнение е шефът на автомобилния концерн \"Фиат-Крайслер\" Серджо Маркионе. Той разкритикува ЕС и каза, че оповестените контрамерки са неправилен отговор в неправилен момент. Според него, Евросъюзът трябва да бъде по-предпазлив и да не реагира на всяка провокация на американския президент.     Засега САЩ обявиха вносни мита само за стоманата и алуминия. Скоро обаче може да се стигне и до евентуални наказателни мита върху вноса на автомобили. Засега последствията от такава стъпка трудно могат да се предвидят - просто защото още няма подробности. Едно обаче е ясно: наказателните мита ще оскъпят европейските автомобили на американския пазар, а това може да се отрази върху продажбите и върху работните места.   Нещата обаче са всъщност доста по-сложни. Някои германски автомобилопроизводители сглобяват колите си и в САЩ. Най-голямата фабрика на БМВ, например, се намира не в Германия, а в американския щат Южна Каролина. Фолксваген има голяма фабрика в Тенеси. Митата няма да засегнат продукцията на тези заводи. А и силата на германските автомобилни концерни е в сегмента на луксозните автомобили, а там по-високите цени не се отразяват толкова сериозно върху решенията на купувачите. Освен това за германските автомобилопроизводители най-важният пазар отдавна не е американският, а китайският.   Същевременно редица американски автоконцерни сглобяват в Мексико и всъщност внасят американски автомобили. С други думи: ако не се предвиждат никакви изключения, наказателните мита ще засегнат и фирми от САЩ.   Цялата дискусия около т.нар. търговска война има обаче и още един важен аспект, свързан с Германия, който правителството в Берлин предпочита да не забелязва. Вече от години много държави критикуват Федералната република заради големия излишък във външнотърговския ѝ баланс.    Тръмп изобщо не е първият американски президент, който се оплаква от същото. Защото да изнасяш все повече стоки в чужбина, а да внасяш доста по-малко от други страни - това просто не може да продължава вечно. Казва го и Марсел Фрацшер, шеф на Германския институт за икономически изледвания DIW. Според него, Тръмп с основание смята, че търговските отношения са несправедливо изградени. И германското правителство трябва да положи усилия за по-голямо отваряне на икономиката.   ЕС взима на прицел фъстъченото масло от САЩ   Ако действително се окажем в търговска война, и европейските граждани ще усетят последствията от нея. И то по две направления. Първо ще я усетят като потребители, понеже стоките ще поскъпнат. А после и като участници в трудовия пазар, понеже една продължителна търговска война свива икономиката и изяжда работни места.   Търговските войни никога не завършват добре, понякога дори се превръщат в истински войни. Стоките поскъпват, търговията се свива, икономическият ръст се забавя, иновативните сили на фирмите отслабват, а безработицата расте. Държавите по света добре го разбират и тъкмо поради това са се договорили за един минимален пакет от правила - в рамките на Световната търговска организация. Тези правила са доразработени и уточнени в стотици допълнителни споразумения за свободна търговия. Естествено, те могат да се променят, ако някой не е доволен от тях. Въпросът е обаче дали не е по-добре правилата да се променят в резултат на конструктивни преговори, а не заради това, че Доналд Тръмп удря по масата.", "date": "2018.03.10", "title": "САЩ и ЕС: навлизаме в търговска война?"}
{"url": "http://www.classa.bg/%D1%81%D0%B2%D1%8F%D1%82/item/379484-%D0%B6%D0%B8%D1%80%D0%B8%D0%BD%D0%BE%D0%B2%D1%81%D0%BA%D0%B8-%D0%B7%D0%B0%D0%BF%D0%B0%D0%B4%D1%8A%D1%82-%D0%BF%D1%80%D0%B5%D1%87%D0%B8-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "             Господин Жириновски, кандидатирате се вече шести път за президентския пост. Не Ви ли доскуча? Владимир Жириновски: Как може такова нещо да е скучно? На Вас доскучава ли Ви да правите интервюта? Това е работа. Най-отговорната, най-представителната и най-тържествената работа. Като в спорта. Който не участва в Олимпийски игри или световни първенства, няма какво да търси там.  Казвате, че Русия има нужда от \"изборна монархия\". Означава ли това, че искате Русия да бъде управлявана от цар, който се казва Владимир Жириновски?    Не, но като монархия Русия постигна много. Трябваше да запазим нашата монархия. Както направиха Великобритания, Дания, Холандия, Швеция и Норвегия. Сега бихме могли да изберем монарх и да кръстим страната \"Руска империя\". А президентът да се нарича \"върховен владетел\".    Един кандидат за президентския пост няма как да гледа с безразличие на отношенията със съседите. Както знаем, Русия се намира в задънена улица по отношение на украинския въпрос. Какво трябва да се направи?  Украйна така и така ще се разпадне. Полша ще вземе западната част, Унгария - Карпатите, а Румъния - Буковина и Бесарабия. Ние ще си вземем цяла Новорусия. Украйна няма бъдеще.  Украйна едва ли ще остане очарована от подобни изявления. Какво трябва да се предприеме за подобряване на отношенията?  Нищо. Там господства един антируски режим. И само това е от значение.  Значи Вие смятате, че виновна за всичко е Украйна, а не политиката на Путин, която доведе до тези проблеми?  Само Украйна е виновна. И нейните антируски, прозападни и противоконституционни сили. Украйна ще колабира и ние трябва да я възстановим. Донбас, Луганск и другите области.  Западът наказа Русия заради незаконната анексия на Крим. Смятате ли, че Студената война вече е в ход? И ако да - какво трябва да се направи?  Сегашната ситуация ми харесва. Санкциите само подсилват нашата родна икономика.    Добре, да поговорим тогава за САЩ, които също са част от Запада. Когато Доналд Тръмп беше избран за президент, Вие вдигнахте наздравица с шампанско за победата му. След това обаче отношенията със САЩ се влошиха. При Обама те бяха много по-добри. Не се ли зарадвахте прекалено рано?  Ние приветствахме победата на Тръмп. Лично аз бях предсказал тази победа. И просто отпразнувах вярната си прогноза. Доналд Тръмп победи - за това ставаше дума. А че той не подобри политика към Русия, дори е добре за нас. Докъде щяхме де стигнем, ако бяхме получили всичките тези отстъпки?      \"Треперѝ, Европа!\"  Значи колкото по-зле, толкова по-добре, така ли?  Много по-добре е, когато Западът ни разглежда като враг и ни ограничава всячески. Санкции, санкции и пак санкции. По този начин се мобилизираме и можем да се развиваме по-бързо.    За първи път срещаме кандидат за президентския пост, който иска страната му да бъде наказвана...  Не говоря за наказания, а за това, че Западът просто не може другояче. И тъкмо тук е неговата грешка. За Русия обаче това е предимство. Ако Западът се отнасяше с нас както с Украйна, с цялото това сътрудничество с ЕС, с това Шенгенско споразумение, ние отдавна щяхме да сме омекнали, щяхме да се съгласим с всичко и щяхме да западнем. Вместо това ние ставаме все по-силни, а това ни помага да разрушим Запада. За да не ни пречи повече.  Значи искате да разрушите Запада? : Естествено! Той пречи на човечеството. Америка, Германия..  Защо смятате, че Германия пречи на човечеството? И защо да пречи на Русия?  Защото управлява Европа.   : Германия обаче е най-важният икономически и търговски партньор на Русия.  Нямаме нужда от вас! Не купувайте нищо от нашите стоки и суровини. И ние не купуваме нищо от вас. Ако не купувахте нашия природен газ, цялата ни страна щеше да е оборудвана с газопроводи. Ако не купувахте нашия петрол, бензинът ни щеше да е много евтин.    Резултатът от изборите на 18 март е горе-долу ясен. Какво очаква Русия в края на този изборен ден? : Може и да спечеля. И на следващия ден цялата страна ще излезе по улиците с усмивка на лицето. След два-три месеца всички санкции ще бъдат отменени. Вие, европейци и американци, ще бъдете принудени да слушате. Ще докарам света до ръба на война. И ще кажа: Или ще правите каквото аз искам, или се крийте в някой бункер.    Звучите като диктатор... : Защо да звуча като диктатор? А вие защо ни се месите? Ние да не би да се месим във вашите работи! Защо ни казвате как да живеем? Крим е руска земя, там живеят руснаци. В Донбас - също. Дадохме ви на вас, германците, шанса да се обедините. И какво ни платихте? Десет пъти по-малко от това, което можехте да платите. Треперѝ, Европа! Дори да не спечеля на 18 март, режимът в Русия ще ви принуди да спрете най-сетне да ни давате акъл как да живеем. Няма да ви позволим да ни командвате!", "date": "2018.03.10", "title": "Жириновски: \"Западът пречи на човечеството!\""}
{"url": "http://www.classa.bg/%D1%81%D0%B2%D1%8F%D1%82/item/379485-%D0%BD%D0%BE%D0%B2%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "          Външно министерство: Хайко Маас   Министерство на семейството: Франциска Гифай   Министерство на финансите: Олаф Шолц   Министерство на правосъдието: Катарина Барли   Министерство на икономиката: Петер Алтмайер   Канцлерската служба: Хелге Браун   Министерство на отбраната: Урсула фон дер Лайен   Министерство на селското стопанство: Юлия Кльокнер   Министерство на здравеопазването: Йенс Шпан   Министерство на образованието: Аня Карличек   Вътрешно министерство: Хорст Зеехофер   Ангела Меркел за четвърти път", "date": "2018.03.10", "title": "Новите министри на Меркел"}
{"url": "http://www.classa.bg/%D1%81%D0%B2%D1%8F%D1%82/item/379486-%E2%80%9E%D0%B1%D0%B8%D1%82%D0%BA%D0%BE%D0%B9%D0%BD%D1%8A%D1%82-%D0%B5-%D0%B1%D1%8A%D0%B4%D0%B5%D1%89%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%B0%D0%BB%D1%83%D1%82%D0%B0%E2%80%9C", "text": "    Tим Дpeйпъp oщe пpeди няĸoлĸo гoдини зaпoчнa aĸтивнo дa инвecтиpa в битĸoйни и вяpвa, чe в близĸo бъдeщe ĸpиптoвaлyтaтa щe зaeмe вaжнo мяcтo в cвeтoвнaтa иĸoнoмиĸa. Ocвeн тoвa, извecтният инвecтитop cчитa, чe в бъдeщe пo-гoлямaтa чacт oт cвeтoвния вaлyтeн пaзap, ĸoйтo ĸъм днeшeн дeн e oĸoлo $86 тpилиoнa, щe бъдe във вид нa ĸpиптoвaлyтa.   Oтгoвapяйĸи нa въпpoca нa вoдeщaтa, дaли cчитa, чe цeнaтa нa битĸoйнa мoжe дa пaднe пoд $1000, Tим Дpeйпъp oтгoвopи:     Πpeз 2014 гoдинa Tим Дpeйпъp зaĸyпи пoчти 32 000 ВТС нa ayĸциoнa зa ĸoнфиcĸyвaнитe oт влacтитe нa CAЩ cpeдcтвa нa тъpгoвcĸaтa плoщaдĸa Ѕіlk Rоаd. Toгaвa тoй дaдe $18 милиoнa, ĸaтo тeзи битĸoйни днec cтpyвaт нaд $310 милиoнa. Ha въпpoca, ĸaĸвo миcли зa вoлaтилнocттa нa битĸoйнa, бизнecмeнът oтгoвopи:     Toй дoпълни, чe бaнĸитe чecтo oтĸaзвaт нa xopaтa дa cи oтĸpият cмeтĸa c $20, пoнeжe тяxнoтo oбcлyжвaнe им cтpyвa $200. C битĸoйнът тoвa пo пpинцип нямa ĸaĸ дa ce cлyчи и ĸpиптoвaлyтaтa e пoдxoдящa ĸaĸтo бoгaтитe xopa, тaĸa и бeднитe cлoeвe нaceлeниe в paзвивaщитe ce cтpaни.  ", "date": "2018.03.10", "title": "„Биткойнът е бъдещата световна валута“"}
{"url": "http://www.classa.bg/%D1%81%D0%B2%D1%8F%D1%82/item/379487-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D1%85%D0%B0%D0%BE%D1%81-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82", "text": "Словакия изглеждаше като стабилна европейска държава, но бързо бе обхваната от хаос след безпрецедентни убийства на разследващ журналист и неговата годеница.   В реч миналия месец президентът Андрей Киска говори за страната си като за “успешна, горда и уверена в себе си”. Но на 4 март заяви, че Словакия е изправена пред “сериозна политическа криза”, предизвикана от застрелването на Ян Куцяк и Мартина Кушнирова. Полицията каза, че убийството на Куцяк и приятелката му, изглежда, е свързано с работата на журналиста. Телата им бяха намерени на 25 февруари и се развихри същинска политическа буря.   На фона на разгорещена размяна на реплики между управляващата коалиция и опозицията конспиративни теории, разпространени от премиера Роберт Фицо и неколкократните му словесни нападки срещу Киска, все повече хора започнаха да застават срещу правителството на Фицо, заплашвайки дори съществуването му.   В последната си непубликувана статия 27-годишният Куцяк пише за влиянието на италианската мафия в Словакия и възможните ѝ връзки с хора, близки до Фицо. След това дойде новината, че словашките власти са били информирани от италианските си колеги за това, че мощен италиански престъпен синдикат действа в Словакия. Седем членове на групата са заподозрени за убийствата. Миналата седмица те бяха задържани, а по-късно освободени.   Когато миналата седмица десетки хиляди се включиха в Словакия и в някои градове в чужбина в шествия в памет на Куцяк, мнозина поискаха оставки на словашки министри. За днес са планирани масови демонстрации - този път насочени пряко срещу правителството.   “Много хора осъзнаха, че ситуацията става критична”, каза Михал Вашечка, анализатор от мозъчния тръст Братиславски институт за политика. “Започна борба да не се допусне Словакия да се превърне в поредната Унгария, автокрация, контролирана от малка група олигарси.” Реагирайки на народните настроения и засилващите се протести, Киска призова към съществени промени в правителството или предсрочни избори като изход от кризата.   “Има голямо недоверие към държавата”, каза Киска. “И мнозина не вярват на правоприлагащите органи… това недоверие е оправдано. Преминахме границата, нещата отидоха твърде далеч и вече няма връщане назад”, каза той.   Фицо отвърна на удара, като обвини президента, че дестабилизира страната с помощта на унгарско-американския милиардер Джордж Сорос, с когото Киска проведе частна среща през септември в Ню Йорк. Сорос отхвърли внушенията на Фицо, че може да е свързан по какъвто и да е начин с президентските предложения и с антиправителствените протести.   Анализаторът Вашечка каза, че твърденията на Фицо за някаква конспирация вероятно ядосват някои хора и укрепват решението им да се включат в протестите, защото ги връщат към 90-те години и управлението на премиера автократ Владимир Мечияр, който постави страната в международна изолация. Мечиар също обвиняваше Сорос. “Това напомня на хората за Мечиар и за комунистическото управление. А голяма част от обществото е много чувствително по тази тема”.   Посланикът на САЩ Адам Стърлинг каза в изявление, че “в момент, в който словашкото общество се бори с последиците от това престъпление, ние призоваваме всички страни в конфликта да се въздържат от използване на конспиративни теории и да не прибягват до дезинформация”.   Малка партия от управляващата коалиция призова за оставката на вътрешния министър Роберт Калиняк като условие за оставането ѝ в правителството. Миналата година хиляди протестиращи настояваха за оставката на Калиняк, след като той бе свързан с предишни корупционни скандали. Ръководството на партията “Мост-Хид” се събира днес, за да реши каква да е ролята на партията в коалицията.   Междувременно опозицията поиска вот на недоверие към правителството в парламента, но дата още не е насрочена. Фицо отново нарече искането на опозицията “опит за преврат”.", "date": "2018.03.10", "title": "Словакия върви към хаос след убийството на журналист"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379478-%D0%BF%D0%BE-%D1%82%D0%B0%D0%B7%D0%B8-%D1%88%D0%B2%D0%B5%D0%B4%D0%BA%D0%B0-%D0%B2%D1%8A%D0%B7%D0%B4%D0%B8%D1%88%D0%B0-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-18", "text": "Открай време шведките се славят със своята красота. Сега всички мъже от скандинавската страна са изгубили ума си по 34-годишната красавица от Стокхолм Иа Остергрен. И има защо. Стройната хубавица е висока 178 сантиметра, а дължината на крака й е цели 108 см. Като малка била високо, кокалесто момиче и не се отличавала с особена привлекателност.                  За да се превърне в секс символ обаче, се наложило доста да се потруди в залата. От 2014 година тя не спира да качва свои снимки в социалните мрежи. Благодарение на прекрасното съчетание между спортна фигура и дълги крака, тя бързо се превръща в звезда в Инстаграм.      Към момента младата жена има близо 140 000 последователи в мрежата. Остергрен качва снимки както от дома си, така и от спортната зала, а фотосите й по бельо събират хиляди харесвания. Много шведски тийнейджърки често я търсят за съвети. \"Вие наистина вдъхновявате! Силна жена\";      \"Краката й са просто прелест\" и \"Постоянната и упорита работа създава съвършенство\" са само част от коментарите под постовете й. Да бъде с такава красавица е мечтата на всеки мъж. За жалост, сърцето на Иа отдавна е заето. От няколко години момичето е щастливо омъжено и има две деца.", "date": "2018.03.10", "title": "По тази шведка въздиша целият свят (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379479-%D0%BF%D0%BE%D1%80%D0%B5%D0%B4%D0%BD%D0%B0-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B0-%D1%81%D0%BD%D0%B8%D0%BC%D0%BA%D0%B0-18", "text": "Преди време БЛИЦ показа на читателите си потресаващо гнусна снимка, която взриви социалната мрежа Фейсбук. От фотоса, публикуван в групата „Забелязано в София\", ставаше ясно, че случката се разиграва на стълбите, водещи към метростанция „Европейски съюз\".    Там жена клекна на стълбите и направи нещо, което погнуси минувачите. Сега се появи и група бая неприятна снимка, направена също на стълби, водещи към една от столичните метростанции. Фотосът е направен днес на станция „Опълченска\", уточнява жената, щракнала момента.    А на кадрите й се вижда как доста голям плъх свободно щъка измежду столичани в идеалния център на столицата, където се намира и метростанцията.         „Това е тотално безумни\" и „Гадост, как е възможно? От къде се е появила тая космата гад\" са сред водещите коментари под снимките.", "date": "2018.03.10", "title": "Поредна потресаваща СНИМКА (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379480-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BC%D0%B0%D1%80%D1%82", "text": "По-добре, не се замесвайте в това, което не разбирате добре. Ако си пъхате носа в чужди дела, сами ще бъдете виновни за конфликта. Спестяването на пари, не трябва да бъде фанатично, а съизмеримо с доходите ви. Възможна е, романтична среща, която класически и бързо, ще прерасне в любовна история. Препоръчително е, да спазвате дистанция от хора, с които не сте работили от дълго време. Особено, ако преди това сте имали общ бизнес. Опитайте се, да пренебрегнете станалото в далечното минало, тогава пътят към всичко ново и обещаващо, лесно ще се отвори пред вас. Отличното ви здраве, ще ви позволи да закалите тялото си и да избегнете настинките. Възможни са неприятности в личния живот, ако пропуснете някои моменти и станете твърде самоуверени. За да постигнете плановете си, трябва да имате не само спестени средства, но и солидни знания. Ако всичко това влиза в приоритетите ви, тогава може да се надявате на успех. Отлично време за спортни занимания. Препоръчително е откровено да поговорите с любимия човек, за да изчистите всичко негативно в отношенията. Не се страхувайте, така ще съхраните чувствата си. За пътувания и физически дейности не е добър ден, но с йога може да се занимавате. Трябва също да следите за диетата си и не седете твърде дълго пред компютъра. Трябва внимателно да подписвате и формализирате документи, иначе най-малките грешки ще доведат до големи проблеми. Възможни са разногласия в общуването с избраника, затова дръжте емоциите си под контрол. Ако за този ден сте планирали пътуване сред природата, по-добре го отменете, ако не се чувствате добре със здравето. Следете за това, което другите говорят за вас. Ако не ви харесва нещо, тогава по-добре го игнорирайте. Прогнозата по отношение на финансите, не е утешителна, но не трябва да се отчайвате. Много скоро, вътрешният ви потенциал ще се увеличи на максимум и ще може да жънете победи. В живота ви, може да се случи нещо, което не сте очаквали. Но вие притежавате хладнокръвие и воля, така че няма да се прекършите пред атаката на проблемите. В областта на финансите, са възможни загуби, но те няма да са огромни. Вечерта е добре да се отпуснете в кръг на приятели, да си направите диета или да се занимавате със спорт. Не се жалете, когато става дума за собственото ви тяло. Днес едва ли, ще успеете да реализирате желанията си, които сте планирали за днес. Научете се първо да съставите компетентен план за действие и след това се заемайте с всичко ново. Разговор с шефовете, ще бъде безсмислен. Особено, ако поискате увеличение на заплатата. Има изход - търсете нова и по-обещаваща работа.   Ще решите, да поставите всичко на място в отношенията с избраника. Ако правите това за първи път, трябва предварително да обмисляте всичко по сто пъти. Взетото решение, може да ви излезе\"скъпо\" – преживявания и безсънни нощи. От излишества в храненето, спешно трябва да се откажете. Ако вече сте качили няколко килограма, започнете диета. Очаква ви бурен ден, когато ще е необходимо, да решавате всички жизненоважни и финансови проблеми за в близко бъдеще. В противен случай, те ще \"висят\" за дълго време и ситуацията, ще бъде изключително трудна. Възможни са спорове и конфликти с шефовете, които няма да се отразят добре на работата ви. Но в семейния живот, ви очаква \"меден месец\". Ще имате късмет в много неща, но в любовната сфера, ще се нуждаете от търпение. Не изпускайте от поглед, това което преди е било незначително. Не разпитвайте избраника си за миналото, защото самите вие, ще започнете да страдате от догадките. Вечерта, е възможно спешно пътуване, свързано с възрастен роднина. Бъдете внимателни по време на шофиране. Не търсете среща с човек, от когото чакате искрена помощ. Едва ли ситуацията, ще се развие точно както искате. Прекрасен ден за тези, които се стремят към знание, нова информация и разкриване на талантите. Принципният подход към финансовите въпроси, ще ви позволи да увеличите доходите си.", "date": "2018.03.10", "title": "Дневен хороскоп 10 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379476-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD", "text": "Моделът Еудокси Яо от Абиджан, Кот д'Ивоар, има форми, на които дори Ким Кардашиан ще завижда - бедрата й са с около 1,5 метра обиколка. При това момичето твърди, че никога не е извършвала пластична хирургия и цялата й красота си е по природа. Еудокси Яо отказва да спомене своята възраст, но с гордост издава обхвата на бедрата си - сто и петдесет сантиметра. Моделът твърди, че за разлика от идола си Ким Кардашиан, тя никога не е била под ножа на хирурга. \r\n   \r\n    \"Никога не съм имал пластична хирургия. Никога, никога, никога в живота си. Винаги съм била така\" Момичето разказва, че всеки път, когато излезе, тя произвежда фурор: хората се спират за да я разгледат по-добре. Моделът е сигурен, че всички те мечтаят за селфи с нея. Евдокси описва външния си вид като \"ултра-сексуален\". \r\n   \r\n    Интересно е, че \"африканската Кардашиян\" не знае номера на дрехите си и предпочита да се вмъква в най-тесните джинси. Ако дрехите, които купи, изглеждат твърде скромни за нея, тя независимо ги доработва с ножица.  \r\n   \r\n   \"Хора с фигура като моята рядко носят тесни дрехи. Те предпочитат да носят дрехи, които крият техните форми. Не го правя, обичам да показвам фигурата си и това може да шокира хората\" Еудокси редовно качва нови снимки в мрежата и те събират голямо разнообразие от коментари - от възторжени до изключително негативни.  \r\n   Момичето признава, че се преди преживявала неприятните коментари, а сега просто не им обръща внимание. В крайна сметка повече от половин милион души са се абонирали за Facebook страницата на модела, което означава, че много потребители наистина харесват нейното необичайно тяло. \r\n    \"Аз не се харесвам много хора. Но има и други, които искат да се срещнат с мен. И когато ме видят, не могат да скрият радостта си. Аз привличам хората.\" \r\n      ", "date": "2018.03.10", "title": "\"Африканската Кардашиян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379477-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%82%D0%B5-%D0%BD%D0%B0-%D1%80%D0%B8%D0%BD%D0%B3%D0%B0-%D0%BF%D0%B8%D1%82%D0%B0-18", "text": "Едно от най-горещите момичета край боксовите рингове и ММА клетки - Джеса Хинтън, смени визията си.  Доскорошната блондинка, която подлудява мъжете докато вдига табелките между рундовете на бойните срещи в САЩ, си боядиса косата червена. Снимките ѝ обиколиха жълтите издания и логично се стигна до питането - блондинка или червенокоса?  Джеса е изгрявала и в редица мъжки списания, а псоледователите и в социалните мрежи за милиони.          ", "date": "2018.03.10", "title": "Една от най-горещите на ринга пита: (18+)"}
