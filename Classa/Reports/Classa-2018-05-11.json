{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381860-%D0%B0%D0%B2%D1%82%D0%BE%D1%81%D0%B5%D0%BA%D1%82%D0%BE%D1%80%D1%8A%D1%82-%D1%83-%D0%BD%D0%B0%D1%81-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D0%B7%D0%B0-1-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B3%D0%BE%D0%B4%D0%B8%D1%88%D0%BD%D0%BE", "text": "Aвтомобилният сектор в България произвежда продукция за близо 1 млрд. евро годишно и продължава да расте устойчиво. Това каза заместник-министърът на икономиката Александър Манолев пред ученици и гости на Професионална гимназия по транспорт и енергетика в София. Това е един от най-атрактивните високотехнологични сектори, които привличат сериозни чуждестранни инвестиции и с него ще расте нуждата от повече добре подготвени кадри, посочи Александър Манолев. Без модерно образование и здрава връзка между училищата и работодателите е невъзможно да има устойчив ръст на икономиката, коментира заместник-министърът и съобщи, че вече е разработен образец на трудов договор между учен и работодател като една от стъпките за насърчаване на дуалното обучение. В страната ни в момента има около 120 предприятия за производство на автомобилни компоненти като поддоставчици на водещи компании в света. Те създават заетост на повече от 23 хиляди души, а водещи пазари за бранша са Германия, Турция, Румъния и Франция. Александър Манолев откри в гимназията нов учебен център по диагностика на електрически и конвенционални автомобили.", "date": "2018.05.11", "title": "Автосекторът у нас произвежда за 1 млрд евро годишно"}
{"url": "http://www.classa.bg/%D1%81%D0%B2%D1%8F%D1%82/item/381859-%D0%BC%D0%B0%D1%80%D0%BA%D1%81-%D0%B2%D1%8A%D0%B7%D0%BA%D1%80%D1%8A%D1%81%D0%BD%D0%B0-%D0%B8-%D0%BD%D0%B5%D0%B3%D0%BE%D0%B2%D0%B8-%D0%BF%D1%80%D0%BE%D1%80%D0%BE%D1%86%D0%B8-%D1%81%D0%B0-%E2%80%9E%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81%E2%80%9C,-%E2%80%9E%D0%B3%D0%B0%D1%80%D0%B4%D0%B8%D1%8A%D0%BD%E2%80%9C,-%E2%80%9E%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82%E2%80%9C,-%E2%80%9E%D0%B8%D0%BD%D0%B4%D0%B8%D0%BF%D0%B5%D0%BD%D0%B4%D1%8A%D0%BD%D1%82%E2%80%9C", "text": "Преди два месеца излезе от печат второ издание на книгата на известния австралийски философ Питър Сингер, озаглавена „Маркс: Кратко въведение\". В нея той пише: „Влиянието на Маркс може да бъде сравнено с това на големи религиозни фигури като Христос и Мохамед. За голяма част от втората половина на ХХ век приблизително четирима от всеки десет души на земята живееха, управлявани от правителства, които разглеждаха себе си като марксистки и следващи неговите идеи...\"   След това в края на 80-те и началото на 90-те години Маркс умря, разпънат на кръст от Рейгън, Тачър, Горбачов и Елцин. На 23 август 1991 г. Борис Елцин издаде указ за забрана на КПСС с нейната членска маса от 15 милиона души, играла водеща роля в разпространението на учението на Маркс през ХХ век. На 28 август 1991 г. от него окончателно се отрече, потвърждавайки указа на Елцин и Михаил Горбачов. След това се появиха хиляди като апостола Петър, който три пъти се отрекъл от Христос. Сега имаше такива, които направиха това и по триста и три пъти. Обявиха пътя, по който ги е водил за утопичен. Приеха новата неолиберална вяра за светлото неолиберално бъдеще и ругаейки Маркс таеха надежди как ще преуспеят с нея. От Маркс се отрекоха една след друга и бившите комунистически партии в Източна Европа. Започнаха да изпитват срам и страх от споменаването на марксовите думи за описание на света – „капитализъм\", „класи\", „класова борба\", „експлоатация\", „работническа класа\", „капиталисти\". Предходните пропагандни отдели на тези партии бяха заменени в обществата им с финансирани и внесени отвън неолиберални НПО-та, които трябваше да чертаят новото светло неолиберално бъдеще и да освободят окончателно главите на масите от спомена, че е съществувал някога Маркс. Появи се нов пророк – „Франсис Фукуяма\", обявил че сме стигнали „края на историята\" и Ханаан е тук, на земята – той е в Америка. Светлото бъдеще са неолибералният капитализъм и либералната демокрация, маскирани като „демокрацията\", чиято сбъдната мечта е Америка. Хиляди хукнаха към новата обетована земя. Останалите почнаха да правят „преход към демокрацията\". Много скоро обаче самият нов пророк Франсис Фукуяма започна до говори, че там където живее не е обетованата земя на „края на историята\", а „републиканците обслужват олигархията, а Обама – 1 % най-богати\". После започна да разправя, че имало и „бъдеще на историята\". Минаха се не минаха двадесетина години и след 2008 г. изведнъж от разни места по света започнаха да пишат и говорят, че „Маркс се завръща\", „Маркс беше прав\", „Маркс отмъщава\". Потокът от такива обяснения на това, което става рязко се засили в дните преди 5 май 2018 г. – денят на 200 годишнината от неговото рождение. Понятието за капитализъм като система, която използва различни механизми или така нар. „превърнати форми\", за да прикрие своята същност отново придоби популярност. Конър МакКарти написа в априлския брой от 2018 г. на „Дъблин ревю ъв букс\": „Най-важният основен мотив да се чете Маркс през 2018 г. е, че неговата критика на капитализма остава несравнима по своя мащаб и адекватност. Разбира се, икономиката се е променила от 1860-те години – промяна към сферата на услугите на Запад, към дигитализация, към интернет, финансилизация, възход на мултинационални корпорации – характеристики на днешния капитализъм, които Маркс не е прогнозирал.\" „Капиталът\" се превърна в най-продаваната книга в Германия, а в Япония за първи път бе публикуван в пълната си версия. Във Великобритания по случай 200-годишнината от рождението на Маркс Peter Harrington Rare Books в Лондон обяви, че продава 1 том на марксовия „Капитал\" от първото издание в Хамбург от 1867 г. за 100 000 британски лири. Бившите комунистически партии се отказаха от Маркс, а редица от техните членове, приели неолибералната вяра станаха заклети негови врагове и ругатели. Но се случи чудо. Пророчествата на Маркс започнаха да струят от най-авторитетните световни медии, които започнаха да се държат като негови пророци. Преди десетина дни Янис Варуфакис, борещ се за демократизацията на ЕС, публикува в „Гардиън\" своята статия „Маркс предвиди нашата днешна криза и посочи изхода от нея\". Публикуваният през февруари 1848 г. „Комунистически манифест предвиди хищническият и поляризиран глобален капитализъм на ХХI век. Но Маркс и Енгелс показаха също, че имаме власт да създадем един по-добър свят.\" Само преди пет дни, на 30 април 2018 г., в „Ню Йорк Таймс\" се появи статия със знаменателното заглавие, което няма да откриете в устата на който и да е от популярните политици в България. То е: „Честит рожден ден, Карл Маркс. Ти беше прав!\" „Ти беше прав!\". В какво е прав Маркс, според „Ню Йорк Таймс\", за което мълчат българските политици, телевизионни екрани и вестници? Той е прав според статията в това, че „капитализмът е движен от дълбоко разделяща класова борба, в която управляващото класово малцинство присвоява принадения труд на класовото мнозинство от работническата класа като печалба„. И се добавя, че основната част от неговото интелектуално наследство е критиката на капитализма, безпощадната критика, без която не е възможна неговата промяна. Във Великобритания на 1 май 2018 г. вестник „Гардиън\" излезе със статия, озаглавена „Да честваме 1 май означава да си спомняме за Маркс, който ни показа какво представлява капитализма\". Тя започва с фразата „Всяка година на 1 май един призрак броди край нас. Призракът на Карл Маркс. Така е от 1889 г. насам, когато Вторият интернационал за първи път избра 1 май като дата на международното работническо движение.\" Пак във Великобритания на 3 май 2018 г. списание „Икономист\", бастион на икономическата мисъл на капитализма през последните два века излезе със статия озаглавена „Управляващи света: четете Карл Маркс\" с подзаглавие „Във времето, когато навършва 200 години диагнозата на Маркс за недостатъците на капитализма изглежда изненадващо релевантна\". На 4 май вестник „Индипендънт\" излезе със статия „200 годишнината на Карл Маркс: Светът най-накрая е готов за марксизма, тъй като капитализмът достигна до своята повратна точка\". Подзаглавието му е „Философът прогнозира, че централизацията ще ни доведе до революция и раждането на пост-капиталистическо общество – глобализацията ни доведе до тази точка.\" Същият ден председателят на Европейската комисия Жан-Клод Юнкер, въпреки критиките срещу него отиде в родния град на Маркс Трир по случай 200 годишнината от рождението на Карл Маркс, откри изложба и паметник в негова чест. „Никой не може да отрече, че Карл Маркс е фигура, която определи по един или друг начин развитието на историята и да не се говори за него, значи да се отрече историята\", каза говорителят на комисията по този повод.. Не се чу председателят на ПЕС да е отишъл на събитието или да е казал нещо за Маркс. Но за идеологията на ПЕС най-вероятно днес истанбулската конвенция е по-важна от Маркс. От своя страна Джордж Магнус, старши икономически анализатор в банката ЮБиЕс написа статия за сайта на Блумберг под заглавие „Дайте шанс на Карл Маркс да спаси световната икономика\", в която говори, че „днес глобалната икономика носи някои неприлични прилики с това, което Маркс предвиждаше\". След това той разказва как според Маркс преследването на печалба и ефективност естествено ще води до ситуация, при която компаниите ще се нуждаят от по-малко работници, създавайки „индустриална резервна армия\" на бедните и безработните и че натрупването на богатството на единия полюс, ще води в същото време до натрупването на мизерия на другия. Отново имаме концентрация на капитала и поляризация на отношенията между класите. Отново се говори, че капитализмът съдържа в себе си вътрешни противоречия и сили на саморазрушаване. Така описват светът днес анализаторите на „Блумберг\" – очевидно съвсем по различен начин от тези, за които днес Истанбулската конвенция е по-важна от Маркс. Такива са времената, в които живеем. Системните неолиберализирали се социалдемократически и социалистически партии решиха, че Маркс е мъртъв и тръгнаха към „края на историята\" на Фукуяма, което се оказа собственият им край, маргинализация, изчезване на повечето от тях. Но историята върви напред и без тях. Тя очевидно има нужда от Маркс. И тази потребност намира своите неочаквани изразители. „Ню Йорк Таймс\", „Гардиън\", „Индипендънт\", десетки други световни медии, представителите на световни финансови структури като „Блумберг\" се превръщат в пророците, които го възкресяват и славят отново днес. Васил Проданов", "date": "2018.05.11", "title": "Маркс възкръсна и негови пророци са „Ню Йорк Таймс“, „Гардиън“, „Икономист“, „Индипендънт“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381861-%D1%81%D0%BE%D1%84%D0%B8%D1%8F-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0-%D1%80%D0%B5%D0%BA%D0%BB%D0%B0%D0%BC%D0%B8%D1%82%D0%B5", "text": "За последната една година са премахнати над 300 нерегламентирани рекламни елемента на територията на София, което показва колко сериозен е проблемът и колко сериозно е визуалното замърсяване на града. За това информира Зафир Зарков, общински съветник в Столичния общински съвет (СОС). Той коментира новата наредба за регламентиране на рекламните елементи в София. „Предвижда се ограничение за партерната реклама, която е най-общовъзприемана, защото е на нивото на очите, когато се движим по улиците. Промените предвиждат максимум 20% от витрините да бъдат с рекламни послания, обясни общинският съветник. – Сега на практика няма никакво ограничение и има примери, при които целите витрини стават рекламни пана и билбордове, а някои от тях са с доста сериозни размери. Идеята е да се постави ограничение за такъв тип реклами.\" Зарков посочи, че проучване на практиките в някои европейски градове показва, че в съответствие с възприетата градска политика там ограниченията за партерна реклама са между 10 и 30%. „Практиките са взети от Франция, от Австрия, от държави, с които обичаме да се сравняваме и се надяваме да бъдем като тях\", обясни общинският съветник. – Важно е да уточним, че в момента текат т.нар. писмени консултации и всички заинтересовани страни могат да подадат своите идеи за промени в така предложения проект за наредба. Разумните предложения ще бъдат отразени и наредбата ще се приеме във вид, в който да се постигне добър баланс между всички интереси. Защото от една страна са интересите на бизнеса, на предприемачите, а от друга страна градската среда е на всички нас и тя трябва да бъде удобна и приятна като визия за придвижване\". Зафир Зарков напомни, че подобряването на цялостната визия на София и създаването на по-уютна среда на живот е един от основните приоритети на Столична община. „За разлика от новата наредба, сега действащата (чиято последна промяна е била преди около пет години), до голяма степен не отговаря на настоящата ситуация в града, подчерта той. – Именно поради тази причина бяха обследвани техническите възможности и очакванията на хората за визията на града. Наредбата е ориентирана към унифициране на рекламните елементи и преместваемите обекти и много по-сериозен и строг контрол.\" Според Зарков настоящата наредба няма да позволява рекламни елементи в първа зона с изключение на тези, които са на спирките на градския транспорт и т.нар. покривна реклама. Той е категоричен, че ще отпадне възможността за покривна реклама на историческия център на града. По думите на общинския съветник калканните стени на сградите много често се използват за отправяне на рекламни послания. „Предвиждахме известно ограничение на процентите, които заемат рекламните послания, защото те често са целия калкан на сградата, каза Зарков. – Това безспорно е сериозно въздействие върху визуалното възприятие на градската среда. Има предложение за ограничаване, както процентно, така и за забрана за първа и втора зона. Вече постъпиха искания от асоциации на рекламния бизнес да бъде преразгледано това предложение и да има възможност да се допуска, макар и с ограничения. Това е въпрос на дискусия, който ще бъде обсъден.\"", "date": "2018.05.11", "title": "София ограничава рекламите"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/381862-50-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B7%D0%B0-%D0%BD%D0%B0%D1%83%D1%87%D0%BD%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8", "text": "50 милиона лева ще бъдат отделени за финансиране на 11 научни програми в различни направления през следващите 4 години. Целта е научните постижения да се обвържат с потребностите на хората, обясни министърът на образованието и науката Красимир Вълчев. В списъка с програми, който ще се разширява занапред има такава за културно-историческото наследство, за опазване на околната среда, за електронното здравеопазване, за диагностика на дарена кръв. Министър Вълчев обясни какво се цели в програмите и как те ще функционират: „Да обвържат финансирането на научните изследвания с важни обществени задачи и потребности. По една програма, в общия случай, ще се финансира един проект, който ще обедини всички научни организации и висши училища в една област. По-добре да направим една лаборатория, до която да имат достъп всички, отколкото да финансираме 5 лаборотории, всяка, от които няма да бъде достатъчно добра,колкото, ако финансираме една.\" Програмите са изработени съвместно с представители на академичната общност, отразяват потребностите на хората и са съгласувани със секторните министерства. В програмите са включени 2.5 милиона лева за стипендии за докторанти и пост-докторанти.", "date": "2018.05.11", "title": "50 милиона лева за научни програми"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381863-%D0%BF%D0%BE%D0%BA%D0%B0%D1%87%D0%B2%D0%B0%D0%BD%D0%B5-%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B0%D1%89", "text": "Потребителските цени в САЩ се повишиха през април по-слабо от очакваното и въпреки, че техният растеж на годишна база беше най-добрият от февруари 2017-а година, днешните данни сякаш не оправдават прогнозите за по-солидно ускоряване на инфлацията във водещата световна икономика. Индексът на потребителските цени (CPI) се повиши през април с 0,2% спрямо март, когато се понижи с 0,1%, показват данни на Департаментът по труда, докато осреднената прогноза на финансовите пазари беше за повишение на цените с 0,3 на сто. На годишна база американската потребителска инфлация се ускори очаквано до 2,5% от 2,4% през март, като това е най-високата инфлация в САЩ от февруари 2017-а година насам. Основният CPI индекс (изключвайки цените на храни и енергия) се повиши с едва 0,1% при очаквания за негов растеж с 0,2%, като на годишна база основна инфлация нарасна за втори пореден месец с 2,1%, но при прогноза за нейни ускоряване до 2,2 на сто. Трябва да се има предвид, че именно основният CPI индекс се следи от Фед като един от важните индикатори за състоянието на инфлацията в САЩ, която вече нарасна малко над важното целево ниво от банката от 2 на сто. Днешните по-слаби данни сякаш не потвърждават, че инфлацията в САЩ набира по-сериозна скорост с оглед на рекордно ниската безработица, затягащият се трудов пазар и относително добрата икономическа експанзия. Това означава, че Фед може би няма да се наложи да предприеме по-агресивно повишаване на основната си лихва до края на годината и сякаш поставя под въпрос следваща подобна стъпка на заседанието на централната банка през юни.", "date": "2018.05.11", "title": "Покачване на инфлацията в САЩ"}
{"url": "http://www.classa.bg/%D1%81%D0%B2%D1%8F%D1%82/item/381856-%D0%B2-%D1%81%D0%B0%D1%89-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%B1%D1%80%D0%BE%D0%BD%D1%8F%D1%82%D0%B0-%D0%BD%D0%B0-iron-man-,-%D0%BE%D1%86%D0%B5%D0%BD%D0%B5%D0%BD%D0%B0-%D0%BD%D0%B0-325-000-%D0%B4%D0%BE%D0%BB%D0%B0%D1%80%D0%B0", "text": "Полицията в Лос Анджелис разследва грабеж в склад в квартал Пакомама. Но това не е често срещано кражба: изчезнал е самият първоначален костюм на Iron Man, който актьорът Робърт Дауни-джуниър носеше в първия филм за супергероя, съобщава Times, който цитира местните власти.   Червено-златната броня на супергероя е била открадната \"някъде между февруари и края на април\", заяви говорителят на полицейския отдел в Лос Анджелис, Кристофър Но.   Изчезването на известния костюм, оценен на 325 000 долара, е съобщено от служители на склада във вторник, каза той.   Първият от филмите за \"Железният човек\", който излезе на екраните през 2008 г., стартира кинематографичната Вселена на Marvel с бюджет от $ 140 милиона, донесли на създателите му с повече от 585 милиона печалба.", "date": "2018.05.11", "title": "В САЩ откраднаха бронята на \"Iron Man\", оценена на 325 000 долара"}
{"url": "http://www.classa.bg/%D1%81%D0%B2%D1%8F%D1%82/item/381857-%D0%BA%D0%B8%D1%82%D0%B0%D0%B9-%D1%81%D0%B5-%D0%BF%D1%80%D0%BE%D0%B8%D0%B7%D0%BD%D0%B5%D1%81%D0%B5-%D0%B7%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%BE%D1%82%D0%BE-%D0%BE%D1%82-%D1%81%D0%B0%D1%89-%D1%8F%D0%B4%D1%80%D0%B5%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0%D0%BD", "text": "Китай \"съжалява\" за решението, обявено във вторник от Съединените щати, за прекратяване на ядреното споразумение с Иран. Това беше изразено от говорителя на китайското външно министерство Генг Шуанг, предаде NDTV.   В изявление Генг каза, че Пекин се стреми да се \"запази пълното спазване на договора и да се поддържа нормален икономически и търговски обмен\" с Иран.   Освен това говорителят призова всички страни да вземат \"отговорно отношение, като имат предвид дългосрочния общ интерес, да се постигне адекватно \"политическо и дипломатическо решение\".   \"Китай ще приеме безпристрастен и отговорен подход, ще поддържа диалог с всички страни и ще продължи да спазва и изпълнява глобалното споразумение\", каза дипломатът.   Според американския президент Доналд Тръмп, ядреното споразумение за 2015 г. е \"ужасно и едностранно споразумение, което не е донесло мир и никога няма да донесе\". Той също така съобщи за установяване на нови санкции срещу Ислямската република.   След съобщението на Тръмп за оттеглянето от САЩ от ядреното споразумение, иранският президент Хасан Рохани заяви от своя страна, че Иран изпълнява ангажиментите си, докато САЩ той никога не са правили това.", "date": "2018.05.11", "title": "Китай се произнесе за прекратеното от САЩ ядрено споразумение с Иран"}
{"url": "http://www.classa.bg/%D1%81%D0%B2%D1%8F%D1%82/item/381858-%D0%BC%D0%BE%D1%81%D0%BA%D0%B2%D0%B0-%D1%81%D0%B0%D1%89-%D0%BD%D0%B0%D0%BB%D0%BE%D0%B6%D0%B8%D1%85%D0%B0-%D0%BD%D0%BE%D0%B2%D0%B8-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BF%D0%BE%D1%80%D0%B0%D0%B4%D0%B8-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0%D0%B4-%D1%81%D0%B8%D1%80%D0%B8%D1%8F", "text": "Новите санкции, наложени от САЩ срещу серия от руски звена за отбрана, са мотивирани от неуспеха на бомбардировките, извършени през април срещу Сирия, декларира руското Министерство на външните работи.   Вашингтон наложи ограничителни мерки срещу различни физически и юридически лица в Иран, Русия, Китай, Северна Корея, Турция и Саудитска Арабия, за предполагаемо нарушение на законодателството в областта на неразпространението на оръжия за масово унищожение.   Според руското министерство, тези нови санкции срещу руските отбранителни формирования не са нищо повече от \"банално желание да преразгледа сметките за провала на атаката, извършена срещу Сирия на 14 април от САЩ, Обединеното кралство и Франция , в нарушение на международните закони. \"   Министерството също така изразява съжаление, че Вашингтон все още не може да се отърве от своята илюзия, че чрез натиск ще може да принуди Москва да се откаже от собствените си интереси и от подкрепа за своите съюзници. \"Стремежът на САЩ да поддържат световно господство по всякакъв начин ги тласка към неразумни и понякога опасни стъпки\", предупреди министерството.   На 14 април Вашингтон, Лондон и Париж извършиха съвместна атака срещу арабската държава, в отговор на твърденията за химическа атака, уж извършена по-рано в сирийския град Дума, за която Западът обвинява правителството на Башар Асад, без никакви доказателства.   При съвместната бомбардировка бяха изстреляни 103 ракети - сред тях и няколко Томахоук - от които 71 бяха заловени от сирийските противовъздушни системи.", "date": "2018.05.11", "title": "Москва: САЩ наложиха нови антируски санкции поради провала на нападението над Сирия"}
{"url": "http://www.classa.bg/%D1%81%D0%B2%D1%8F%D1%82/item/381854-reddit-%D1%81%D0%B5-%D1%81%D1%80%D0%B8%D0%BD%D0%B0-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D1%82%D1%80%D0%B0%D0%BD%D0%B8-%D0%BF%D0%BE-%D1%81%D0%B2%D0%B5%D1%82%D0%B0", "text": "В последните часове от вчера насам има реален бум на оплакванията за операциите на Reddit, достигайки почти 3 000 съобщения от различни страни. Потребители от Съединените щати и Канада, както и от Централна Европа и Бангладеш заявиха, че сървърите на Reddit са излезли от употреба или не позволяват автенттикацията.   От друга страна, по-късно някои американски потребители са заявили на уеб сайта downdetector.com, че тази социална мрежа работи отново. Броят на новите жалби е намален до няколко десетки.", "date": "2018.05.11", "title": "Reddit се срина в няколко страни по света"}
{"url": "http://www.classa.bg/%D1%81%D0%B2%D1%8F%D1%82/item/381855-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF,-%D1%87%D0%B5-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%B0-%D0%B1%D1%80%D0%BE%D1%88%D1%83%D1%80%D0%B0-%D0%BD%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%B1%D0%B0%D0%BC%D0%B0-%D0%B7%D0%B0-%D0%B4%D0%B5%D1%82%D1%81%D0%BA%D0%B0%D1%82%D0%B0-%D1%81%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Амбициозната програма, насочена към децата \"Be Best\", която първата дама на Съединените щати Мелания Тръмп представи в понеделник, стана обект на критика заради предполагаемо плагиатство. Няколко онлайн коментатори заявиха, че този проект не е разработен от Мелания и че в по-голямата си част изглежда да е копиран от брошура на Федералната търговска комисия, публикуван през 2014 г., при администрацията на Обама.   Изявлението на Белия дом, което в оригиналната версия твърдеше, че първата дама е била съавтор на \"Be Best\", по-късно бе коригирано, за да се посочи, че Мелания Тръмп промотира проспекта на Федералната търговска комисия.   От своя страна тази комисия изрази ентусиазъм, чрез съобщение на Twitter, от факта, че брошурата се използва в проекта на Мелания.   \"Развълнувани сме от факта, че при стартирането на инициативата на @FLOTUS (Мелания Тръмп) днес, първата дама разпространява копия на брошурата на FTC и насърчава родителите да говорят с децата си за важността да сме безопасни и отговорни онлайн \", гласи съобщението.   Както съобщиха няколко медии, които се позоваха на говорителя на Мелания Тръмп, Федералната търговска комисия е поискала от първата дама да включи брошурата в нейния проект.   Освен това, няколко интернет потребители подчертаха, че мотото на кампанията \"Be Best'\" звучи твърде много като отговора на \"Be Better\", на бившата първа дама Мишел Обама, даден на въпрос от Опра Уинфри на Срещата на върха на жените на Белия дом през 2016 г.   Не за пръв път критиците обвиняват Мелания Тръмп, че плагиатства от Мишел Обама.", "date": "2018.05.11", "title": "Обвиняват Мелания Тръмп, че плагиатства брошура на администрацията на Обама за детската си програма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381853-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%BE%D1%82-%D0%B1%D0%B8%D1%80%D0%B0%D1%82%D0%B0-%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B4%D0%BE-%D1%81%D0%BF%D0%BE%D0%B9%D0%BA%D0%B0%D1%82%D0%B0-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "Кой можеше да предположи, че лидерът на опозицията в българския парламент ще се превърне във фактор за стабилността на управлението.     И то на правителството на Борисов.   И то по време на европредседателството.   Тази ситуация лъсна след вчерашната среща между председателя на БСП Корнелия Нинова и вицепремиера Красимир Каракачанов – лидер на ВМРО и съпредседател на ОП, които пък са коалиционни партньори на ГЕРБ.  Такава среща предстои утре и с другия вицепремиер Валери Симеонов – лидер на НФСБ и също съпредседател ОП.  И двамата поискаха лично и поотделно рандевута с Нинова, към която досега не са показвали знаци на уважение или на респект. Напротив! Каракачанов предложи на червената дама кавалерски и с кръчмарско-балкански маниер “да пием по бира”.  Симеонов не слезе на това ниво.  Бира Каракачанов не извади. С Нинова останаха на вода.   Но пък срещата им се превърна в публичен знак за настъпила вече нова ситуация както в управляващата коалиция , така и в патриотичната властова сглобка между ВМРО, НФСБ и “Атака”.  А тя никак не е добра за държавата.   От срещата стана ясно че, в коалицията ГЕРБ-Обединени патриоти  –  има сериозни разногласия  по отношение на базисни за страната законопроекти: за модернизация на армията, за вероизповеданията, за хазарта, за здравето, за местни данъци и такси…  –  лидерите на ОП не намират съгласие в парламентарната група на ГЕРБ и вече го търсят в опозицията в лицето на БСП.  Това отдавна не се е случвало. Не е драма голяма, но е сериозен знак.   –  Каракачанов не среща подкрепа от министър Горанов за парите за армията и подозира Цветанов в удар под кръста  по закона за вероизповеданията. За Симеонов ще разберем утре.  –  на практика има бламиране на военния министър от страна на ГЕРБ.  Същото ще се случи и със Симеонов, ако ГЕРБ отхвърлят законопроекта му за хазарта или за тютюнопушенето.  –  Каракачанов е изправен пред ситуация или да подаде оставка, или да “търси консенсус” при опонентите , или да се спотайва, все едно че нищо не е било. Оставка няма да подаде, защото никога повече няма да е министър. Да се спотайва не е в характера му. Затова “търси консенсус” навън, показвайки, че няма такъв вътре. И не спира да тръби, че в парламента няма комуникация. Пак удар по Цветанов.  –  Симеонов пък отдавна ни осветли, че управлението е пълно с “калинки”  и че го натискат да назначава кадри на ГЕРБ без компетентност.  –  създава се усещането, че властта е върху плаващи пясъци  и не се знае докога авторитетът на Борисов ще може да удържа вътрешната (не)стабилност.   От срещата “на вода” стана ясно и друго – че малката коалиция Обединени патриоти е в състояние на “шок и ужас”  – извадили са “патриотично” томахавките и не се знае кой кога кого и за какво ще удари, въпреки публичните им изявления, че всичко е наред и че скандалите им са тип “семейна свада”.   –  истината е, че тримата “патриотични” лидери не се понасят и не си говорят. И че на Борисов това все повече му тежи. Че е уморен и че му писва.  – Сидеров рече, че срещите на Каракачанов и Сименов са нелегитимни. Симеонов му отвърна в стил – ти кой си, че да ми даваш нареждания, а Каракачанов смънка, че атакистът нещо не е разбрал, сякаш е дементен.   –  Сидеров обаче няма да миряса.  Той ходи до Крим без да му пука за държавната политика, така че като нищо утре може да скандализира и срещата на Валери Симеонов с Нинова. Ако Борисов не го “вразуми”…  –  тази бутафория във властта става опасна за ГЕРБ и за Борисов.  С такива “партньори” не е възможно дълго време да се управлява. Ситуацията ще изпилва все повече нервите на премиера и доверието в ГЕРБ. В момент, когато България е в центъра на Европа, когато елитът на Европа пристига в София, което никога досега не се е случвало, поведението на партньорите на ГЕРБ е уронващо престижа им.   –  кой кога ще разруши къщичката не е ясно,  защото на ОП изобщо не им пука за това как изглеждат отстрани и какви вреди нанасят върху общото възприятие за властта и за България като европейска страна.   Кой какво печели?  –  Ситуацията е благоприятна за БСП,  защото се превръща във фактор, от чиито гласове зависи прокарването или не на важни управленски решения.  –  Нинова отигра адекватно поставянето ѝ в странен триъгълник на междупартийни конфликти .    С нея БСП се наложи като остра опозиция. Без да изменя на резкия опозиционен тон и на амплоато си на “агресивен” водач, Нинова показва и умение да говори с всички, независимо от партийната окраска, да бъде мост на сближаване по позиции, които касаят държавата. Получава се нещо странно – докато Борисов година вече играе навън ролята на миротворец и се опитва да сдобри размирните Балкани, вътре в страната лидерът на опозицията влиза в ролята на омиротворител на враждуващите във властта. Кой ще спечели повече – зависи от чувството им за такт, от натрупания опит и мъдрост.   Кой какво не губи?  – ГЕРБ могат да си позволят да неглижират патриотите, защото имат на разположение ДПС. Колкото повече Сидеров се опитва да вреди на ГЕРБ, толкова повече “цената” му пада. И погледите ще се обръщат към ДПС. А политиката на оцеляване ще върви редом с политиката на сделката. “Златният пръст” обаче не може да бъде вечен. Защото е позор за принципите в демокрацията.   Докога може да се удържи така?  – Поне до евроизборите през май 2019 година. Скандалите в парламента ще се множат, кръчмарското поведение ще замества коалиционната култура, която е на най-ниското ниво, което познаваме. По-зле е дори от времето, когато ГЕРБ имаха за партньори реформаторите.   И гневът ще расте.   Но никой не е готов за избори.   И това е спойката, която ги държи.   Евроизборите ще бъдат първият тест за отговорността и заслугите да бъдеш на власт.   Но има и едно “ако”.   Ако партньорите не те издънят!      ", "date": "2018.05.11", "title": "Валерия Велева: От бирата на Каракачанов до спойката във властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381848-11-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "330 г. - Столицата на Римската империя се премества от Рим в Константинопол.     912 г. - Александър става старши император на Византийската империя, делейки престола с Константин VII Багрянородни, непълнолетния син на Лъв VI   1310 г. - 54 тамплиери са изгорени на клада във Франция, обвинени в ерес.   1502 г. - Христофор Колумб потегля на своята четвърта и последна експедиция до Западните Индии.   1858 г. - Минесота става 32-ят американски щат.   1867 г. - Люксембург придобива независимост.   1895 г. - Построена и осветена е църквата \"Св. св. Кирил и Методий\" в Миладиновци (Област Ямбол).   1927 г. - Основана Академията на филмовите изкуства и науки на САЩ   1949 г. - Сиам официално променя името си отново на Тайланд - име, което се използва от 1939 г. до 1945 г.   1949 г. - Израел става член на ООН.   1967 г. - Англия, Дания и Република Ирландия подават молба за членство в Европейската икономическа общност.   1995 г. - В Ню Йорк, повече от 170 държави достигат до съгласие да удължат неограничено и без условия Договора за неразпространение на ядрените оръжия.   1997 г. - Шахматният суперкомпютър на IBM Deep Blue спечелва последната игра от реванша на Гари Каспаров и става първият компютър, който побеждава световен шампион по шахмат в директна среща.   2011 г. - Открит е футболният стадион Ахмат Кадиров в град Грозни  ", "date": "2018.05.11", "title": "11 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381849-%D0%BC%D0%BE%D0%B3%D1%8A%D1%89%D0%B8%D1%8F%D1%82-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "След една толкова дълга обща история, на българите не им е никак лесно да се еманципират от Русия, четем в статия на швейцарския НЦЦ, чийто автор развива интересен възглед за отношенията между двете страни.                 \"Свръхмогъщият приятел\" - под това заглавие швейцарският \"Нойе Цюрхер Цайтунг\" (НЦЦ) публикува обширна статия от Иво Мийнсен, посветена на връзките между България и Русия. Подзаглавието гласи: „След една толкова дълга обща история, на българите не им е лесно да се еманципират от Русия\". Авторът е избрал двама протагонисти, чрез които навлиза в темата: 27-годишния графити-артист Васил и Юри Борисов, член на ръководството на организация „Русофили\". Репортажът започва от Паметника на Съветската армия и преминава през доста различните гледни точки на двамата събеседници. Особено интересна е аналитичната част от публикацията, където авторът - макар и с някои дребни грешки - развива един историческо-философски възглед за отношенията между България и Русия. Ето какво пише той:   От векове за векове   „За [Юри] Борисов освобождението на България през 1944 е само един аспект от близостта между двата народа: „Връзките между нашите цивилизации са прастари\". И наистина: кирилицата възниква през 10-ти век в България и оттам се разпространява заедно православието и в Русия. От своя страна Руската империя акушира при раждането на модерната българска държава: през 1877 войските на Москва предприемат настъпление срещу Османската империя и по този начин година по-късно осигуряват победата на борците за независимост.      В края на Втората световна война български войски воюват заедно с Червената армия против Хитлер. Но тази историческа картина, която е широко разпространена в България, игнорира факта, че в две световни войни София воюва срещу Русия, тъй като тамошните елити се надяват на по-големи териториални придобивки от един съюз с Германия.   През 1946 България се присъединява към Източния блок на Сталин. Въпреки симпатиите към Русия, тази „революция\" не минава без насилия. През първото десетилетие на социализма десетки хиляди изчезват в затворите и полицейските зандани. Според български историци, „Народният съд\" екзекутира между 15 000 и 30 000 души, а хиляди хора умират в мъки в концлагера в Белене. Официално ръководителите говорят единствено за успехите, които се дължат на „братската помощ\" от изток. „За българския народ дружбата със Съветския съюз е тъй жизнено необходима, както слънцето и въздухът за всяко живо същество\", говори в захлас първият комунистически властелин Георги Димитров. А неговият наследник Тодор Живков през 1963 дори иска да направи България 16-а съветска република.   Според социалистическата пропаганда, тесните връзки между страните от Източния блок са въплъщение на „дружбата между народите\". Чрез този израз историческите връзки, братствата по оръжие, както и общата политическа и икономическа система се спояват в една метафора. Имперският съветски ред, възникнал в резултат от революции и войни, придобива възвишената форма на някакъв семеен съюз. Единственото неравенство между членовете се състои в това, че „големият съветски брат\" води останалите за ръчичка към едно по-добро бъдеще.   Инсценировките на тази задушевност, включително и комично известната братска целувка, са обект на подигравки единствено в личното пространство на хората. В сателитните държави се разказва например следният виц: „Руснаците какви са ни - приятели или братя? Отговор: Братя, защото приятелите човек сам си избира.\" Зад този виц прозира горчивата реалност, защото химните за приятелството често пъти прикриват потисничество и насилие. Потушените въстания в Полша, Унгария, ГДР и Чехословакия, военната окупация и икономическият колониализъм - това е отблъскващата обратна страна на медала.   Между Изтока и Запада   В България не се стига до големи безредици. Страната печели от приятелството с „големия брат\", от съветските кредити и образователните възможности. Но ръководството в София е наясно със своята зависимост от Москва. Когато подкрепата секва, веднага изчезва и патосът около „дружбата между народите\". Още преди Чехословакия българите отменят ръководната роля на Комунистическата партия и пращат Живков в пенсия. Но същинска смяна на елитите не се състоява. А това означава, че няма и скъсване с миналото.   Независимо от това политиците съзнават, че бъдещето на България е със Запада. През 2004 година страната влиза в НАТО, а през 2007 - в ЕС. Стратегическото обвързване със Запада изглежда необратимо. След политическите промени над 1 милион българи напускат страната, главно в посока към Европа или Северна Америка. Но ориентирането на запад не променя сериозно обстоятелството, че икономическата обвързаност с някогашната колониална владетелка си остава тясна, особено в енергийния сектор. Освен това се предполага, че поне 400 000 руснаци притежават имоти в България. Те са и един от най-големите туристически контингенти в страната.   Според допитванията, България и Гърция са най-проруски настроените страни в ЕС. Организации като „Русофили\" искат това положение да не се променя. Юри Борисов твърди, че неговата организация не преследва политически цели. Но тя официално подкрепи анексирането на Крим и се обяви срещу разполагането в България на елементи от отбранителната система на НАТО. „Русофили\" имат отлични лобита във всички партии, най-вече сред проруски настроените социалисти.   Но българските елити са достатъчно прагматични, за да осъзнаят, че във времена на повишени геополитически напрежения едно безусловно обвързване с Русия може да излезе доста скъпо. Сред населението също има проевропейско мнозинство, което обаче не е задължително и проамериканско. А и не е чак толкова голямо\", обобщава Иво Мийнсен в статията си, публикувана на страниците на \"Нойе Цюрхер Цайтунг\".", "date": "2018.05.11", "title": "Могъщият приятел на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381850-%D0%B8%D0%B4%D0%B2%D0%B0-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D1%87%D0%B0%D1%80%D1%88%D0%B8", "text": "Възможна ли е София, чийто център не прилича на страниците на детско блокче за рисуване – с витрини на магазини и фасади, покрити с толкова много и разноцветни реклами, че главата на гледащия започва да го боли?   Възможна е, ако Столичният общински съвет приеме предложените промени в Наредбата за преместваемите обекти, за рекламните, информационните и монументално-декоративните елементи и за рекламната дейност на територията на Столична община. Или както по разбираеми причини ще я наричаме занапред – Наредбата.   Документът има за цел да вкара някакъв ред в това как се рекламира по улиците и сградите. В момента  историческата красота на центъра на града и архитектурните качества на сградите там са \"удавени\" от огромни рекламни визии, изкушаващи намаления и премигващи светлини.   Ако предложeните от главния архитект Здравко Здравков и четирима общински съветници промени в Наредбата станат факт, кичозната визия на столицата може и да остане в миналото. Въпросът е дали няма да се удавим в края на Дунава, както обикновено се случва с добрите намерения.    Планираната промяна за момента е мащабна и ще бъде усетена от всички жители и гости на града, които ще се разхождат в един визуално по-чист и, вероятно, по-красив град. Тя обаче ще се усети и от джобовете на търговците, които вече няма да могат да превръщат витрините си в гигантски каталози и ценоразписи. Вместо това ще трябва да разчитат на много по-скромна \"улична\" реклама, за да привлекат клиенти в своя магазин или заведение.   Поради този факт не е учудващо, че предложените промени в Наредбата предизвикаха недоволство не само в представители на рекламния бранш, но и сред търговци и граждани. Битката за рекламата в София вече се разрази, но въпросът е кой ще победи в нея като везните към момента клонят в полза на искащите промени.   Защо сега?   Сегашната Наредба за рекламата в столицата е приета през 2014-а и е базирана на предходната от 2007-а. Ясно е, че за последните 11 години сферата на рекламата се промени значително – нейният обем нараства не само в онлайн пространството, но и в начините и технологиите за рекламиране в публичната среда. Именно това е един от аргументите на вносителите в подкрепа на предложените от тях промени.   Според тях в момента в някои части на София е налице \"визуално замърсяване\", а многото рекламни елементи и преместваеми обекти пред магазини и заведения са \"понижили естетическите качества на града\". Нещо, с което е трудно човек да не се съгласи.   Какво предлагат вносителите за решаване на проблема със загрозената от реклама София?   Накратко в пъти по-малко реклами по витрините и сградите, както и разреждане на броя на чадъри, маси, столове и рекламни табла по тротоарите, особено в централната част на столицата.   В предложените промени в Наредбата се предвиждат нови и по-конкретни правила за поставяне на преместваеми обекти, рекламни и информационни елементи. Посочват се и по-детайлни изисквания за разположение и размер, на които всеки един такъв елемент трябва да отговаря в различните зони на София.   Магазините по партерните етажи, които са изцяло покрити с реклами, остават в миналото. Как? С предложеното ограничение, според което прозорците и витража им няма да могат да бъдат брандирани с повече от 20 процента реклама.   Предполагаме, че е трудно да си го представите. Сякаш всички вече сме свикнали, че аптеките са с непрозрачни витрини, а магазините за хранителни стоки са покрити с плакати на бири, безалкохолни напитки, млеката на баба и мезетата на вуйчо. Магазините за дрехи, които не са част от голяма верига с утвърдена и изчистена обща визия, са с грозни, но за сметка на това огромни надписи за всеки намален артикул поотделно.   Почти невъзможно е човек да си представи визуалната промяна в средата, ако само тази промяна в Наредбата стане факт. А има и други.         Въвеждат се нови правила, ограничаващи светещите реклами, както и забрана за използването на устройства за озвучаване на реклами и информационни елементи. Представете си сега Берьозка без руската музика! Още по-сериозен удар ще бъде нанесен върху тези, които се опитват да привличат клиенти с излъчване на рекламни клипове по улиците на София. Видео, анимация, мигащи или движещи светлини вече не могат да бъдат част от някакъв рекламен елемент, ако той се намира на открито.   Така екраните стават почти безсмислени, тъй като по тях ще могат да вървят само статични изображения, сменящи се не по-често от веднъж на 8 секунди. Подобни дигитални реклами трябва да имат и автоматични възможности за затъмняване, което ще ги направи по-скъп и неприемлив избор за търговците.   Промените в Наредбата ще ограничат и рекламата върху обезопасителните мрежи в централната част на града (т.нар. първа зона) на до 30 процента. На останалата част на мрежата трябва да изобразена фасадата на самата сграда.   За да може градът да започне да \"диша\" визуално, в сила ще влязат и по-строги изисквания за минимални разстояния между различните преместваеми обекти и реклами. Така се предполага, че препятствията по тротоарите вече ще бъдат по-малко.   Преместваеми обекти (подвижна реклама, маса, чадър и пр.) ще могат да се поставят само на тротоари, които са по-широки от 4,5 м. Също така трябва да се оставя свободно място за преминаване по тротоара. Що се отнася до хладилните витрини и фризерите пред магазините – те също ще останат в миналото.   Мотивите за промяната са с цел \"в защита на публичните пространства, достъпната среда и естетиката на града\". Според анализа на вносителите активността на бизнеса в областта на външната реклама се е увеличил като това е довело до неблагоприятни последици за градската среда. Действащата в момента Наредба от 2014-а  позволявала твърде голяма наситеност на средата с преместваеми обекти, рекламни и информационни елементи. Нещо, което всички виждаме. Но има хора и фирми, за които това не е проблем.   \" Не ни пипайте рекламата! \"   Естествено, че едно такова предложение, което ще доведе до мащабна промяна във визията на града и приходите от реклама на търговците, ще предизвика дебат. Той остава ограничен в рамките на едномесечното обществено обсъждане, започнало на 11 април т.г. В рамките на месец заинтересовани страни имаха възможност да изпращат своите становища и препоръки към проекта за промяна на Наредбата. Както може да се очаква, повечето мнения идват от рекламния бранш и търговците и са по-скоро негативни.   Според някои от становищата ограничаването на рекламните методи и площи напомняло на \"социалистическите разрешения по отношение на естетиката\" и щяло да доведе до пренасочване на рекламни бюджети от едни пазарни субекти към други. Има изказани съмнения и че това е умишлено, както и че се цели въвеждането на допълнителна бюрокрация, която може да доведе до корупция и рекет от страна на институциите.   От Асоциацията на българските туроператори и туристически агенти, например, са изцяло против ограничението от 20 процента реклама върху прозорците и витража, тъй като това щяло да възпрепятства сериозно тяхната дейност. Ако сте посещавали или поне сте минавали покрай офиса на някой туроператор, знаете за какво става дума.         Група представители на бизнеса от своя страна са изпратили едно и също съобщение (с еднакви правописни грешки), в което се обявяват за запазване на дигиталните пана, които според тях ще направят София \"по-красива и чиста\".   От Асоциацията за масови комуникации изразяват притеснение за друга предложена промяна - намаляването на срока на разрешение за поставяне на реклама от 10 на 5 години, което според тях ще доведе до по-голяма административна тежест за бизнеса и затруднения за самата общинска администрация тъй като разрешенията ще трябва да се подновяват по-често.   Може би най-голяма тревога в някои фирми и граждани предизвиква възможността вече да няма огромни реклами върху калканите на сградите от II зона (основните улици и площади около центъра), като вместо това се въведе ограничение от едва 2 кв.м. площ за всички рекламни елементи. От Националната асоциация за външна реклама се обявяват срещу подобно ограничение с аргумента, че от градоустройствена гледна точка било по-добре страничните фасади да бъдат апликирани, вместо да \"тежат празни и в неподдържан вид\".   Според асоциацията подобни реклами върху калкани на сгради има на не повече от 15 места във втора зона - на булевардите \"Дондуков\", \"Васил Левски\" и \"Скобелев\", както и на улиците \"Гурко\" и \"Граф Игнатиев\" като те били в \"далечната перспектива на преминаващия\".   Към тази си позиция те прикрепят и писмо от името на 16 етажни собствености. В него се обяснява, че парите от рекламите по калканите на сградите отиват за важни разходи по поддръжка и тази възможност трябва  да остане.   Група граждани, подписали се като \"жители на София и предприемачи\", вече изпратиха писмо до медиите, в което се обявяват против изискването за \"почти голи, прозрачни витрини\" и определят идеята като \"грубо посегателство върху бизнеса и облика на десетки хиляди търговски обекти\".   Според недоволните ограничението е \"по предложение на фирми, които се занимават с външна реклама (билбордове) и има за цел да принуди някои от по-големите търговци да плащат на тези фирми за реклама\", тъй като ще бъдат лишени от правото да рекламират дейността си на собствените си витрини. Освен това според жалващите се търговци целта е големите компании, напр. тези за напитки и цигари, да пренасочат бюджетите си за реклама към билбордове вместо към реклама върху търговските обекти. Дори и да се съгласим с логиката им броят на билбордите е ясен, а дейността им е регламентирана, докато витрините биват брандирани абсолютно и само по волята на наемателите и собствениците си, без оглед на факта, че те са част от градската среда.   Когато мнозинството говори...   Обществените консултации около предложените промени в Наредбата завършват на 11 май. След това те ще попаднат в дневния ред на някое от предстоящите заседания на Столичния общински съвет.   Предложението е внесено както от главния архитект Здравков, така и от трима общински съветници от ГЕРБ и по един от БСП и Реформаторски блок. Ако техните колеги в тези три групи подкрепят промените в Наредбата, те със сигурност ще бъдат приети, а София ще тръгне към едно по-изчистено визуално бъдеще.   Остава въпросът дали ще бъдат взети под внимание препоръките и недоволството на страните, които ще бъдат финансово засегнати – търговци и представители на рекламния бранш.   Всички останали – т.е. жителите и гостите на столицата, няма да усетят промените в джоба си, но е много вероятно разходките по улиците на столицата изведнъж да станат много по-приятни и по-безопасни, от гледна точка на разминаването с чадъри, табели и други преместваеми обекти.", "date": "2018.05.11", "title": "Идва ли краят на София Чарши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381851-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0-%D0%B8%D0%B7%D0%BB%D0%BE%D0%B6%D0%B1%D0%B0,-%D1%82%D0%B5%D0%B6%D0%BA%D0%BE-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D0%B5-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "“Асоциацията на оцелелите от Холокоста в България и техните деца” изразява своето абсолютно несъгласие с откритата вчера в сградата на САБ изложба “Страната на спасените евреи”.   Анонимният текст (към изложбата - б.р.) съдържа големи неточности, манипулиране на факти и документи, извадени от контекста, както и открита пропаганда за възхвала на цар Борис Трети като “спасител” на българските евреи.   Развити са отдавна познати ревизионистични тези, разпространявани в публичното пространство от среди, обслужващи интереси на царското семейство и на ултранационалистически кръгове в българското общество.     Една от тези тези е за еврейските трудови лагери, описани като места за “скриване на евреите от германците”. За целта е даден, изваден от контекста, кратък цитат от едно изречение от дневника на Б. Филов (стр. 568), но са пропуснати други много по-съществени цитати от същата книга по този въпрос, които дават съвършено друга представа за истинските намерения на правителството и на царя. Като например следният текст на стр. 558: “Германците биха подкрепили всяко правителство, което е в състояние да се справи с комунистите, с евреите, за които в нова Европа няма място. Царят се съгласи с мен…”   За изпращането на евреите в Полша, Филов пише следното(стр. 560): “На въпроса му (шв. дипломат Редар) къде отиват, отговорих: “В Полша”. “Това значи, че те отиват на смърт”, каза той. Обясних, че това е пресилено и че те ще бъдат използвани като работници… Казах му какво вредно влияние упражняват у нас евреите и че ние имаме право да се защищаваме с оглед на това, че и ние можем да станем театър на военни действия.” В “Дневник” на Филов могат да се намерят десетки подобни изявления.   Друга манипулация е твърдението за “спасение чрез визи”. Както беше доказано чрез изследване архивите на Швейцарския червен кръст и на швейцарската легация в София, посредник през 1942-1943 на британското правителство и на Еврейската агенция, които се стремят да изкарат колкото се може повече евреи в Палестина, огромната част от “дадените” от България визи през периода след 1942 година са били впоследствие анулирани от българските власти и не са довели до спасение. Тази практика е била системно прилагана чрез двойно счетоводство на кореспонденцията. Подобно твърдение в изложбата сочи, че тя е правена изключително непрофесионално и от лица, които не са спазили елементарни правила за работа с архиви.   Третото недопустимо твърдение е пропагандната теза на някои заинтересовани извън България лица за ролята на цар Борис Трети в спасението. Тази теза е отдавна опровергана след искан доклад от специална комисия, начело с върховния съдия Бейски (председател на комисията към Яд Вашем за “праведници между народите”) и с участието на професорите от Йерусалимския университет Йехуда Бауер и Далиа Офер, след който държавата Израел има твърдо установена позиция по този въпрос, изразена на всички възможни нива, включително и най-високото - в словото на президента Ривлин. В резултат на този доклад в Израел бяха махнати всички почетни знаци и надписи във възхвала на монарха Борис Трети.   България е страна на свободното слово и всеки може да изразява своите позиции, както са направили организаторите на това недоразумение. Изложбата обаче е ползвала 22 500 лева публични средства, отпуснати за нея от фонд “Култура” на МК, както и беше открита със слово на зам. министър-председателя Валери Симеонов.   Това я поставя в контекст на официална позиция, финансирана от държавата, недопустима при зачитане на съществуващите исторически факти, както и при официалната позиция на българската държава, изразена при други случаи от министър-председателя и от българския парламент.   Асоциацията на оцелелите от Холокоста и техните деца настоява за спиране на тази изложба, като тежко извращение на историята на българското еврейство от периода 1941-1944 година, както и заради недопустимо подценяване в полза на цар Борис Трети на ролята на българския народ, на БПЦ и на част от българската интелигенция за спасението на част от еврейското население в България. Като наследници на изстрадалото българско еврейство ние помним и винаги ще почитаме своите приятели и истинските си спасители.", "date": "2018.05.11", "title": "Асоциация протестира: Изложба, тежко извращение на историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381852-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81%D0%B2%D0%BE%D1%8F-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B6%D0%B8%D0%B2%D0%BE%D1%82", "text": "Това прогнозира пред „Фрог нюз” политологът Страхил Делийски по повод на раздорите сред националистите в последните дни, станали по повод на странните срещи на Красимир Каракачанов и Валери Симеонов с председателя на БСП Корнелия Нинова, на които третият им партньор Волен Сидеров реагира афектно.     Несъществени са твърденията за създаване на нова коалиция между БСП и „Обединени Патриоти”, защото, ако съществуват такива намерения, едва ли разговорите щяха да са гръмогласно афиширани. Не мога да си представя такава коалиция на глинени крака, но е твърде вероятно патриотите да търсят някакви мостове към БСП, за да поддържат добри отношения. Не е тайна, че националистите са поливалетни, когато иде реч за коалиране. Вижте например коалиционната биография на г-н Красимир Каракачанов и няма нужда от повече пояснения.      От друга страна, ако лидерът на опозицията БСП желае да получи отговори, то можеше да си постави въпросите по време на парламентарния контрол. А не да се вижда с членове на правителството на кафе и да пита „Защо правите това или онова”.   При всички положения става въпрос за някакъв странен формат, но какво ще произлезе от него, не се знае. Също така не е ясно мнението на премиера за тези срещи, тъй като вчера Каракачанов обяви, че се е виждал с Нинова в качеството си на министър, а не на лидер на партия. Вероятно и Валери Симеонов ще се среща с нея като министър. Ние, в България, сме царе постоянно да измисляме някакви нови формати и форми на политическо общуване. А си има стандартни, но не се зачитат.   В крайна сметка е налице разнобой между патриотите, който е видим много отдавна. Коалицията „Обединени Патриоти” приключи своя политически живот, според мен. Благодарение на това обединение трите партии влязоха в парламента и в изпълнителната власт и то изпълни своето предназначение.   От тук нататък този съюз става безсмислен. Напълно възможно е на предстоящите избори да тръгнат поединично или да се промени настоящият им формат. Всяка подобна формация има ограничен политически живот. Да си спомним какво се случи с Реформаторския блок и всички останали назад във времето. След като си изпълнят целите, подобни организации се обезсмислят и умират. Така че в обозримо бъдеще ще наблюдаваме трансформации в ОП.   Все пак има нещо, което обединява БСП и патриотите – консерватизма. Трудно обаче мога да си представя, че през главите на тези хора минава мисъл за обединен управленски мандат. Това няма да бъде прието нито в България, нито в Европа. Трябва да признаем и трайните усилия на Нинова да позиционира БСП в консервативното пространство – нещо, което е нетипично за съвременната европейска левица.   Мога да обобщя, че родният елит има много странни представи за политическия живот. Както се видя и премиерът преди дни прати своите министри да се отчитат пред президента?! Това е достатъчно да си дадем сметка колко е формална конституционната рамка за нашите политици.    ", "date": "2018.05.11", "title": "Коалицията на патриотите приключи своя политически живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381847-%D1%81%D0%B2-%D1%81%D0%B2%D1%89%D0%BC%D1%87%D0%BA-%D0%B0%D0%BD%D1%82%D0%B8%D0%BF%D0%B0,-%D0%B5%D0%BF-%D0%BF%D0%B5%D1%80%D0%B3%D0%B0%D0%BC%D1%81%D0%BA%D0%B8", "text": "    Гонението срещу християните започнало още през първите години от живота на Църквата. Най-напред те били преследвани, мъчени и убивани от неповярвалите юдеи, след това от езическите тълпи, а от втората половина на първи век римската власт предприела организирано и всеобщо гонение. Много мъченици станали жертва на юдейския фанатизъм и на езическата жестокост.   Един от тях е свещеномъченик Антипа, епископ на Пергамската църква. За него споменава св. евангелист Йоан Богослов в своята книга Откровение. През време на римския император Домициан апостолът бил заточен на остров Патмос. Там в тайнствено видение му се явил Син Божи и му открил достойнствата и недостатъците на седемте най-известни по онова време малоазийски църкви.     Духовното състояние на Пергамската църква Той описал със следните думи: - \"Зная делата ти, и где живееш, там, гдето е престолът на сатаната, и държиш името Ми, и не се отрече от вярата ми дори в дните, когато верният Ми свидетел Антипа биде умъртвен между вас, сред които живее сатаната\" (Откр. 2:12-13).   От тези думи узнаваме, че към края на първия век епископът на Пергамската църква е бил човек благочестив и непоколебим във вярата си. Апостолът не съобщава името му, но несъмнено е, че той е бил приемник на верния свидетел Антипа, който останал твърд в своите християнски убеждения и мъченически загинал за Христа Иисуса - \"биде умъртвен между вас\".   Жителите на гр. Пергам обаче били фанатични почитатели на идолите и прекарвали живота си в крайно нечестие. Като наблюдавал живота им, човек наистина оставал с впечатлението, че \"сред тях живее сатаната\". Между тези хора благочестивият Антипа бил като фар в тъмна нощ и като роза между тръни. Не се смущавал той от злобата на езичниците, а добросъвестно и с усърдие изпълнявал задълженията си като пастир и проповедник.    Той разкривал заблудите на идолопоклонниците и ги съветвал да се обърнат към истинския Бог. Убедителните му проповеди и личният му благочестив живот привлекли много езичници в лоното на Христовата църква. Езическите божества губели своите почитатели, поклонниците на идолите намалявали, все по-оскъдни ставали жертвите в капищата. Езичниците обвинявали Антипа за това.   През това време, с разрешение на император Домициан, областните управители в цялата империя предприели жестоко гонение срещу християните. Възползвани от този благоприятен случай, идолските жреци хванали Антипа, завели го при началника на града и го обвинявали, че той е станал причина да се разгневят боговете и да престанат да се грижат за града, в който вече не им се отдава подобаващата чест.   - Вярно ли е - запитал градоначалникът Антипа, - че ти не само че не се покланяш на боговете, но и другите учиш да не ги почитат? От това страда нашият град, защото оскърбените богове са го лишили от своята милост и са престанали да се грижат за неговото благосъстояние. Остави християнството, покай се и се подчини на нашия закон. Ако не сториш това и продължаваш да презираш нашите богове, ние ще те подложим на наказание съгласно римския закон.   - Аз съм християнин - отговорил Антипа - безразсъдната царска заповед не мога да изпълня и на лъжливите богове няма да се поклоня. За да ти дам точен и ясен отговор ще ти кажа още, че вашите богове са безсилни и не могат да защитят града. Оставете вашите заблуждения, покайте се и повярвайте в Христос, който е слязъл от небето да спаси всички човеци. Той е истинският Бог и ще дойде в края на вековете да съди всички и да въздаде всекиму според делата му - или награда, или наказание.   - Какво е това ново учение? - извикал градоначалникът. Вие се подчинявате на някакъв нов, измислен от самите вас закон и отхвърляте древното богопочитание, предадено от бащите ни. Остави новата вяра и престани да почиташ за Бог един човек, когото Пилат Понтийски разпна като злодеец. Покори се на царската повеля и си живей спокойно. Ние ще ти помагаме във всичко и ще те обичаме като свои синове, защото твоята възраст изисква това - всички да те обичаме и да те почитаме като баща.   - Каквото и да ми говориш - казал Антипа - аз не съм толкова безразсъден, че след като съм доживял до старост и съм стигнал до края на земните си дни, сега да изоставя истинската вяра и да отстъпя от спасителната истина. Няма да измамиш моя ум, защото той е просветен от мъдростта на Божествените книги. Ако ние се не покаете и не престанете да почитате за богове вашите идоли и ако не повярвате в истинския Бог, ще загинете.   Обезумялата от ярост езическа тълпа не искала повече да слуша думите на благочестивия старец - епископ. Хванали го и го завлекли в езическото капище. Там имало идол: голям бик, изкован от мед. Нагорещили го до начервяване и хвърлили в него Антипа. Той се прекръстил благоговейно и извикал:   - Боже, Който си ни открил скритата от векове тайна на нашия Господ Иисус Христос, благодаря Ти за всички Твои благодеяния. Благодаря Ти, че ме удостои с този час и ме сподоби да бъда записан в списъка на мъчениците за Твоето учение. Приеми заминаващата от временния живот моя душа и я надари с Твоята благодат.   Като понасял спокойно и с твърдост страшните мъчения, св. Антипа се молел за враговете си и за целия свят. Постепенно телесните сили отслабвали и тихо издъхнал. Християните благоговейно погребали тялото на светия мъченик. Мощите му били запазени. Бог ги надарил с лечебна сила.", "date": "2018.05.11", "title": "Св. свщмчк Антипа, еп. Пергамски"}
{"url": "http://www.classa.bg/%D1%81%D0%B2%D1%8F%D1%82/item/381844-%D1%81%D1%80%D0%B0%D0%B2%D0%BD%D0%B5%D1%82%D0%B5-%D0%B4%D0%B2%D0%B5%D1%82%D0%B5-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B8%D1%8F-%E2%80%93-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-ii-%D0%B8-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B8%D0%BB%D0%B8%D1%87-%D0%BB%D0%B5%D0%BD%D0%B8%D0%BD", "text": "Списък с обвиненията, които разкриват престъпленията на болшевишката партия, създадена от Ленин, които са достатъчни за смъртна присъда… Николай Втори: Владимир И. Ленин:   Върху Владимир И. Ленин пада цялата вина не само за онова, което той натвори лично от 1917 до 1924 г., но и вървейки по неговия път, изпълнявайки неговите завети, което натвори и създадената от него партия.     Ако трябва да съдим лично Ленин, стигат обвиненията срещу него за смъртна присъда, например за екзекуцията на невинното царско семейство или за невинния Гумильов. Но дайте да формулираме обвинението по пунктове.   И така партията на болшевиките – РКП, ВКП – болшевики, КПСС, създадена от Ленин като инструмент на властта и насилието, е виновна за:   1. Че в нейното име група революционери екстремисти на 25 октомври 1917 г. арестува Временното правителство, по-късно разгони Учредителното събрание, т.е. по незаконен насилствен път завзе властта в Руската, по това време, република.   2. За това, че властта в тази група беше завзета не само по насилствен, но и по измамен път, не заради благополучието и процъфтяването на многобройните народи, но заради провеждането на социално-политически експеримент в страната, заради използването на населението и всичките богатства в страната, както и ресурсите й, суровините и масите за този експеримент.   3. Виждайки това, 90% от населението отказва да участва в този експеримент; завзелите властта вместо да се откажат от експеримента и да се самоотстранят, разпалиха в страната чудовищен невиждан терор, в резултат на който беше унищожена над една трета от населението.   4. За това, че в името на партията беше разпалена кръвопролитната война, а цветът на нацията, ако оцеля частично в нея, беше изгонен от страната.   5. За това, че заради удовлетворяването на своите политически амбиции, в името на партията беше извършена вандалската акция по ликвидирането на царското семейство, на невинните деца и жени…   6. За това, че по времето на своето властване, отнемайки хляба на селяните, многократно инспирира глад, който отне живота на милиони хора и ги докара до людоедство и детоедство…   7. За това, че многобройните въстания, които естествено избухват против жестокото насилие, са потушени с още по-голяма жестокост, буквално са потопявани в кръв: Путиловското, Колпинското, Ижорското, Кронщадското, Ярославското, Рогачевското, Астраханското, Ижевското, Пермското, Пензенското, Тамбовското, въстанията в Сибир и цялата Средна Азия…   8. За това, че в името на партията е извършено масовото изтребление на донските и кубанските казаци – разкулачането на Русия, когато от войските на ЧОН се унищожават цели селища с жени и деца…   9. За това, че под предлог за борба с глада – предизвикан от завзелите властта и страната, са ограбени и изнесени несметни богатства, натрупани от векове в църкви и манастири…   10. За това, че в местата, където живеят мюсюлмани, са унищожени стотици джамии и медресета, молли и учители…   11. За това, че само в Бурятия през 1936 г. са изгорени 36 будистки манастири заедно със старинни тибетски библиотеки, исторически, художествени и материални ценности…   12. За това, че в цялата страна са разрушени над 90% от манастирите и храмовете; само в Москва – 450 храма, включително великата светиня на Русия – „Храмът на Христа Спасител“.   13. За това, че през 1929-1930 г. е проведена насилствена колективизация на селяните с унищожаването на шест милиона стопанства и около 15 милиона души; например в Казахстан са унищожени много милиони табуни, стада…   14. За това, че колективизацията довежда до отчуждаване на селяните от земята, от привлекателността на труда, за това, което днес наричаме „разселячване“ на Русия, за пълното унищожаване на земеделието, до пълното опустяване на селата и запустяване на земеделските земи…   15. За това, че имайки за цел не процъфтяването на своята държава и народ, а призрачната и утопична световна революция и световна комунистическа система и за целта използвайки поробването и изнасилването на страната само като източник на средства и ресурси за осъществяването на тази утопична идея, в името на партията в течение на много десетилетия се извършва ограбването на най-богатата страна, извършва се варварско изсичане на гори по всичките реки, които текат на север, което води както до унищожаването на дървесина, така и до гибелта на реките, извършва се опустошаване на недрата, хищническо изсмукване на нефт от тях, на газ, злато, якутски елмази, уралски скъпоценни камъни, редки руди, сребро и всичко се продава, и цялата суровина… Извършва се маниакално строителство на гигантски бентове, маниакално създаване на гигантски водохранилища, което води до заливането на милиони хектари плодородни ливади и полета; извършва се унищожаване на плодородните воронежки черноземи, отравяне на Байкал, пълно погубване на Аралско море, погубване в Казахстан, на Алтай, в Хакасия на около 30 милиона пастбищна целина…   16. За това, че страната в течение на десетилетия е покрита с мрежа от лагери, които унищожават съдбите на милиони хора.   17. За това, че системата на насилие, потискане и безправие разрушава обществото като такова, води до дефицит на нравственост, човечност, духовност, което на свой ред води до тотален алкохолизъм и тотален разцвет на престъпността.   18. За това, че парализирайки хората със страх, всеки пети човек е вербуван за таен доносник и така около една пета част от населението е допълнително изнасилвана и нравствено развратена, защото тайният доносник не е пълноценна нравствена личност.   19. За това, че започвайки да лъже още с първия си ден на господство в страната, партията лъже в течение на над 70 години, продължавайки да лъже и днес; тя приучва населението да лъже, превръщайки лъжата в страната закон в живота и така допълнително, свръхвсякакви мерки развращава населението нравствено и морално. Лъжата е нужна на партията и се състои в това диктатурата на групата революционери екстремисти да се представя за диктатура на пролетариата, че тази група интелигенти, или полуинтелигенти екстремисти, сама се провъзгласява за авангард на работническата класа и селяните. Лъжата се състои в това, че ограбването на страната се представя за грижа за благото на народа, че невижданото поробване на човека се представя за невиждана свобода, че обедняването на населението се представя за процъфтяване, че, казано на кратко, всичко черно се представя за бяло.   20. За това, че управляващата група хора в името на партията и от името на партията десетилетия наред налага на населението в страната своята воля, не търпейки никакво непослушание и дори инакомислие, и по този начин извращавайки психологията на хората, ги превръща в покорни и безмълвни роби – непокорните и небезмълвните се арестуват и унищожават.   21. За това, че в името на партията цели народи са изселени от историческите им места на обитание в казахстанските степи, в пустините и в тайгата, където тези народи загиват на три четвърти: немците от Поволжието, чеченци, ингуши, карачаевци, кримски татари, балкарци, грузински турци…   22. За това, че имайки утопична цел, т.е. неосъществима, идея за световна революция и световна комунистическа система, партията поддържа десетки „дъщерни“ партии и режими с техните партийни вестници, тоталитарни структури в различни страни по света, опитвайки се да разложи народите, да наложи една част от народа над друга, което води до братоубийствени кръвопролития, терор, дестабилизация, а там, където постигат частичен успех, до разваляне на икономиката, глад и обедняване…   23. За това, че в резултат на своите действия партията, а тя винаги е била управляваща, доведе страната до последната черта, като я вкара в такава паяжина от икономически, демографски, социални, междунационални и екологични бедствия, и сега не е известно как тя да се измъкне от нея…    ", "date": "2018.05.11", "title": "Сравнете двете изказвания – на Николай II и на Владимир Илич Ленин"}
{"url": "http://www.classa.bg/%D1%81%D0%B2%D1%8F%D1%82/item/381845-%D1%81%D0%B0%D1%89-%D1%81%D0%B0-%D0%BE%D0%B1%D0%B5%D1%89%D0%B0%D0%BB%D0%B8-%D0%B4%D0%B0-%D0%B2%D1%8A%D1%80%D0%BD%D0%B0%D1%82-%D0%BA%D1%80%D0%B8%D0%BC-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Специалният представител на САЩ по въпросите за Украйна Кърт Волкър заяви, че Крим ще бъде върнат на Украйна, пише руското издание „Правда“.   Той изрази увереност, че Русия ще върне полуострова, така както е върнала независимостта на балтийските страни. „Балтийските страни бяха окупирани в продължение на десетки години, но после всичко се променило“, посочи Волкър.   Заради конфликта в Източна Украйна и анексирането на Крим ЕС и САЩ наложиха икономически санкции на Кремъл. Отношенията между Москва и Запада достигнаха нива, невиждани от Студената война.", "date": "2018.05.11", "title": "САЩ са обещали да върнат Крим на Украйна"}
{"url": "http://www.classa.bg/%D1%81%D0%B2%D1%8F%D1%82/item/381846-vodafone-%D1%81-%D0%BF%D0%BE%D0%BA%D1%83%D0%BF%D0%B0-%D0%B7%D0%B0-18,4-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "Vodafone, вторият по големина мобилен оператор в света, обяви сделка по придобиване на активите на американката Liberty Global в четири страни в Европа – Германия, Унгария, Румъния и Чехия, предаде Ройтерс.     Сделката е на стойност 18,4 млрд. долара и предстои да бъде одобрена от Европейската комисия. Четирите поделения на Liberty Global, предмет на споразумението, генерират около 28% от консолидирания оперативан паричен поток на компанията.   Договорената стойност на сделката от 18,4 млрд. евро е с 11,5 пъти по-голяма от оперативния паричен поток на 4-те подразделения на Liberty Global, генериран през 2017 г. Американската компания се явява глобален играч на пазара за телекомуникации и телевизия. Тя бе създадена през 2005 г. след сливане на Liberty Media и UGC (UnitedGlobalCom) и в момента е най-големият доставчик на услуги за широколентов дестъп до интернет извън САЩ.     За да финализират сделката, Vodafone и Liberty Global трябва да получат одобрение от антимонополния регулатор на ЕС, което няма да бъде лесно, според Ройтерс. Придобиването ще засили позициите на Vodafone спрямо други големи играчи на европейския пазар, вкл. Deutsche Telekom. Най-големият немски доставчик на телеком услуги вече изрази недоволство срещу сделката.", "date": "2018.05.11", "title": "Vodafone с покупа за 18,4 млрд. евро в Европа"}
{"url": "http://www.classa.bg/%D1%81%D0%B2%D1%8F%D1%82/item/381841-%D0%BA%D0%B0%D0%BA-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D0%B0%D1%81%D0%B5%D0%BD%D0%BE-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0%D0%BD", "text": "След оттеглянето на САЩ от споразумението за иранската ядрена програма европейците и Китай уверяват, че работят за запазването му, но как да се постигне това, при положение че главната световна сила отново ще наложи санкции?   Европейският съюз твърди, че ще се придържа към споразумението, докато Иран спазва задълженията си и предстоящите дни ще са решаващи за убеждаването на Техеран да остане в сделката.   Великобритания, Франция и Германия, трите европейски страни в споразумението (групата Е3), предприеха съгласувана дипломатическа офанзива, за да успокоят Иран, че запазват ангажимента си.   Френският президент Еманюел Макрон вчера разговаря с иранския си колега, а в близките дни, може би в понеделник, се очаква външните министри от европейското трио да се срещнат с представители на Техеран, информира БТА.   Темата за иранското споразумение ще присъства също в дневния ред на срещата на върха на ЕС в София следващата седмица - подходящ случай за Европа да отправи ясно и единно послание в подкрепа на сделката.   Европейските ръководители ще разговарят също с Китай и Русия - други две страни по договора, за да съгласуват реакциите си. Според европейски дипломат това не бива да се възприема като опит “за изолиране” на Вашингтон.   Независимо от важността на тези политически ходове, Иран иска конкретни гаранции, че търговските отношения ще бъдат защитени, след като Вашингтон отново налага санкции.   “Трябва да обсъдим стимули за оставането на Иран в споразумението. Това означава, че трябва да намерим начини за неутрализиране на икономическия удар, предизвикан от новите американски санкции”, обясни пред АФП европейският дипломат. За момента Париж, Лондон и Берлин не са огласили подробности за стратегията си. Мозъчният тръст Международна кризисна група (МКГ) предлага няколко възможности, които биха могли да успокоят компаниите, работещи с Иран, и да помогнат на умерените ирански политически фигури да убедят привържениците на твърдия курс Техеран да остане в споразумението.   Страните от ЕС биха могли да прибягнат до своите държавни агенции за инвестиции, за да покрият рискове като санкциите, на които вероятно ще бъдат подложени фирмите, търгуващи с Иран, предлага в доклад МКГ. Същевременно страните от Е3 биха могли да подкрепят заедно инфраструктурни проекти в Иран чрез агенциите си за развитие.   Друга възможност, също лансирана от европейски висши представители в последните седмици, ще е Иран да получи право на заеми от Европейската инвестиционна банка (ЕИБ), както и да се даде на Техеран достъп до международно финансиране в евро, за да се избегнат трансакциите в долари.   “Може да се направи опит за осъществяване на бизнес операции във валути, различни от еврото, но за това са нужни банки, които работят в тази област”, обясни европейски дипломат. “Това не е лесно за банка, която оперира в САЩ. Затова и помислихме за ЕИБ”, добави той.   Въпреки това “е много, много сложно при реалното състояние на света” да се избегнат транзакциите в долари, каза бившият френски външен министър Юбер Ведрин, отговаряйки на въпрос на радио “Франс ентер”. Тази идея беше редовно обсъждана в Брюксел в последните седмици: ЕС би могъл да противодейства на американските санкции, като приеме регламент от 1996 г., създаден по начало за заобикаляне на ембаргото, наложено на Куба.   Законът “за блокирането” позволява на европейски компании и съдилища да не се подчиняват на регулации за санкции, въведени от трети страни, и постановява, че никое съдебно решение на чуждестранен съд, основаващо се на тези регулации не може да се прилага в ЕС.   Разногласията със САЩ по кубинското ембарго обаче бяха решени на политическо равнище, така че доколко ефективен е този регламент така и не беше установено на практика.   Само че ефектът може да се окаже повече символичен, отколкото икономически, предположи европейски източник.   “Ако дадена компания оперира на големия американски пазар и на малкия ирански пазар, тогава тя не се облагодетелства особено от факта, че дейностите й са защитени в Европа и в Иран, а в САЩ не са”, отбеляза този източник. “Това обаче може да помогне на средните фирми, специализирани в Близкия изток”, допълни той.   Вашингтон даде шестмесечен гратисен период на компаниите да приключат дейността си в Иран, преди да наложи нови санкции, но вече възникват въпроси доколко ефикасни биха били евентуални контрамерки от страна на ЕС и съюзниците им.   Висш представител на Християдемократическия съюз (ХДС) на Ангела Меркел предупреди, че присъединяване към споразумението ще е трудно под заплахата от санкции.   “Този, който инвестира в Иран, ще пострада от американските санкции, а това няма как да се компенсира”, заяви Норберт Рьотген за електронната версия на сп. “Шпигел”.   Дилемата беше ясно изложена в сряда от иранския върховен ръководител аятолах Али Хаменей, който подчерта, че Иран няма остане в споразумението без “реални гаранции” от страна на европейците.", "date": "2018.05.11", "title": "Как да бъде спасено ядреното споразумение с Иран?"}
{"url": "http://www.classa.bg/%D1%81%D0%B2%D1%8F%D1%82/item/381842-%D0%B4%D0%B6%D0%B8%D0%BD%D0%B0-%D1%85%D0%B0%D1%81%D0%BF%D1%8A%D0%BB-%D0%B7%D0%B0%D0%BC%D0%B5%D1%81%D0%B5%D0%BD%D0%B0-%D0%B2-%D0%B8%D0%B7%D1%82%D0%B5%D0%B7%D0%B0%D0%BD%D0%B8%D1%8F,-%D0%BD%D0%BE-%D1%80%D0%B0%D0%B7%D0%B1%D0%B8%D1%80%D0%B0-%D1%80%D1%83%D1%81%D0%B8%D1%8F", "text": "Доводът срещу номинирането на Джина Хаспъл за директор на ЦРУ е прост и в някои отношения убедителен: Сенатът не би трябвало да одобрява някой, който е бил замесен, макар и косвено, в позволеното от правителството на Джордж У. Буш изтезаване на заподозрени членове на Ал Каида.   Има един силен контрааргумент, върху който си струва да се размисли в момент, когато Хаспъл се готвеше за своето изслушване пред сенатската комисия по разузнаване вчера. Във време, когато вниманието на Съединените щати е приковано към разследването на тайни операции на Русия за оказване на влияние върху кандидат-президентската кампания през 2016 г., Хаспъл е навярно висшият служител на разузнаването, който най-добре разбира руската заплаха.   ЦРУ води своя кампания за оказване на влияние в подкрепа на номинацията на Хаспъл, представяйки информационни материали, графици и данни за миналото, които агенцията обикновено строго контролира. От всички хвалебствени изявления, които те са събрали от бивши служители на агенцията, е очевидно, че старите момчета и момичета в ЦРУ наистина искат Хаспъл да бъде утвърдена и се страхуват кой друг би могъл да бъде номиниран, ако тя бъде отхвърлена.   Хаспъл не е колоритен персонаж от страниците на шпионски роман. Попитани за лични истории или ярки спомени за нея, няколко бивши колеги не можаха да се сетят за нищо. Изглежда, че тя е оставила зад себе си малко анекдоти. В известен смисъл това е успокоително: силата на Хаспъл е чистата компетентност - спокоен подход, лишен от драматизъм, към ръководенето на сложни шпионски операции. Тя не крещи, не тропа по масата, нито хвърля бомби от вулгарни думи.   Войниците нямат възможност да избират своите офицери, същото би трябвало да важи за шпионите. Следователно фактът, че Хаспъл е популярна сред служителите на ЦРУ, не е решаващ, макар да е интересен. Истинският въпрос е как тя би управлявала ЦРУ, което поради свързаното с Русия разследване е опасно близко до Белия дом, който се бори за живота си. Президентът Тръмп показва в своите изявления за ФБР, че ще атакува професионалните разузнавачи, за да спаси кожата си. Може ли Хаспъл да парира подобни опити на Белия дом да манипулира ЦРУ?   Опитът на Хаспъл с Русия е най-важната подробност в нейната биография, освен трите й години работа за Центъра за борба с тероризма от 2001 до 2004 г. Изглежда, че през голяма част от първите 15 години на своята кариера тя се е занимавала със свързани с Русия операции, като се започне от назначението й в покровителствана от СССР държава в Източна Африка през 1987 г.   Макар никога да не е работила в Москва, бивши колеги казват, че тя е ръководила операции срещу руски цели при няколко назначения. А като заместник-началник на групата за руски операции в Централноевразийския отдел от 1998 до 2000 г. тя е изучавала най-деликатните операции, свързани с Русия. Майкъл Сълик, ръководил отдела по онова време, си спомня, че тя е давала балансирана оценка на рисковете и ползите от всяко евентуално вербуване на руснаци.   Хаспъл също така е научила специалните разузнавачески техники, необходими за оцеляване на агенти във враждебни “закрити зони” като Русия. Това са най-ценните тайни на ЦРУ и Хаспъл е сред малцината посветени. “Тя има докторска степен по ФСС, СВР и ГРУ”, шегува се бившият ръководител на поста в Москва Дан Хофман, работил в тясно сътрудничество с Хаспъл, имайки предвид инициалите на трите главни руски разузнавателни служби. “Това й дава тежест в структурата и пред нашите външни партньори, с които си взаимодействаме.”   Също така се говори, че Хаспъл е изградила силни връзки с британската разузнавателна служба МИ-6, докато е била ръководител на поста в Лондон от 2014 до 2017 година. Великобритания продължава да е крайно необходим партньор на Америка при операции срещу трудни цели като Русия и Китай.   През март се появи случай, при който да се провери доколко Хаспъл е способна да се справя в отношенията с Белия дом с деликатни операции, свързани с Русия, след отравянето на дезертиралия руски разузнавач Сергей Скрипал в Солсбъри, Англия. Като заместник-директор на ЦРУ Хаспъл работеше в тясно сътрудничество с МИ-6 за съгласуване на отговора и лично информираше Тръмп за случая - и препоръча изгонването на 60 руски шпиони като наказание. Тръмп се съгласи, предприемайки най-суровия ход срещу Русия при своето президентство.   Хаспъл също така помагаше в обезпечаването на доставката на доста деликатни документи, свързани с Русия, на специалния прокурор Робърт Мълър и комисиите по разузнаване на Камарата на представителите и Сената. Колеги казват, че тя и директорът на ЦРУ Майк Помпейо (който сега е държавен секретар) са помогнали на разследванията, като същевременно са се опитали, невинаги успешно, да защитят “някои невероятно деликатни материали”, както се изрази един човек.   Що се отнася до изслушването на Хаспъл пред комисията по разузнаване на Сената, би трябвало да се обърне внимание на два спешни въпроса: дали тя е толкова опетнена от замесването си в темата с изтезанията, че това да подкопае нейното ръководство и да срине моралния авторитет на Америка? И как нейните специални познания по Русия биха помогнали на ЦРУ да се справи с най-деликатното и евентуално най-взривоопасното предизвикателство за правителството на Тръмп?   Това, което превръща номинирането на Хаспъл в морален въпрос, е, че то е труден избор, с цена и за двете страни.", "date": "2018.05.11", "title": "Джина Хаспъл - замесена в изтезания, но разбира Русия"}
{"url": "http://www.classa.bg/%D1%81%D0%B2%D1%8F%D1%82/item/381843-%D0%BA%D0%B0%D0%BA-%D0%BF%D1%83%D1%82%D0%B8%D0%BD-%D1%81%D1%82%D0%B0%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%8F%D1%82-%D0%B4%D0%B8%D0%BA%D1%82%D0%B0%D1%82%D0%BE%D1%80", "text": "Владимир Путин на 8 май се закле за четвъртия си мандат като руски президент. Един от най-поразителните моменти в церемонията по встъпване в длъжност настана след като положи клетва, пише в . Новият президент се ръкува само с трима души: с министър-председателя Дмитрий Медведев, с патриарх Кирил от Руската православна църква и с бившия канцлер на Германия Герхард Шрьодер, предава Блиц, цитирайки публикацията на Кристиан Карил в Washington Post – „How Vladimir Putin became the world's favorite dictator\"   Това не е толкова изненадващо, колкото изглежда на пръв поглед. Шрьодер отдавна подкрепя близките връзки между Москва и Берлин. Той е служил в руски корпоративни бордове и е бил инструмент за прокарването на бизнес-сделки между двете страни. Не е чудно, че украински външен министър някога описа Шрьодер като „най-важния лобист за Путин в света\".   Значителната роля на Шрьодер на церемонията в Москва е напомняне, че Путин има много почитатели в чужбина – и че броят им нараства. По време на последните общи избори в Италия двете печеливши партии – Петозвездното движение и крайнодясната Северна лига – открито заиграха с името на Путин. Последните дори подписаха споразумение за сътрудничество с руското правителство, а неговият лидер Матео Салвини описа Путин като „един от най-добрите политически мъже на нашето време\".   Струва ли да се говори, че това е същият Путин, който нагло наруши международното право, като завзе Крим, продължава войната в Източна Украйна и използва силата на Интернет, за да сее объркване и хаос в западните демокрации. И все пак нищо от това не притеснява неговия международен фен-клуб. Ако не друго, неговото лошо поведение само усилва възхищението им, счита вестникът.   Путиноманията се основава на няколко мощни тенденции в съвременната политика: 21-ви век със своите икономически кризи, нарастващо неравенство на доходите и оспорвани културни войни, не доброто отношение към либералната демокрация. Тя разкри латентен авторитарен потенциал дори в някои от най-отворените общества в света.   Путин, който е на власт от 18 години, е образцов силен лидер, чиято харизма привлича хора от различни партии. Европейците въздъхнаха с облекчение, когато центристът Емануел Макрон спечели миналата година френските избори, но повечето анализи пренебрегнаха факта, че и тримата негови претенденти – крайно десният лидер на Националния фронт Марин Льо Пен, християнския консерватор Франсоа Фийон и бившият троцкист Жан-Люк Меленхон бяха настроени откровено про-путински и общо събраха в първия тур два пъти повече гласове от Макрон.   Като лидер на „ревизионистична държава\" Путин олицетворява стремежът на недоволните. Бившият офицер на КГБ се е хвърлил в ролята на защитник на традиционното християнство, непримирим борец за правата на гейовете и войнстващ националист. Недобре прикритото му презрение към Европейския съюз и неговата либерална миграционна политика се харесва на такива хора като Льо Пен, унгарския премиер Виктор Орбан и президента на Чешката република Милош Земан.   И разбира се президентът Тръмп – човекът с необяснимото увлечение по Путин – счита руския президент за „силен лидер\". И членовете на Републиканската партия вярно следват ръководството си. Според анкета миналата година 49% от поддръжниците на „Тръмп\" вярват, че Русия е приятел или съюзник на Съединените щати, въпреки наличието на все повече доказателства, че Кремъл се намеси в американската политика.   Тези американски фенове на Путин удобно пренебрегват факта, че голяма част от неговата глобална популярност се дължи на статута му „пътеводна звезда на антиамериканизма\", който обяснява защо неговите почитатели надхвърлят традиционното разделение на ляво-дясно. Рязката критика на руския президент срещу НАТО и предполагаемото участие на САЩ в „цветните революции\" в постсъветското пространство предизвиква съчувствие сред онези, които ги дразни американското господство.   Освен това, според изданието, фен-клубът на Путин има една малка мръсна тайна: расизма. Малцина американски консерватори или европолитици показват сходен ентусиазъм към авторитарните лидери на Китай, Турция или Египет. Със сигурност обаче не е случайно, че Путин е избраният диктатор сред белите супернационалисти като Ричърд Спенсър, който се отнася към Русия като „единствената бяла сила в света\". Европейските и американските членове на движението за идентичност на белите хора са формирали близки връзки с руските си колеги и то с благословията на Путин. „Развитието на ситуацията си струва да бъде наблюдавана.   Анализаторите често говорят, че Русия сериозно изостава от конкуриращите се държави в областта на меката сила. Положението на Путин в качеството на любим на всички деспот говори, че това не е съвсем така, обобщава The Washington Post.", "date": "2018.05.11", "title": "Как Путин стана любимият диктатор"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381834-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D1%81%D0%B5-%D0%B8%D0%B7%D1%82%D0%B8%D0%BF%D0%BE%D1%81%D0%B0-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Плеймейтката Джулиана Гани за пореден път взриви социалните мрежи с визията си. Русата фурия качи 3 фотоса във Фейсбук, на които е облечена с много къси дънкови панталонки и сива блузка. Под дрехата закачливо се подаваха от всички страни огромните гърди на Малката Джулка. \"Soon..Обичам да провокирам..\", написа над фотосите Гани.        ", "date": "2018.05.11", "title": "Джулиана Гани се изтипоса полугола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381835-%D0%BE%D1%87%D0%B0%D0%BA%D0%B2%D0%B0-%D0%BB%D0%B8-%D0%BD%D0%B8-%D0%B2%D1%82%D0%BE%D1%80%D0%B8-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81", "text": "Гордън Майкъл Скалион – водещ световен експерт по земетресения, професор по сеизмология и ясновидец, заявява: „Това, което ни очаква, може да се опише само с една дума – катастрофа. Активизирането на огнения пръстен ще разтърси цялата Земя. В резултат на земетресението ще се промени магнитното поле на Земята и съответно климатът й.      Някога ледниковият период е настъпил по същия начин: изместили са се полюсите заради бомбардирането на планетата от метеорити. Но сега резултатът от катаклизма ще бъде глобално затопляне. Там, където е било студено, ще стане горещо: арктическите ледове ще се разтопят.    Глад заплашва Русия, Китай и САЩ\". Но първите подобни пророчества са направени две хилядолетия преди Скалион. В Библията се говори за „три дни тъмнина\", „кръщение и изчистване с огън\". Скалион предвижда тези явления: изхвърлената пепел от новите вулкани може да скрие слънцето, а огнените реки от лава – да изпепелят градовете.      На четвъртия ден от земетресението човечеството ще види възкресяването на отдавна загинали континенти: Атлантида ще излезе от водата, а Калифорния, обратно, ще потъне.    Но Скалион е уверен, че катаклизмът няма да разруши цивилизацията ни, а ще способства за мира и обединяването на хората. Шаманите на североамериканските индианци смятат, че майката земя ще им даде знаци, които показват, че тя е много ядосана и смята да се избави от замърсяващите я хора в периода на „великото изчистване\".    Според индианците този период ще започне в близките години и ако хората се опомнят и се погрижат за земята и за помирението помежду си, „великото изчистване\" ще мине без жертви. Знаменитият американски пророк на XX век Едгар Кейси казва, че най-великите пророчества са тези, които не се сбъдват. Неговите предшественици – от авторите на Библията до Нострадамус, също учат, че волевото усилие на човека може да промени съдбата.    А пророчеството е онова, което готви за смъртния безстрастната съдба, ако той се носи по течението. Американският астролог Хенри Вайнгартен казва: „Астрологията е указание, че ще вали. По-нататък е свободата на волята. Вие можете да излезете с чадър и да останете сухи, или можете да плюете на прогнозата и да се намокрите. Абсолютна обреченост няма!\".", "date": "2018.05.11", "title": "Очаква ли ни втори Апокалипсис?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381836-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%BC%D0%B0%D0%B9", "text": "ОВЕН ( 21 март - 20 април ) Ще получите много ценна информация, която скоро ще ви бъде от полза в работата. Най-добре си я запишете в бележник или телефон, за да не забравите дори и нюансите. С хората, общувайте приятелски и без нерви, за да не се скарате за нищо. Ако мечтаете да срещнете, сродната си душа, тогава не си заслужава да седите у дома вечерта.  ТЕЛЕЦ ( 21 април - 21 май )  Ще трябва да вземете важно решение, от което ще зависи много в живота. Имайте предвид, че няма да има на кои да разчитате за помощ, така че внимателно претегляйте всичко. Неудачно, ще се развиват нещата във финансовата сфера, ако сте инвестирали без предварително обмисляне. Вечерта не трябва да се заемате с домакински дела, по-скоро си починете. БЛИЗНАЦИ ( 22 май - 21 Юни ) Препоръчително е да се обърнете за подкрепа в работата към бивши партньори. Дори конкурентите могат да ви помогнат с нещо, ако сте умели в общуването. В личния си живот не трябва да разчитате на късмет, защото става въпрос за чувства. Въз основа на ревност, може да направите много грешки и разрушите всичко. Дръжте темперамента си под контрол.   РАК ( 22 юни - 23 юли ) Трябва да се подсигурите от ранно сутринта, никой да не нахлува в личното ви пространство. В противен случай, няма да може да обмислите вашите идеи и планове. Възможен е служебен роман, който отдавна е назрявал и накрая, е прераснал във връзка. Покупките и финансовите авантюри, трябва да отложите, за да не изпаднете в критична ситуация. ЛЪВ ( 24 юли - 23 август ) Препоръчва се, да гледате далеч напред, ако въпросът е тривиален и лесно решим. Това се отнася повече за професионалните въпроси, отколкото за личните. Смирете се с амбициите на шефа, за да не попаднете в списъка на \"слабите\". Предстоят ви много харчове, но не съжалявайте за парите. Особенно ако са изхарчени, за добри цели и достойни хора. ДЕВА ( 24-ти август - 23 септември ) Ще се наложи да \"пресявате\" информацията,която сте получили от колега. Ако нещо ви притеснява, тогава е по-добре да го проверите. Плодотворен ден за тези, които планират да вземат заем, да купят ваучери за почивка, да продадат недвижим имот. Всичко ще се окаже перфектно, ако не се разсейвате от дреболии. ВЕЗНИ( 24 септември - 23 октомври) Търсете съмишленици, за да може успешно да изпълните планираните планове. На лесни печалби не трябва да разчитате, но да дадете пари на заем на приятел – е добре и необходимо. В личния живот, обмисляйте всяка стъпка, за да избегнете тъжните спомени. Вечерта, ще трябва да се занимавате с проблемите на роднина.   СКОРПИОН ( 24 октомври - 22 Ноември ) Днес, ще критикувате всички и няма да дадете покой на никой. За какво ви е такова представяне и лоша слава? Заемете се по-добре с това, което отдавна е на първо място, в списъка ви с задачи. В противен случай ще останете без работа. Ще ви помогне, мъдрият съвет на приятел, както и пълната почивка. Може да се разходите сред природата или срещнете с приятели.   СТРЕЛЕЦ ( 23 Ноември - 21 Декември ) Очаква ви прекрасен ден, когато никакви провокации и приключения, няма да създадат проблеми. Не се отдръпвайте от хора, които просто искат да поговорят с вас от сърце. По време на разговора, може да научите много нови и ценни неща. Връзките с шефа и колегите, ще са напрегнати, но не бива да предизвиквате конфликти. КОЗИРОГ (22 Декември - 20 януари ) Не трябва да изяснявате отношенията си хора, които първоначално не са подкрепяли вашата гледна точка. Прекарайте този ден, заети с работа. Това ще ви открие, нови перспективи в бизнеса, творчеството и личната сфера. От спортни занимания трябва да се въздържате, но умствената работа ще ви донесе голяма полза.  ВОДОЛЕЙ ( 21 януари -  19  февруари ) Изоставете въображаемите желания, за да не паднете в илюзорен свят. Споровете на работното място, ще станат продуктивни, но не отивайте твърде далеч. В любовта, може да покажете непоколебимост в решенията, въпреки че партньора ви, ще очаква различен подход. Критичната ситуация в финансите, ще се реши благоприятно късно вечерта.   РИБИ ( 20 февруари - 20 март ) Ще се чувствате уверено, като човек, който има зад себе си богат опит в работата. Имайте предвид, че ситуацията може да се обърне рязко в обратна посока, ако пропуснете нещо. Един добър ден за пътуване на дълги разстояния, ремонт на кола и апартамент. Трябва внимателно, да се отнасяте към своето здраве.", "date": "2018.05.11", "title": "Дневен хороскоп 11 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381837-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%B8%D1%8F-%D0%BF%D0%BE%D0%BD%D0%B5-%D0%B4%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Българският премиер Бойко Борисов обича да балансира и досега това винаги му помагаше. Но покрай засилването на антизападната пропаганда той с голяма вероятност ще се сблъска с поне два проблема.             В центъра на София се веят руски знамена и георгиевски лентички. Безсмъртни полкове, портрети на Сталин, нощни вълци, сърпове и чукове демонстрират по улиците, официално подпомагани от Кремъл. Заместник-председатели на Народното събрание \"грейват\" на снимки я от окупирания Крим, я от военния парад за 9 май в Москва. Представители на две парламентарни партии стигат до физически сблъсък заради спор кой е по-верен на Русия. Всичко това се случва в момент, когато правителството в Москва провежда дезинформационна кампания срещу Европейския съюз и НАТО, към които България принадлежи. А тук не изглежда някой да забелязва нещо нередно.   ГЕРБ доминира вече десет години прозападното политическо пространство, приемано в България и за дясно. А Бойко Борисов си подсигури изборните успехи благодарение на своята привързаност към ролята на балансьор, който владее центъра. Досега това беше достатъчно, за да се смята, че България върви относително стабилно по евроатлантическия път. Просто центърът изглеждаше като част от прозападния консенсус.      Доскоро симптомите на заболяването \"Троянски кон\" бяха нещо маргинално, днес обаче те вече напредват към средата на сцената. И ако Борисов продължи да настоява да е балансьор, скоро може да възникне въпросът: кой тогава ще държи европейската посока на България?   Доскоро беше така   Тази ситуация е нова. Допреди година и половина Волен Сидеров беше скандалният самотник, който призоваваше за излизане от ЕС и НАТО. Победата на Румен Радев предизвика притеснения - и в България, и в чужбина, че новият президент ще работи за отпадане на европейските санкции срещу руски официални лица, отговорни за незаконното анексиране на Крим.    На този фон ГЕРБ винаги са държали да са европейската партия - и от това печелеха. Борисов демонстрира приятелство с Ангела Меркел, а България винаги е била част от консенсуса на съюзниците в ЕС и в НАТО. Балансирането на Борисов бе повече в думите - ще подкрепи с гласа си продължаването на санкциите срещу Кремъл, но ще спомене пред медиите колко са лоши. Ще бъде част от позицията на Европа по мигрантската криза, но ще повтори популярното обвинение към Запада, че той си е виновен и за войните, и за бежанците.   Това поведение носеше успехи на ГЕРБ и по вътрешни теми. Балансирането между различните играчи от статуквото, за да \"не се клати лодката\", е част от политическия стил на Борисов. Ще заговори за реформи, но няма да отиде твърде далеч, за да не рискува стабилността на правителството.    Веднъж ще признае, че има сериозен проблем с правосъдието, но следващия път ще разкритикува европейския мониторинг над напредъка в тази област. И това поведение на балансьор действително му носеше успехи. Когато само няколко месеца след победата на \"червения\" президент Румен Радев лидерката на социалистите Корнелия Нинова се оплака колко много ни била отнела демокрацията, дори и критично настроени към ГЕРБ избиратели нямаха никакво колебание кое е \"по-малкото зло\". Балансите бяха очевидни, но за огромна част от избирателите Борисов бе прозападният избор. И той постигна поредна изборна победа.   Днес е друго   Днес централната ос, около която балансира ГЕРБ, изглежда изместена на Изток. Президентът Радев се готви да гостува на Владимир Путин - и то не като част от общоевропейско усилие, а като солова акция. \"Атака\" вече изобщо не е самотна в искането си за напускане на НАТО и ЕС - най-малката парламентарна група \"Воля\" изведнъж също се втурна в тази посока. Волен Сидеров и зам.-председателят на Народното събрание Явор Нотев гостуваха в анексирания Крим, а Веселин Марешки ни помаха за \"День Победы\" от Червения площад.    Двама зам.-шефове на парламента на държава от ЕС и НАТО играят играта на Кремъл, а най-голямата управляваща партия не изглежда дори възмутена. Сидеров дори е официална част от управлението. Колкото и категорични евроатлантически позиции да изказва зам.-председателят на ГЕРБ Цветан Цветанов, за всички е ясно, че това е партията на Бойко Борисов. А той великодушно приема провокациите на Сидеров просто като проява на различие.   Самият Борисов призна, че е подценил мощта на пропагандата, която подлуди българите по повод Конвенцията на Съвета на Европа за превенция и борба срещу насилието над жени и домашното насилие. Кремълските опорни точки за въвеждането на някакъв трети пол атакуваха и други страни, но тук успяха да принудят ГЕРБ да оттегли т.нар. Истанбулска конвенция.    После дойде случаят \"Скрипал\", когато България не изгони руски дипломат в знак на солидарност с Великобритания, въпреки че на ниво ЕС подкрепи общата позиция. За капак Волен Сидеров се похвали от Крим, че решението било негова заслуга. И това остана без ясен отговор. В същото време Корнелия Нинова и БСП видимо завиха в посока носталгия, антизападничество и безграничен популизъм.   Това е политическият пейзаж в парламента. Борисов може да продължи да балансира, но някой очевидно е преместил въжето на Изток. А това ще му създаде поне два сериозни проблема. Първо, може да разколебае част от избирателите на ГЕРБ, които приемат себе си за прозападни и десни хора. И второ, ще разширява политическата ниша от дясно за по-категорична проевропейска опозиция.", "date": "2018.05.11", "title": "Заради Русия: поне два проблема за Борисов"}
{"url": "http://www.classa.bg/%D1%81%D0%B2%D1%8F%D1%82/item/381838-%D0%BC%D0%B0%D0%BA%D1%80%D0%BE%D0%BD-%D0%B4%D0%B0-%D0%BD%D0%B5-%D1%81%D0%B5-%D0%BE%D0%B3%D1%8A%D0%B2%D0%B0%D0%BC%D0%B5-%D0%BF%D1%80%D0%B5%D0%B4-%D1%81%D0%B0%D1%89", "text": "ЕС трябва да спаси мултилатералния световен ред, който САЩ сега поставят под въпрос. За това настоява френският президент Еманюел Макрон - в ексклузивно интервю за Дойче веле и телевизия АРД.             От Елисейския дворец се бяха погрижили френският президент да има удобен стол за интервюто. Еманюел Макрон обаче едва ли се нуждаеше от такова удобство: по време на 20-минутния разговор с Дойче веле и АРД той почти през цялото време седеше на ръба на стола, свиваше юмрук, жестикулираше и с двете ръце, опитвайки се да изложи убедително възгледите си пред интервюиращите го журналисти Макс Хофман от ДВ и Карен Миосга от АРД.     Динамичен, енергичен, буден, но и търпелив - това беше впечатлението, което направи 40-годишният президент, който от една година вече е на този пост. Макрон се гордее с това, че през тази една година Франция вече много се е променила. Той иска да спечели и Европа за промени - такова беше посланието му в неговото първо интервю за германската телевизия.   \"Тръмп прави грешка\"   Най-напред беше засегната най-важната в момента външнополитическа тема. \"Съжалявам за решението на американския президент\", каза Еманюел Макрон по повод оттеглянето на САЩ от ядрената сделка с Иран. \"Смятам, че това е грешка, и точно затова ние, европейците, трябва да продължим да работим съвместно в рамките на споразумението\", увери той. Преди интервюто си за ДВ и АРД той е разговарял по телефона с иранския президент Хасан Рохани, когото е уверил, че ЕС ще продължи да се придържа към ядреното споразумение. Френският президент призна, че опитът му да убеди Доналд Тръмп да не излиза от споразумението се е оказал неуспешен. \"Моето предложение към Тръмп беше да не зачерква с един замах споразумението, а да продължим съвместно работата за по-широка рамка, обхващаща ядрената дейност в периода след 2025 г.\", каза Макрон. \"Европа трябва да спаси мултилатералния световен ред\"   Френският президент пледира за това отношенията със САЩ да не се разглеждат само като криза. Европа и САЩ имат много общи интереси по въпросите на сигурността и борбата срещу тероризма. \"Между нас има напрежения, но и силна връзка\", изтъкна Макрон. В спора за митата и търговията със САЩ Европа не бива да се снишава. \"По тази тема Европа трябва да вдъхва респект. Ние сме голяма търговска сила. САЩ са наши съюзници и партньори, но ние имаме свои правила и трябва да се погрижим да се съобразяват с тях\", посочи Макрон.   В края на май американският президент ще вземе решение дали ЕС ще остане изключен от американските наказателни мита за стомана и алуминий. Съюзът заплаши с ответни мерки в случай, че Тръмп наложи мита и на Европа. \"Европа се намира в исторически момент. Нейната задача е да запази мултилатералния ред, който беше създаден след края на Втората световна война, и който днес е застрашен\" - от съюзника САЩ, посочи Макрон. Меркел не разочарова   С усмивка и жест на отрицание Макрон отговори на въпроса дали е разочарован от германската канцлерка Меркел поради това, че Германия все още не е отвърнала на неговите многобройни предложения за реформиране на ЕС. \"Не, изобщо не съм разочарован\", каза със сериозен тон той. \"Сега вече Германия ще формулира отговора си на нашите предложения и аз очаквам много от този отговор. Надявам се, че канцлерката и нейното правителство ще бъдат на висотата на задачите и заедно ще работим за една силна Европа, за една суверенна Европа, за една единна Европа.\"   Еманюел Макрон не приема критиките относно темпото на неговите реформи и предложенията за дълбоки реформи на ЕС. Френският президент не настоява непременно за общ европейски финансов министър, но смята, че е нужна обща финансова политика. Валутният съюз в Еврозоната не може да просъществува трайно, ако богатите не помагат на по-бедните европейски страни. \"Трябва да се разделим с табутата и националните егоизми\", подчерта Макрон в интервюто.   \"Нямам претенцията всичко, което предлагам, да бъде безусловно прието. Убеден съм, че е мой дълг да правя подобни предложения, и сега ние дискутираме тези предложения. Зле ще е за всички статуквото в Европа да не се промени\", изтъкна още френският президент. Той вярва, че заедно с канцлерката Меркел ще могат да излязат с общи предложения на европейската среща на върха в края на юни\". \"Не съм супергерой\"   Година след избирането му за президент, Франция много се е променила, в ход са много реформи, посочи още Макрон. Не му допада твърде това, че сънародниците му го сравняват с Юпитер, Юлий Цезар и други самовластни личности. \"Никога не съм се смятал за супергерой\", увери Макрон. Работата, която му предстои да извърши, е трудна, но той е готов да се бори и, въпреки всички кризи, остава оптимист за бъдещето на Европа.   След общата снимка с двамата интервюиращи, френският президент участва в народните празненства в германския град Аахен. Той разговаря с много обикновени германци, отговори на техните въпроси за своята визия за една нова Европа. По-късно Еманюел Макрон беше удостоен с авторитетната Карлова награда. Отличието се присъжда за неговата визия за нова Европа и пламенната му борба срещу национализма, се отбелязва в мотивите на журито.   В интервюто си за ДВ и АРД Макрон заяви по повод наградата следното: \"Много хора мислеха, че с амбициозна европейска програма не е възможно да се спечелят избори във Франция. Но точно това се случи.\"", "date": "2018.05.11", "title": "Макрон: Да не се огъваме пред САЩ"}
{"url": "http://www.classa.bg/%D1%81%D0%B2%D1%8F%D1%82/item/381839-%D0%BF%D1%8A%D1%80%D0%B2%D0%B8-%D0%B4%D0%B8%D1%80%D0%B5%D0%BA%D1%82%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D0%B8%D0%B7%D1%80%D0%B0%D0%B5%D0%BB-%D0%B8-%D0%B8%D1%80%D0%B0%D0%BD", "text": "Израел предприе масирано нападение срещу цели в Сирия в отговор на иранския обстрел в окупираните Голански възвишения. Напрежението ескалира само два дни след като САЩ се оттеглиха  от ядреното споразумение с Иран.             Срещу израелски позиции на Голанските възвишения в нощта срещу четвъртък от Сирия са били изстреляни над 20 ракети. Някои от тях са били прихванати, съобщи говорителят на израелската армия ген. Джонатан Конрикъс. Той определи иранската атака като много сериозна.   Обстрелвани са били няколко израелски военни поста. Няма данни за жертви, а нанесените щети били \"ограничени\". Израелската страна смята, че зад атаката стои бригадата \"Ал Кудс\" - елитно подразделение на иранската Революционна гвардия.     Напрежението в района ескалира само два дни след като САЩ се оттеглиха от ядреното споразумение с Иран.   Ракети и срещу Дамаск?   В отговор на ракетния обстрел израелската армия е поразила десетки ирански военни цели в Сирия, съобщи още говорителят. Атакувани са били пускови установки, от които са били изстреляни ракети, както и военни и логистични комплекси на \"Ал Кудс\", складове и транспортни средства. Ген. Конрикъс увери, че израелските удари не целят \"ескалация\" на напрежението с Техеран. По данни на сирийската армия, поразени са главно цели в югозападната провинция Кунейтра.   Сирийската държавна телевизия съобщи, че срещу Сирия са били изстреляни 50 ракети. Много от тях били прихванати. Няма данни за това дали ракети са изстреляни и срещу Дамаск. В сирийската столица обаче е имало експлозии.   Ракетното нападение е целяло да разруши сирийската противовъздушна отбрана и радарните установки, предаде държавната осведомителна агенция Сана. Една такава установка е била поразена. Атакувани са също сирийски военни бази и оръжейни складове. Няколко ракети са попаднали в целта. Няма данни за жертви от нападенията. Напрежението ескалира     Израелските тайни служби от доста време предупреждават за възможен ирански удар по Израел в отговор на въздушното нападение, при което на 9 април в Сирия загинаха седем души. Според Сирия и Иран, Израел носи отговорност за нападението.   Заради очакваната ескалация на напрежението в района, израелската армия предприе мобилизация на запасняци. Освен това на места в Голанските възвишения е било наредено да се отворят противовъздушните бункери, тъй като Израел е установил \"съмнително придвижване на ирански военни части в Сирия\".   Израел обяви, че ще попречи на формирането на трайно военно присъствие близо до неговите граници. Иран на свой ред отново заплаши Израел с унищожение и продължава да подкрепя базираната в Ливан антиизраелска организация Хизбула.", "date": "2018.05.11", "title": "Първи директен сблъсък между Израел и Иран"}
{"url": "http://www.classa.bg/%D1%81%D0%B2%D1%8F%D1%82/item/381840-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D0%B8%D0%B7%D1%80%D0%B0%D0%B5%D0%BB-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "За 70 години Израел изгради процъфтяваща икономика, стана най-голямата регионална военна сила и надви многобройни врагове. Много израелци обаче се питат дали страната им не е изправена пред нова заплаха: самата себе си.   На фона на наближаващата годишнината от провъзгласяването му за държава на 14 май 1948 г. Израел е разделен между тези, за които еврейската идентичност трябва да е на първо място, и онези, които се тревожат за демократичния характер на държавата си.     “Израелците са свързани от съдбата. Когато съществуването ни бива оспорвано, ние сме единни”, обяснява Йедидия Щерн, преподавател по право в университета Бар Илан и вицепрезидент на мозъчния тръст Израелски институт за демокрация.   Настъпи ли сигурност обаче, “отново можем на воля да се борим едни с други за посоката”, която трябва да се следва, казва той.   Правителството на Бенямин Нетаняху, смятано за най-дясното в израелската история, разбуни духовете сред видни представители на обществеността, като предложи законопроект, който цели да се засили еврейската идентичност на Израел.   Подобни мерки отразяват стремежа на младата държава, родена от пепелта на Холокоста, да намери идентичността си, казват експерти.   Защитниците на тези мерки ги оправдават с желанието да се чуе гласът и на други общности, освен традиционния елит.   Но техните критици, членове на опозицията, артисти, университетски преподаватели или бивши висши ръководители, се безпокоят от популистки политики, които атакуват демокрацията.   Тази интроспекция се прояви наскоро в законопроект, определящ Израел като национална държава на еврейския народ, еврейския език (иврит) - като единствен официален език, а Ерусалим - като “единна столица” на страната. Проектът беше приет на първо четене в парламента.   В неделя министерска комисия представи друг текст, ограничаващ правомощията на Върховния съд да обявява за недействителни законите, които според него противоречат на демократичните ценности.   Според министрите, които подкрепят този закон, съдът се е сдобил с твърде голямо влияние спрямо останалите подразделения на властта.   Върховният съд ги разгневи, като нареди евакуирането на някои еврейски селища на окупираните палестински територии и преустанови временно план за експулсиране на африкански мигранти.   Междувременно министерството на културата се опита в последния години да съкрати средствата за културни институции, проявили се като “нелоялни” към Израел. Това раздвоение предшества създаването на Израел.   През 1947 г. светските ционистки ръководители и ултраортодоксалните еврейски представители на практика се разбраха ултраортодоксалните, които стриктно спазват законите на юдаизма, да си запазят правото да имат последната дума по закона в областта на частното право, например по отношение на брака, и да се наложи спазването на шабат - свещения ден, отреден всяка седмица за почивка.   Споразумението остана в сила, когато Израел обяви независимост, илюстрирайки стремежа за помиряване на демократичните ценности и еврейския характер на новосъздадената нация. Израел официално няма конституция, а заместващи я “основни закони”.   През 1992 г. парламентът прие два фундаментални закона, които утвърдиха “еврейските и демократични” ценности на Израел и наложиха изискване всеки закон да е подчинен на тези ценности. Липсата на ясно определение за “еврейски” и “демократичен” обаче дава възможност за тълкувания. “Все повече израелци изпитват нуждата да избират между “еврейски” и “демократичен” и имат усещането, че при прилагането на тези ценности не е спазен балансът”, казва Йедидия Щерн, основавайки се на допитвания на своя институт.   Светските евреи с европейски произход, със социадемократически ценности, доминираха през първите 40 години от съществуването на Израел, казва той. Оттогава обаче други общности, като евреите от арабските страни, религиозните националисти и ултраортодоксалните, се наложиха като политическа сила.   Израелските араби, които представляват 17,5 процента от населението, са дори още по-ангажирани политически.   Израелско-палестинският конфликт продължава да хвърля сянка върху бъдещето. Все повече десни политиците се противопоставят на създаването на палестинска държава и говорят открито за анексиране на по-голямата част от окупирания Западен бряг.   Противниците им “размахват” демократичния и демографския аргумент. Предвид демографските реалности, ако иска да остане еврейска държава, Израел ще трябва да откаже равни права на палестинците и да наложи режим на апартейд, изтъкват те.   “Израел беше създаден, за да може еврейският народ, който никога не се е чувствал у дома си никъде по света, най-сетне да има свой дом”, заяви наскоро Давид Гросман - едно от големите имена на израелската литература.   “Днес, след 70 години на удивителни постижения в толкова области, Израел, с цялата си мощ, може би е крепост, но все още не е дом. Израелците няма да имат дом, докато палестинците не получат своя”, каза той.", "date": "2018.05.11", "title": "Седемдесет години след създаването си Израел е изправен пред предизвикателства"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381832-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BE%D1%82-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B5", "text": "Вики е калифорнийско зайче, което обича топлото време и се надяваме, че ще предостави такова и на родна почва. Макар и без силикон, дамата все още може да помогне за вдигането на настроението, самолетите и други специални уреди - барометър, примерно.    Запознайте се по-подробно в следващите редове!                  ", "date": "2018.05.11", "title": "Виктория от Калифорния е..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381833-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8%D1%82%D0%B5", "text": "  Ето какво крият под полите си Дженифър Лопес и Ким КардашиянКим Кардашиян, Дженифър Лопес, Кейти Пери – те са само няколко от звездите, които използват най-новият холивудски трик и излизат на официални събития или купони със скрити под бляскавите тоалети стягащи... гащи.      Не винаги, обаче, успяват да ги скрият и понякога те си личат толкова, че разсмиват феновете си. Ким Кардашиян се появи на официално събитие, свързано с неин проект за модата. За да се покаже като истинска фатална жена и да привлече вниманието, тя бе избрала прилепнала, неоново жълта рокля на Версаче. Дотук нищо нередно. Проблемът си пролича в момента, в който Ким седна, роклята се приотвори и разкри, че отдолу звездата е обула стягащи гащи, дотолкова тесни, че са се врязали в тялото й. Явно Ким няма доверие на формите си и иска да изглежда по-добре и явно не само тя.      Същата грешка допусна и Дженифър Лопес, която трябваше да участва в телевизионно предаване. Миг на внимание и тя показа на света, че без стягащите гащи тялото й съвсем нямаше да е такова, каквото е.      Ким и Дженифър Лопес не са единствените. Кейти Пери дори свали знаменитите стягащи гащи и то в ефир. Изобретателката на гащите – Сара Блейкли дори разкри, че не се срамува и ги носи също.", "date": "2018.05.11", "title": "Най-голямата тайна на знаменитостите!"}
