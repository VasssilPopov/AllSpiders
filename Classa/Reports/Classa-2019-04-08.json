{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394364-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D1%81%D0%BB%D1%8A%D0%BD%D1%86%D0%B5-%D0%BF%D1%83%D1%81%D0%BA%D0%B0-%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%87%D0%BD%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Лили Иванова – няма друг български артист, който така неизменно да стои на върха през последните десетилетия. Един истински талант, за когото тиражираните слухове и спекулации са много повече от истината.  За тази изпълнителка - любима на поколения българи, са изписани стотици страници. За нея разказва в книгата си авторът           ", "date": "2019.04.08", "title": "Издателство \"Слънце\" пуска биографична книга за Лили Иванова"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/394359-%D0%BA%D0%BE%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D1%80%D0%B5%D0%BF%D0%BE%D1%80%D1%82%D0%B0%D0%B6-%D0%B2-%D0%BF%D1%80%D0%B0%D0%B9%D0%BC%D1%82%D0%B0%D0%B9%D0%BC-%D0%B7%D0%B0", "text": "...огромната кражба на имоти на първа линия в Странджа от Данчо Ментата и Калин Тихолов? (Най-хубавите кътчета от Южното Черноморие – заграбени с измама)       «Защо не пишете за имотите на БСП и ДПС?» – откак тръгна Апартаментгейт троловете на ГЕРБ ни засипват с тази опорна точка. Пишем и сме писали, но завладените медии го подминават с мълчание. Още 2014 г. разкрихме как най-красивите кътчета на Странджа, над 700 декара са безскрупулно заграбени от хора на ДПС. Коя национална телевизия ще направи репортаж в праймтайм за огромната кражба на имоти на първа линия в Странджа от Данчо Ментата и Калин Тихолов?         Най-хубавите кътчета от Южното Черноморие – заграбени с измама Едни от най-прекрасните кътчета в България по крайбрежието на юг от Царево са били придобити като собственост с престъпни действия, разкрива разследване на Биволъ. Земите се намират предимно на територията на ПП “Странджа” – крайбрежните зони на Варвара, Ахтопол, Синеморец, Резово и се притежават от лица и фирми, свързани пряко или косвено с депутата от ДПС Йордан Цонев и Министъра на инвестиционното проектиране /в сянка/ – прословутия арх. Калин Тихолова. Някои от парцелите се притежват лично от тях, или техни близки роднини. Престъпленията за обсебване на тези прекрасни земи, в двойно защитена територия, са ставали преди около 10 г., поради което са изтекли давностните срокове за обвинителни актове и присъди, твърдят от българската прокуратура.     Разкритата от Биволъ схема обаче недвусмислено дава обяснения за генезиса на дългогодишните опити на корумпираната властова върхушка, свързана с ДПС и БСП да извади крайбрежните земи на парк Странджа от защитен статут, или да закрие целия парк. Това обяснява и ОУП-а на община Царево, който е изработен от работен екип, ръководен неизменно от същия Калин Тихолов. Скандалният ОУП беше обжалван в съд от неправителствени организации, като вреден за природата и статута на природния парк. След дълги години на дела, магистратите и сегашното правителство постигнаха съгласие да узаконят ОУП-а на Тихолов без никакви корекции. Според данните, с които разполагаме, могат да се направят зловещите изводи, че този ОУП за застрояване на последната незасегната брегова извица на България, е направен за “частна полза” на самия  Тихолов ,  Цонев  и обръчите от лица и фирми, свързани с тях, след като те вече са сложили ръка на собствеността върху крайбрежието. В схемата участват петима адвокати от бургаската АК Петима бургаски адвокати са фалшифицирали пълномощни да водят дела от името на наследници на имоти в Царево, Варвара, Синеморец и Резово. Това сочи крупна прокурорска проверка, извършена в периода 2010-2011 г. Проверката е разпоредена лично по нареждане на тогавашния Главен прокурор Борис Велчев. За да се избегне влияние върху проверяващите обаче разследването е било пратено в Сливен, а не в Бургас. То е останало напълно скрито от общественото внимание до този момент. След няколкомесечна кореспонденция с Прокуратурата Биволъ успя да получи частичен достъп до информацията за воденото по нареждане на ВКП разследване, уличаващо в престъпления действащи адвокати за измами с недвижими имоти.     В резюме нещата изглеждат по следния начин. Адвокатите са си съставяли пълномощни от името на собственици на земи в община Царево. Имената на хората са взети по данни от емлячните регистри. От тяхно име са заведени общо 21 дела за собственост пред общината. Тогава тя е управлявана от тандема Петко Арнаудов, заедно със скандалния адвокат Евгений Мосинов. И двамата понастоящем партийни ръководители на БСП в Царево и Бургас. Адвокатите печелят делата за собственост от името на неподозиращите хора и подставени лица, след което продават земите със същите фалшиви пълномощни на фирми и лица близки пряко, или косвено до Тихолов и Йордан Цонев. Някои от лицата, подписали въпросните пълномощни дори са заявили, че не познават и никога не са се срещали в въпросните адвокати. Едновременно с това са фалшифицирани и самите емлячни регистри. Извършителите не са разкрити. Става дума за едни от най-апетитните терени на първа линия в Парк Странджа, които са обект на огромен инвеститорски интерес.         Първоначално подадените сигнали до районната прокуратура в Царево се бавят и отлежават в продължение на 4-5 г. Заради огромния брой засегнати скандалът с бездействието на местните магистрати стига в крайна сметка до ВКП и е разпоредена на външна от региона прокуратура. Престъпленията са квалифицирани по чл. 316 и чл. 308 от НК. Те са установени по безпорен начин от прокуратурата през 2011 г. Констатациите на разследващите органи и прокурори обаче не са приключили логично със задължителните в този случай обвинителни актове и съдебни присъди. Оказва се, че българското законодателство е абсолютно толериращо подобни крупни престъпления с подправяне на документи и присвояване на недвижими имоти, обясни окръжният прокурор на Сливен Пламен Стефанов. Абсурдът в наказателния ни кодекс е пълен, но явно не е и нелогичен – деянието е от 2005 г. и заради бавността на съдебната ни система, давността е изтекла.         “Други лица” В сговор с други, неустановени от прокуратурата лица, адвокатите от бургаската АК Ненчо Недялков Драгнев, Диана Димитрова Кръстева, Светла Георгиева Каменова, Кремена Недкова Табакова и Камен Колев Крайчев са издирили в емлячните регистри имената на наследници на апетитни имоти на първа линия, които не са били потърсени, сочи прокурорското постановление. Адвокатите попълнили фалшиви пълномощни с личните данни на наследниците и имитирали подписите им. След това завели дела пред Община Царево за възстановяване на земите.         Царевският съд отхвърля исковете, но адвокатите обжалват в ОС-Бургас. Там общината е защитавана под вещото ръководство на нейния юрисконсулт Евгений Мосинов и губи всички дела. Земите са възстановени на наследниците и адвокатите ги продават без тяхното знание в периода 2006 – 2007 г. Прокуратурата попада на тази следа след жалба от наследник и започва да разплита криминалната история. Информиран е лично и главният прокурор Борис Велчев. На 21.06.2010 той постановява разследването да бъде водено в Сливен, поради съмнения за конфликт на интереси в Бургас, където съпругата на един от разследваните адвокати е магистрат, а останалите са членове на колегията. Велчев се мотивира с “огромен правен и обществен интерес” и “обществена значимост” на това дело.  Въпреки това, то е прекратено тихомълком в края на 2011 г. и повече никой не чува за него, а потърпевшите остават с “непоклатима вяра” в законите и съдебната система на Р.България! Престъпление има, но наказани НЕ. В документите, с които Биволъ се доби, след запитване по ЗДОИ, са описани около 150 декара, незаконно придобити в собственост, чрез фалшифицирани частни документи – адвокатски пълномощни. Това деяние попада под ударите на чл. 309. от НК, за който давността е 5 години. Освен фалшификатите, прокуратурата е разследвала и присвояване на собственост чрез неистински документ по чл. 212 ал. 1. Присвояването на недвижима собственост обаче е вписано в чл. 212 чак през 2010 г., а престъпното деяние датира от 2005 г. Ето защо виновните лица не са подведени по този член. Производството все пак установява и описва подробно престъпните деяния, но е прекратено поради изтичане на давност в края на 2011 г. Не е ясно дали е имало нерегламентирани намеси от заинтересовани страни, за да изтече тази давност в хода на разследването. Това е въпрос на който евентуално може да даде отговор ДАНС и Инспектората на ВКП. Копие от постановлението е изпратено на Адвокатска колегия – Бургас с мнение да се образува дисциплинарно производство срещу уличените адвокати. Потърсен за коментар от Биволъ сегашният председател на АК – Бургас адв.Христофор Кондев не можа да си спомни за този случай и поиска колегията да бъде сезирана писмено. Кондев е председател на АК от 2013 г. но бе категоричен, че подобен случай не е известен и не е бил обсъждан до момента от бургаската адвокатура.         Калин Тихолов и Йордан Цонев Не е ясно защо Прокуратурата не е изследвала порочните сделки, прилагайки простия принцип “ кому е изгодно “. Самите адвокати не са запазили земи за себе си, те са били по-скоро използвани като оръдие за осъществяване на криминалните сделки. Цялата заграбена с измама собственост тутакси е прехвърлена на други частни лица и фирми. Внимателното обследване на имотните транзакции показва, че част от имотите са станали собственост директно, или през трети лица, на арх.  Калин Тихолов  и кума на Йордан Цонев –  Милчо Киряков , който е и съдружник на Тихолов. Ето някои от случаите: 18 декара възстановени на В.К. от Синеморец са продадени на Йордан Йорговски, който препродава една част на Христо Гебрев, а друга на Милчо Киряков. Киряков пък прехвърля имота на съпругата на Йордан Цонев – Пролетина.         На Р. К. са възстановени 25 декара край Резово, продадени на ЕС ГРУП, собственост на Ерол Али Сайд. Той е съдружник с Киряков във фирмата ЕС-ПОИНТ. Още 19 декара край Варвара са продадени на Екатерина Кирякова, която после ги дарява на Милчо Киряков. ЕС ГРУП се сдобива и с още 5 декара в Синеморец възстановени на А.Ж.         Ж. П. получава 25 декара край Варвара, в близост до разрушения комплекс Златна Перла. Те са разделени и продадени на фирмата Авангардстрой АД (11 декара) и на КАЯ ИМПЕКС ООД (14 декара) Съсобственик на последната фирма е  арх. Калин Тихолов . Тя притежава многобройни имоти в землището на Варвара, около скандалния комплекс Златна Перла. Именно тези имоти са предвидени в оспорвания ОУП, изготвен от Калин Тихолов, за ваканционно строителство. Други случаи за поземлената собственост на Тихолов и Цонев може да се прочете в предишно разследване на Биволъ  Описван от нас през годините е и прословутия случай на придобиване на земи от тъста на Цонев – Георги Якимов през 2001 г. Поради съмнения, че терените на самия бряг на морето са взети с фалшифицирани документи, община Царево завежда дело срещу Якимов за незаконна приватизация на земя. Делото е спечелено в Районен съд. Точно тогава обаче кмет става БСП активистът Петко Арнаудов. Цялата преписка по този случай е иззета от него на следващата година. Тя е поверена на новия адвокат на общината, назначен по линия на БСП – Евгений Мосинов. Якимов обжалва присъдата в Бургаски Окръжен съд. Адвокатът на община Царево пропуска срокове и явявания по делото и логично тъстът на Цонев печели и придобива безценните общински земи около Синеморец и Резово. 700 декара заграбени с измами Целият мащаб на присвоените и заграбени имоти е наистина потресаващ и достига над 700 дка земи непосредствено покрай бреговата ивица. Това се твърди в  , в която е цитиран сегашния шеф на етичната комисия на ВСС Ясен Тодоров и бившия зам. главен прокурор Валери Първанов.  Земите са оценени на стотици милиони евро.  Според същата публикация следствието се води за престъпление по чл. 308 от НК за фалшифициране на емлячните регистри, които са официален държавен документ. Ако има такова деяние, то давността за него не е изтекла. Все още не е ясно какво е станало с разследването за фалшифициране на емлячните регистри. Чакаме отговор на този въпрос от “огромен обществен интерес от сегашния Главен прокурор Сотир Цацаров. В постановлението за фалшивите адвокатски пълномощни са описани около 150 декара. Оттук излиза, че остават още 550 декара заграбени земи за които все още няма произнасяне на Прокуратурата.  Може би се чака да мине още една година и давността и по това престъпление да изтече напълно! Свидетели* разказаха пред Биволъ и за други схеми, чрез които наследници са били измамени. Например, К.Б. собственик на 18 декара точно над плажа до устието на Велека в Синеморец получава имота си още през 2003 г., но среща пречки в общината да бъде въведен във владение. Той е потърсен от Георги Якимов, тъст на Йордан Цонев. Якимов го убеждава, че трябва да прехвърли половината от имота си, за да се уреди въвеждането във владение. Собственикът подписва пълномощно, с което целият имот е продаден на Милчо Киряков – близък партньор през годините и кум на Цонев. Измамниците също са използвали и схеми с мъртви души на вече починали собственици на земи по информация от емлячните регистри. Шанс за жертвите и обществото Постановлението на прокуратурата, осветено от Биволъ, дава шанс на наследниците да заведат дела срещу порочните сделки и да получат справедливост. Това е шанс и за цялото ни болно от беззаконие и корупция общество, да повярва в съдебната ни система. В постановлението на ОП Сливен черно на бяло е записан следния текст:  Ощетените наследници обаче не знаят за това постановление, въпреки огромния правен и обществен интерес. Прокуратурата не е счела за необходимо да ги уведоми. След тази публикация на Биволъ обаче наследниците могат да се възползват от правата си, позовавайки се на прокурорското решение, пълния текст от което се пази в редакцията. Биволъ ще настоява пред Главния прокурор за възобновяване на разследването, за да бъдат установени и неизвестните лица, създали организация за измамната схема заедно с адвокатите. Разчитаме ВКП да намери начин да бъде избегната вопиющата и вечна “давност”, която през годините превърна България във феодална държава на мафията.        ", "date": "2019.04.08", "title": "Коя национална телевизия ще направи репортаж в праймтайм за..."}
{"url": "http://www.classa.bg/%D1%81%D0%B2%D1%8F%D1%82/item/394357-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BE%D1%86%D0%B5%D0%BB%D1%8F%D0%BB-%D0%BE%D1%82-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81-%D0%BD%D0%BE%D0%B2%D0%B8%D1%87%D0%BE%D0%BA", "text": "Руският посланик в Обединеното кралство, Александър Яковенко, се срещна с Чарли Роули, британският гражданин, който оцеля след нападението с парализиращ нервен агент - Новичок, според британските власти - и брат му Матю, за да говори за ситуацията и да се опита да изяснят съмненията. Те се срещнаха в руската дипломатическа мисия в Лондон, където Яковенко им показа посолството и им връчи книги и копия на доклада „Солсбъри: въпроси без отговор\", подготвен от руски дипломати. \"Те нямат свои версии за случилото се, живеят с това, което е написано в британските вестници.\" На въпроса ми дали Роули знае с какво са го лекували, те са отговорили, че не знаят, че Роули знае с какво е бил отровен само от полицейските доклади \", заяви руският посланик пред репортери. Яковенко препоръча да се проверят всички изявления и действия на британските власти, включително и как точно лекарите лекуваха отровените. Посланикът прецени, че \"може би 80%\" от това, което той е казал на Роулис, е пълно откровение за тях. Те са опустошени от факта, че въпреки медицинското лечение, получено от Роули, здравето му постепенно се влошава и в действителност, той не знае какво ще се случи с него,\" каза Яковенко, добавяйки, че Роули \"се е интересувал от подлагане на медицински анализ в трета страна. \" От своя страна, Чарли Роули заяви в интервю за The Sunday Mirror, че наистина не е получил отговори на срещата с руския посланик, а само \"руска пропаганда\". - Отидох да ги попитам: „Защо вашата страна е убила моята приятелка?\" - каза Роули, на което Яковенко казал, че Русия няма нищо общо със случилото се в Еймсбъри или Солсбъри. \"Посланикът непрекъснато казваше, че веществото определено не е Новичок, защото ако е било, щеше да убие всички\", казва жертвата на отравянето. \"Радвам се, че го срещнах и мисля, че открих някои неща, които не знаех преди, но все още мисля, че Русия е извършила атаката.\"", "date": "2019.04.08", "title": "Руският посланик се среща с  оцелял от нападението с Новичок"}
{"url": "http://www.classa.bg/%D1%81%D0%B2%D1%8F%D1%82/item/394358-%D0%B4%D0%BE%D0%BA%D0%BB%D0%B0%D0%B4%D1%87%D0%B8%D0%BA-%D0%BD%D0%B0-%D0%BE%D0%BE%D0%BD-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%B0%D1%81%D0%B0%D0%BD%D0%B4%D0%B6-%D0%BD%D0%B0-25-%D0%B0%D0%BF%D1%80%D0%B8%D0%BB", "text": "Специалният докладчик за правото на неприкосновеност на личния живот от Организацията на обединените нации (ООН), Джоузеф Канатачи, ще се срещне с основателя на WikiLeaks, Асандж, на 25 април в посолството на Еквадор в Лондон. Посещението става, след като Еквадор пред Канатачи изтеклите документи и снимки на президента на Еквадор Ленин Морено и неговото семейство, чийто предполагаем извършител, според президента, са WikiLeaks и следователно Асандж. В съобщение на Службата на ООН за правата на човека, се съобщава, че посещението ще служи, за да се определи дали \"на пръв поглед\" има случай на нарушение на неприкосновеността на личния живот, което оправдава по-широко проучване на темата. Въпросът за Асандж стана по-известен тази седмица, след като WikiLeaks заяви, че правителството на Еквадор възнамерява да го изгони от посолството в Лондон в „следващите часове или дни\", за да бъде арестуван по-късно от британските власти. Това денонсиране на WikiLeaks става след обвинението, направено от Морено срещу австралийския журналист. От портала се казва, че изявленията на президента идват след появата на информация за случай, който твърди, че инкриминира президента при корупционни действия. Морено отхвърли обвиненията и каза, че човекът, който е създал компанията е неговият брат Едуин Морено. Еквадорският канцлер Хосе Валенсия описва като \"неоснователни\" слухове за предполагаемите планове за експулсиране на Асандж. Междувременно специалният докладчик на ООН за изтезанията Нилс Мелцер поиска в петък от правителството на Еквадор да не експулсира Асандж, тъй като той ще бъде изложен на \"истински риск от сериозни нарушения на неговите права\".", "date": "2019.04.08", "title": "Докладчик на ООН ще се срещне с Асандж на 25 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394360-%D0%BC%D0%B0%D1%80%D0%B8%D0%BD-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D1%81%D0%B4%D0%B5%D0%BB%D0%BA%D0%B8%D1%82%D0%B5-%D1%81-%D0%B8%D0%BC%D0%BE%D1%82%D0%B8-%D0%BD%D0%B0-%D0%BD%D0%B8%D1%81%D0%BA%D0%B8-%D1%86%D0%B5%D0%BD%D0%B8-%D1%81%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%B7%D0%B0%D0%BA%D0%BE%D0%BD%D0%BD%D0%B8", "text": "Известни личности са разпнати като робите на Спартак по пътя за Рим. Сделки им са законни, защото в тях има две страни – колко може да плати купувачът, и на каква сума ще се съгласи продавачът\", каза още юристът. „Когато се продават недвижими имоти, в много голяма част се продават на данъчна оценка. Това води до притеснение в стабилността в правния мир. Когато имотът е много скъп, хората около сделката си делят разноските, за да се плаща по-малко\". Това каза пред БНТ адвокат Марин Марковски.     „При една съборена сделка се връщат парите, които са дадени и на практика купувачът ще загуби. Мерки обаче не могат да се вземат. Думата скандал възбужда любопитство и желание. Вторачват се в тези събития, за да избягат от ежедневието си. Известни личности са разпнати като робите на Спартак по пътя за Рим. Сделки им са законни, защото в тях има две страни – колко може да плати купувачът, и на каква сума ще се съгласи продавачът\", каза още юристът. „При въпроса за морала – всеки трябва да отговаря за себе си, но сделките с имотите са напълно законни. Не защитавам хората, които са виновни, но те трябва да бъдат внимателни. Ако кихнат, веднага може да се напише, че са настинали, защото имат вили в Пампорово\", каза още Марковски", "date": "2019.04.08", "title": "Марин Марковски: Сделките с имоти на ниски цени са напълно законни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394361-%D1%84%D0%B0%D0%BB%D1%81%D1%82%D0%B0%D1%80%D1%82-%D1%81%D0%BB%D0%BE%D0%B3%D0%B0%D0%BD%D1%8A%D1%82-%D0%BD%D0%B0-%D0%B3%D0%B5%D1%80%D0%B1-%D0%B5%D0%B2%D1%80%D0%BE%D0%BF%D0%B0-%D0%BD%D0%B8-%D1%87%D1%83%D0%B2%D0%B0-%D0%B2%D0%B5%D1%87%D0%B5-%D0%B5-%D0%BF%D0%BE%D0%BB%D0%B7%D0%B2%D0%B0%D0%BD-%D0%BE%D1%82-%D0%BD%D0%B4%D1%81%D0%B2-%D0%BF%D1%80%D0%B5%D0%B7-2009-%D0%B3", "text": "Заради Апартаментгейт управляващите се отказали от мото, звучащо като \"Европа в нашия дом\" ГЕРБ ще се бори за поддръжници на предстоящите избори за Европейски парламент под мотото \"Европа ни чува\". То беше тържествено представено днес от шефа на предизборния щаб на партията Цветанов Цветанов. Изборът на слоган обаче се оказа гаф за управляващата партия. Няколко часа по-късно потребители в социалните мрежи припомниха, че той вече е ползван от НДСВ за европейските избори през 2009 г. Тогава водач на листата на партията бе еврокомисарят Меглена Кунева.     Точно преди 10 години, на евроизборите през юни 2009 година, НДСВ тръгват на с това изречение. Тогава НДСВ успя за последен път да прескочи бариерата за излъчване на свои представител на национални избори. Движението събра над 7 процента. Водачът на листата Меглена Кунева влезе в европарламента, но се отказва и на нейно място замина втората - Антония Първанова. Според близки до щаба на ГЕРБ, първоночалната идея за слоган била друга. Той трябвало да звучи като „Европа в нашия дом\" , национална инициатива, подета през февруари от партията на Борисов. След скандала с апартаментите обаче споменаването на дом в слогана звучало като да говориш за въже в дома на обесен, коментираха източници от ГЕРБ, цитирани от \"Стандарт\".", "date": "2019.04.08", "title": "Фалстарт! Слоганът на ГЕРБ \"Европа ни чува\" вече е ползван от НДСВ през 2009 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394362-%D0%B2%D1%82%D0%BE%D1%80%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-%D0%B3%D0%BE%D0%B4%D0%BE", "text": "Има една такава пиеса – стоят двама под едно дърво, говорят си разни работи и чакат някой си Годо, който като дойде, всичко ще си дойде на мястото. Половин век след премиерата вече знаем за тая пиеса повече дори от автора є – знаем цялото име на въпросния Годо. „Държавата в очакване на Цветанов” – хвърля светлина върху тоя важен въпрос „СТАНДАРТ”. Има дори драматичен момент в очакването – „В такова нездраво очакване държавата е тръпнела досега само при посещенията на най-висши правителствени особи или на най-тежки престъпници”! Бррр!     А Цветанов го няма – и в отсъствието му започват произшествия по света и у нас – „Гол мъж стресна Третяковската галерия”! Според кореспонденция в „ТЕЛЕГРАФ” неизвестен тип се съблякъл по прашки насред московската галерия и докато чакали полицията да го заведе там, където обличат такива типове, „негов приятел незабелязано”… Не, не откраднал, бъркате – „закачил своя картина на стената”.     Такива работи стават по света, когато Цветанов го няма! Докато целокупното общество го очаква, „24 ЧАСА” съставя „3 сценария за Цветанов: с него – зле, без него ГЕРБ – най-зле”. Изнервянето от продължилото прекалено дълго очакване стига небивали висоти – „Исус влачи любимата за косата и я бие” – ужасява ни в очакване на Възкресението „ТЕЛЕГРАФ”. Слава Богу, оказва се, че не бил онзи, а друг, от Благоевград, който нещо се разсърдил на любовта на живота си, та я влачил за косата по улица „Околчица”. Ако Цветанов беше тук – нямаше да стават такива работи! Междувременно „24 ЧАСА” прави невероятно откритие – че Европейският съюз има гащи! Сериозно – с ей такива букви го пише във вестника, значи е вярно – „Орбан – таралежът в гащите на ЕС”! Лоша работа – ама така става, когато Цветанов е някъде отвъд океана и няма кой да въведе ред! Добре че освен грижата за таралежите Европейският съюз има грижа и за нас – на друга страница на изданието евродепутат ни уверява, че „В средносрочен план България трябва да достигне средно ниво на развитие в ЕС”. Само да се върне Цветанов – и започваме! А дотогава – можем поне да се възползваме от полезния съвет на „168 ЧАСА” „Как да направите от двора си английска морава за по-малко от 500 години”. Ако това е средносрочният план – да си хвърляме капите от радост, ние все си мислехме, че ще е по-длъжък. В напрегнатото очакване „ТЕЛЕГРАФ” дори забравя какво е писал преди месец – и козелът Митко отново влиза в действие – „Влюбен козел напада колоездач”! За тези, които също са позабравили, става дума за козел, който „се съюзил с глутница кучета заради каракачанката Рижка”. Козелът не чете вестници, затова не може да знае, че „Рижка и останалите пет кучета са обработени и кастрирани”, така че любовта му може да остане без последствия или още по-зле, да бъде самият той заловен и – речено политкоректно, обработен по същия начин. „24 ЧАСА” тръпне в очакване ден преди великото събитие и въвежда нова измерителна единица за време – „Войната Борисов – Цветанов на 1 апартамент разстояние”! Войната, слава Богу, не избухва – Годо Цветанов се завърна и обяви тържествено: „Каузата ми е ГЕРБ, оставам верен на нея и на премиера”. Козелът Митко сви знамена, голият идиот от галерията бе отведен увит в одеало, Исус изтрезня в предварителния арест, Европейският съюз престана да проверява какво има в гащите си, ливадите навъртяха първата седмица от средносрочната си перспектива, както би рекъл поетът – и настъпи мир и тишина над цялата страна – спете спокойно, деца! И помнете – верността към кауза може да е важна, но към олицетворяващият я премиер – хептен! От чичо си Годо го знайте!", "date": "2019.04.08", "title": "Второто име на Годо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394363-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D1%81%D0%B5-%D0%B5-%D1%80%D0%BE%D0%B4%D0%B8%D0%BB-%D0%BF%D0%B5%D1%82%D1%80%D0%BE%D0%B4%D0%BE%D0%BB%D0%B0%D1%80%D1%8A%D1%82,-%D1%81%D0%B5-%D0%BA%D1%80%D0%B8%D0%B5-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BC%D1%83", "text": "Американският петродолар има две места и две дати на раждане.    Първо, Ямайка. Там, в град Кингстън през 1976 г., на Международната парична и финансова конференция на страните-членки на МВФ, е решено да се премине от златно-доларов стандарт към хартиено-доларов, напълно освободен от жълтия метал. Второ, Саудитска Арабия. Там, през 1974 г., след арабско-израелската война от 1973 г. и глобалната енергийна криза, която възникна на вълната ѝ (цените на петрола се покачиха 4 пъти за няколко месеца), бяха приключени преговорите между тогавашния държавен секретар на САЩ Хенри Кисинджър и на финансовия министър Уилям Саймън със саудитския крал. Постигнато е споразумение между Съединените щати и Саудитска Арабия, че последната ще продава петрола си изключително за долари. Вашингтон обеща, че е готов да постави тези долари в американската банкова система. Освен това американците поеха задължения да снабдяват Саудитска Арабия с оръжия и да не допускат нападения срещу нея от страна на Израел.     След успеха в Риад, американците проведоха преговори с ръководителите на другите страни-производителки на петрол от Близкия изток и постигнаха споразумения за „петрол за щатски долари“. Старият петролен картел на седемте сестри (пет американски и две европейски петролни корпорации) бе заменен от нов картел под формата на междуправителствено споразумение на страните производителки и износители - ОПЕК. Тази организация се превърна във важна част от новата световна парична система, проектирана от собствениците на пари. ОПЕК позволи хартиеният долар да се превърне в петродолар.     Сега някои изводи. Първо, ако американците не бяха постигнали успех в Риад през 1974 г., те нямаше да проведат Конференцията в Ямайка от 1976 г., която да направи прехода към стандартния хартиен долар желателен за собствениците на печатарската преса на Федералния резерв. Второ, новият стандарт беше само формално хартиен долар, всъщност ставаше дума за петродолара. Глобалният петролен пазар непрекъснато генерира търсене на продуктите на печатарската преса на Федералния резерв. Световната парична система, базирана на щатския долар (по-точно на петродолара), все още съществува и днес, тя се провежда пето десетилетие от самото си раждане. Сега обаче времената на нейния разцвет и неограничената сила са в миналото. Външен симптом на болестта на тази система са все по-честите призиви за освобождение от хегемонията на долара. Изострянето на заболяването настъпи след глобалната финансова криза от 2008-2009. Необходимостта от изоставяне на монопола на щатския долар в началото на текущото десетилетие беше няколкократно заявявана от тогавашния изпълнителен директор на МВФ Доминик Строс-Кан. За което той си плати. Почти по същото време либийският лидер Муамар Кадафи заяви, че неговата страна ще премине от щатски долари към евро в изчисленията за изнесения петрол. Той също така обяви старта на проекта „Златен динар”. Кадафи също си плати за това. Сега обаче всичко изглежда различно. Само мързеливите не говорят за необходимостта от дедоларизиране на световната икономика. Например, френският президент Еманюел Макрон е направил поне дузина подобни изявления. Какво имаме тук? Според МВФ през 1995 г. щатският долар представлява 59% от световните валутни резерви. А миналата година делът на долара вече е 63%. Ето ги, тук са и данните на системата SWIFT, която редовно представя статистика на платежните транзакции, преминаващи през нея по вид валута. В началото на 2012 г. доларът съставлява 29.7% от всички операции, а в началото на 2019 г. - 39.1%. Къде е дедоларизацията? Тя не се вижда. Хората говорят за нея, но досега след думите така и не следват дела. И сега, изглежда, че Саудитска Арабия нарушава тази традиция. В началото на април Риад направи много важно изявление за възможна дедоларизация като мярка в отговор на действията на Вашингтон: казано е, че ако Конгресът на САЩ приеме закона NOPEC (No Oil Producing and Exporting Cartels Act), Саудитска Арабия ще откаже споразумението от 1974 г. за продажба на петрол изключително за щатски долари, заменяйки го с други валути. Споменатият законопроект е официално насочен срещу петролните картели. Днес обаче е известен само един такъв картел - ОПЕК, в който има 14 държави. Тоест американският законопроект има за цел унищожаването или поне неутрализирането на ОПЕК. Страните членки на ОПЕК контролират около 2/3 от световните петролни запаси; те представляват около 35% от световното производство и около половината от световния износ на петрол. Саудитска Арабия заема ключови позиции в тази организация - около една трета от общото производство на черно злато на ОПЕК. В края на 2018 г. Saudi Aramco, държавната петролна компания на Саудитска Арабия, има приходи от 356 млрд. долара, а нетната ѝ печалба е 111,1 млрд. долара. Това е няколко пъти повече от лидера на американския петролен бизнес Exxon Mobil. Риад възприема законопроекта NOPEC като пряка атака. Между другото, в Америка, този законопроект не се подкрепя по никакъв начин. Вярвам, че той все пак няма да получи подкрепа в Конгреса на САЩ, а Риад тогава няма да има нужда да изпълнява заплахата си. Въпреки това фактът, че към Вашингтон е отправено страховито предупреждение, е значителен. Сега американо-саудитските отношения са далеч от онези, които бяха през последните десетилетия на ХХ век. Противоречията нарастват. Риад показа своите зъби на Вашингтон повече от веднъж през последните години. Например, когато Конгресът на САЩ се опита да наложи отговорност на Саудитска Арабия за терористичния акт в Ню Йорк на 11 септември 2001 г. Отговорността бе не само политическа и морална, но и финансова. Те приеха, че Риад трябва да покрие щетите, причинени от терористичния акт, включително изплащането на обезщетение на роднините на жертвите. Тогава саудитците заплашиха Вашингтон с ответна стачка, че ще изтеглят активите си от САЩ, които се оценяват на не по-малко от 1 трилион долара. И сега - заплахата да се откажат от щатския долар като валута на плащанията за нефт. Възниква въпросът: могат ли и други държави да използват заплахата за изоставяне на щатския долар като политическо оръжие? Тук например е Китай. Отношенията на Пекин с Вашингтон са изострени. Може би Пекин трябва да последва примера на Риад и да каже на Вашингтон: „Ще се откажем от щатския долар, ако продължавате политиката си на защита срещу китайските стоки и инвестиции!” Мисля обаче, че Пекин няма да прибегне до такива оръжия. Защото почти 100% от китайския износ за САЩ се плаща в долари. Като отказва да приеме долара, Китай ще си направи харакири, защото за една нощ ще загуби целия износ за САЩ, а това е половината от гигантския износ на КНР. Китай ще продължи да се бори, за да запази износа си за Америка. Миналата година търговският излишък между Китай и Съединените щати възлиза на 323 млрд. долара, а всичко това се плаща от продуктите на печатната преса на Федералния резерв. Спечелени от търговията с американските долари, те попълват валутните резерви на Китай. Така Пекин определено няма да последва примера на Риад. Може би Европа? Мисля, че и тя не е готова. Вашингтон я държи на къса каишка от търговски интереси. Европейският съюз също има голям търговски излишък със САЩ (приблизително 100 млрд. долара годишно). И с редки изключения, всички доставки на европейски стоки за Америка се плащат в долари. Ако Европа заяви пред Америка, че вече не е готова да приема щатски долари за стоките си, тя, подобно на Китай, веднага ще загуби износа си за Америка и огромния търговски излишък със своя чуждестранен търговски партньор. В този смисъл позицията на Саудитска Арабия е по-изгодна. Ако китайските или европейските стоки, които са загубили гигантския американски пазар, не могат да бъдат прехвърлени на други пазари (всичко вече е заето, стоковите пазари са пренаситени), то ситуацията с петрола е различна. Сега Америка бързо увеличава производството на петрол, намалявайки вноса си, включително от Саудитска Арабия. Днес саудитците доставят повече петрол на Китай, Япония, Индия, отколкото на САЩ, а доставките на Саудитска Арабия към европейския пазар, към Южна Корея, нарастват бързо. Икономическите интереси на Саудитска Арабия бавно се преместват от Америка към други части на света. Освен това петролът е стока, която се търси от много страни. Ако Саудитска Арабия осъществи заплахата си и се откаже от доларите в разплащанията си с Америка, тя ще загуби американския пазар, но ще може да прехвърли освободения петрол към други пазари. Повтарям още веднъж: може би все пак Америка няма да се простреля в крака и няма да приеме закона NOPEC. И Риад няма да има нужда да изпълнява заплахата си. Въпреки това, идеята за възможността за по-нататъшно използване на тази заплаха (в други ситуации) вече е усвоена. И в един момент саудитците могат да решат да си изпълнят заплахата. Доналд Тръмп, който се е заел с ускореното развитие на петролната индустрия и постигането на американската въглеводородна самодостатъчност, само помага на Рияд. Петродоларът е роден в Саудитска Арабия преди 45 години. Възможно е тук да го очаква и неговата смърт.   Превод:  В.Сергеев", "date": "2019.04.08", "title": "Там, където се е родил петродоларът, се крие и смъртта му"}
{"url": "http://www.classa.bg/%D1%81%D0%B2%D1%8F%D1%82/item/394355-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD-%D0%BF%D1%83%D1%81%D0%BA%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC,-%D0%B7%D0%B0-%D0%B4%D0%B0-%D0%BE%D1%82%D1%80%D0%B5%D1%87%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "Семейството и бившите спътници на американския певец Майкъл Джексън пуснаха в YouTube документален филм, в който отричат обвиненията срещу Краля на попа за сексуална злоупотреба с непълнолетни, показани въс филма \"Leaving Neverland\" (\"Напускане на Neverland).   Новият документален филм, наречен \"Neverland Firsthand\", е директен отговор на документала на HBO, публикуван през януари, който включва и свидетелствата на Уейд Робсън и Джеймс Сейфчук - на възраст 36 и 40 години съответно - които твърдят, че по време на детството си са претърпели сексуално насилие от Джаксън в ранчото Neverland, имението на певеца, разположено в Санта Барбара (Калифорния).   'Neverland Firsthand' включва интервюта с Брад Сундбърг, технически директор на певеца, и двама от неговите племенници, Тадж и Бранди Джаксън. \"Нито след един милион години съм видял дете около Майкъл, което изглежда да е било измъчено, наранено или злоупотребявано\", каза Сундберг, добавяйки, че къщата на певеца е \"тихо, безопасно и забавно\" място. Представянето на лентата предизвика много спорове. Докато някои осъдиха предполагаемите престъпления на Джаксън, други казват, че Робсън и Сейфчук са \"доказани лъжци\" и че американската продуцентска компания само се опитва да извлече полза от спора. През февруари наследниците на Джаксън подадоха иск срещу HBO. В жалбата се посочва, че щетите могат да надхвърлят 100 милиона долара. Месец по-късно няколко радиостанции от Канада и Нова Зеландия решиха да спрат да пускат песните на Краля на попа заради спорния документален филм, а изпълнителният продуцент на \"Симпсънс\" обяви, че ще оттеглят епизод, в който се чува гласът на Американски певец", "date": "2019.04.08", "title": "Семейството на Майкъл Джексън пуска документален филм, за да отрече обвиненията в сексуално насилие"}
{"url": "http://www.classa.bg/%D1%81%D0%B2%D1%8F%D1%82/item/394356-%D1%80%D0%B0%D0%B7%D1%80%D0%B8%D1%85%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0-%D0%B1%D0%B0%D0%B7%D0%B0-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D1%8A%D1%82%D0%BD%D0%B8%D1%86%D0%B8-%D0%B2-%D0%BA%D0%B8%D1%82%D0%B0%D0%B9", "text": "Винайак Бхат, пенсиониран полковник от индийската армия и анализатор на сателитни изображения, който се фокусира върху Китай, откри антисателитна база в западната провинция на Китай, Синдзян. Според статия в индийския портал The Print базата се намира на около 145 мили (233 километра) южно от Урумчи, столицата на Синцзян, в близост до езеро. Според Бхат базата в Синцзян включва четири основни сгради с плъзгащи се покриви, които вероятно съдържат мощни \"химически лазери\", задвижвани от неодим. Изследователят посочва, че вероятно част от инсталираното оборудване се използва за проследяване и откриване на спътници; докато друга се използва за унищожаването им с \"висока енергия\".   \"По отношение на сателитното проследяване, китайските технологии са нараснали с бързи темпове и сега има много станции за проследяване в космоса, разпръснати из цялата страна, които предоставят точни данни за спътниците, които представляват интерес\", казва той. в текста.   Той обяснява, че \"след като точната траектория на сателита и другите му данни са известни, насочените енергийни оръжия (DEW), разположени на пет различни места, могат да поемат тази задача\". През февруари, американското разузнавателно управление на отбраната публикува доклада „Предизвикателства пред сигурността в космоса\", в който заяви, че Русия и Китай „предизвикват Вашингтон в космоса и вероятно разработват лазерни оръжия, за да увреждат спътници и техните сензори. \"   Говорителката на китайското външно министерство Хуа Чунинг заяви, че докладът съдържа \"неоснователни коментари\" и потвърди, че Пекин защитава мирното използване на космоса и се противопоставя на неговата милитаризация. Тя също така заяви, че \"космическото пространство принадлежи на цялото човечество, то не е изключителна собственост на която и да е страна, и по-специално не е частна собственост на Съединените щати\".   Хуа припомни, че през тези години Китай и Русия, заедно с други страни, полагат всички необходими усилия за създаване на правен инструмент, който позволява да се предотврати оръжейната надпревара в космоса.", "date": "2019.04.08", "title": "Разриха предполагаема база за унищожаване на спътници в Китай"}
{"url": "http://www.classa.bg/%D1%81%D0%B2%D1%8F%D1%82/item/394347-%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%89%D0%B5-%D0%B0%D0%BD%D0%B5%D0%BA%D1%81%D0%B8%D1%80%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B8%D1%82%D0%B5-%D0%BF%D0%BE%D1%81%D0%B5%D0%BB%D0%B5%D0%BD%D0%B8%D1%8F-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%8F-%D0%B1%D1%80%D1%8F%D0%B3", "text": "Израелският премиер и министър на отбраната Бенямин Нетаняху обеща да разшири суверенитета на Израел над еврейските селища в окупираните палестински земи на Западния бряг. Нетаняху каза, че няма да „разделя Ерусалим” и „да изкоренява селищата на Западния бряг на Йордан”. „Ще предоставя на Израел контрол над териториите на запад от река Йордан, а по отношение на въпроса за следващия етап, отговарям - да, ще разширя суверенитета до селищата на Западния бряг”, заяви Нетаняху в интервю. То бе дадено три дни преди предстоящите на 9 април парламентарни избори в Израел.     Според резолюция 2334 на Съвета за сигурност на ООН от 2016 г. Израел се призовава да спре дейностите си по заселване на Западния бряг. Припомняме също, че на 25 март американският президент Доналд Тръмп официално призна Голанските възвишения за територия на Израел. Кремъл изрази съжаление за решението на Съединените щати по отношение на Голаните. Външното министерство нарече изявлението на Тръмп за статута им нарушение на решенията на ООН.", "date": "2019.04.08", "title": "Нетаняху ще анексира еврейските поселения на Западния бряг"}
{"url": "http://www.classa.bg/%D1%81%D0%B2%D1%8F%D1%82/item/394348-%D0%BE%D1%82%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%BA%D0%BE%D1%88%D0%BC%D0%B0%D1%80-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0", "text": "Несигурността около участието на Великобритания в изборите за Европейски парламент следващия месец вече причинява главоболия и логистични усложнения в Брюксел. На 4 април британският премиер Тереза Мей обяви, че ще се стреми към допълнително \"кратко\" удължаване на периода за преговори по член 50.     Но ако споразумението за оттегляне не бъде гласувано преди специална среща на Европейския съвет през следващата седмица на 10 април, лидерите на ЕС могат да настоят на по-голямо удължаване, при което Великобритания ще е задължена да участва в изборите. Ето накратко дилемите, които Brexit поражда за изборите за Европейски парламент... Защо може да се наложи Великобритания да участва в европейските избори? Британското правителство ясно заяви, че не желае да провежда европейски избори, но дълго отлагане на Брекзит може да не остави особен избор на Лондон. Великобритания има срок до 11 април да реши дали иска да участва, което проправя пътя за удължаване на периода на преговори по член 50, при положение, че лидерите на ЕС се съгласят. В писмо до британската избирателна комисия в понеделник заместникът на премиера Дейвид Лидингтън даде зелена светлина да започене подготовката за изборите, но все пак ясно показа, че намерението на Великобритания е да напусне \"със сделка\" и да не участва в евроизбори. Представители на Евросъюза изтъкват, че всяка страна-членка на ЕС, дори такава, която възнамерява да напусне, са задължени по закон да участват в европейските избори. \"Ако британското правителство откаже да организира избори, то ще се изправи пред Европейския съд\", каза говорител на Европейския парламент. \"Великобритания има всички задължения на страна-членка и единствената правна рамка, на която може да разчита Великобритания, са настоящите договори\". Всякакви специални договорки биха застрашили легитимността на Европейския парламент. Говорителят допълни, че \"ако Европейският съюз позволи на членка на ЕС да не организира европейски избори, то вече няма да съществува европейска демокрация\". Защо участието на Великобритания би докарало главоболия на ЕС27? Накратко, Брекзит предизвика реформа на разпределението на местата в Европейския парламент, която ще се наложи да бъде отменена, ако Великобритания избере евродепутати. Великобритания в момента държи 73 места в Европейския парламент. Миналата година Парламентът и Съветът се договориха да намалят броя на евродепутатите от 751 на 705 след Брекзит. Оставащите 27 места, които нямаше да бъдат заети след напускането на Великобритания, бяха преразпределени между другите страни-членки, за да се компенсира съществуващото неравновесие в представителството. Според сегашния план 14 държави печелят от предоставянето на повече депутатски места. Представителството на Франция например се увеличава от 74 на 79 евродепутати. Но Европейският съвет също така се съгласи, че ако Великобритания все още е членка към момента на предстоящите избори, временно парламентът ще запази сегашното си разпределение и брой депутати. \"След като оттеглянето на Великобритания от Европейския съюз официално влезе в сила, кандидатите от страните, които са получили допълнителни места в резултат на Брекзит, ще заемат същевременно местата си в Европейския парламент\", реши Европейският съвет. Това означава, че ако Великобритания участва, страните, които са получили британските места, ще се наложи да ги замразят, докато все пак провеждат избор на кандидат-депутати. Тези кандидати може да са изправени пред дълго чакане, преди да могат да стартират мандата си в европарламента. Някои държави ще се наложи да решат как да изберат кои евродепутати или представители на кои региони да останат в изчакване. Временното връщане на Великобритания на борда означава, че някои държави се налага да правят неприятни корекции в последния момент. \"Ако Великобритания каже, че иска да участва в европейските избори, французите ще изберат 79 евродепутати в деня на изборите. Пет от тях ще изчакват, докато британските евродепутати се оттеглят, когато и да се случи това\", уточни представител на Елисейския дворец. Ако това се случи, Франция ще трябва спешно да промени избирателния си закон, за да измисли начин да определи кои от 79-те избрани евродепутати да са на резервната скамейка, докато чака Брекзит реално да се случи. Как политиците от ЕС възприемат евентуално британско участие? Много европейски политици смятат, че би било абсурдно Великобритания да има някакво влияние върху следващия законодателен период. Британските евродепутати ще участват в избирането на председателя на Европейската комисия например, дори и ако Великобритания напусне няколко месеца след изборите. Манфред Вебер, кандидат от Европейската народна партия за председателството на Европейската комисия, коментира пред репортери в кулоарите на парламентарно заседание в Страсбург, че ще му бъде трудно да каже на избирателите, че страна, напускаща ЕС, ще участва в европейските избори. Други евродепутати демонстрират по-голяма гъвкавост. Ако Великобритания проведе избори, има усложнения за Европейския парламент и страните-членки, особено тези, които са получили допълнителни места, освобождавани от британски евродепутати, казва Мейрид Макгинес, влиятелен ирландски евродепутат от Европейската народна партия. Ирландия ще спечели две места в резултат на Брекзит. \"Но ако цената на отлагането на получаването на допълнителните две места е уреден Брезкит, то моят избор, и правилният избор би бил да се даде на Великобритания по-дълго удължаване на срока на преговори, обхващащо и периода на изборите\", допълва Макгинес. \"Това, което ни е нужно в предстоящите дни, е да получим ясна индикация за какво ще се използва допълнителното време\". Кога трябва да се реши всичко това? Така, както стоят нещата в момента, Великобритания трябва да внесе предложение до 27-те лидери на ЕС, в което се аргументира допълнителното удължаване. Ако Съветът одобри подобно удължаване, британското правителство се очаква да информира ЕС за участието си в изборите на 11 април. Всякакво удължаване на член 50 е в ръцете на лидерите на ЕС27, които трябва да решат единодушно, така че е невъзможно да знаем какво ще е тяхното решение. Като се имат предвид опасенията, които те изразиха за защитаване на честността на европейските избори, реалистично погледнато има два варианта, които да позволят на Великобритания да напусне, без да провежда избори: или Великобритания да одобри споразумението за напускане на евросъюза преди срещата на Европейския съвет, след което да напусне на 22 май, или Великобритания да напусне без споразумение със съюза на 12 април или скоро след това. \"Ако Камарата на общините не заеме окончателна позиция към тази дата, няма да бъде възможно удължаване, дори краткосрочно такова\", каза председателят на Европейската комисия Жан-Клод Юнкер пред Европейския парламент в сряда. \"След 12 април сме изправени пред риска да застрашим коректното провеждане на европейските избори и функционирането на Европейския съюз\". Други алтернативи като оттегляне от Великобритания на член 50, за да се спре процеса на Брекзит едностранно или одобрено от ЕС удължаване на срока за преговори отвъд май изискват Великобритания да реши до 11 април, че ще участва в изборите за европарламент. Не може ли просто Великобритания да размисли впоследствие? Даунинг Стрийт проведе брифинг за репортери на 2 април, според който те могат да известят ЕС за участието в изборите към крайния срок - 11 април, като си запазват варианта да отменят това решение впоследствие. Това е начин да отложат Брекзит, без да се налага да избират евродепутати. Това може да изглежда като привлекателен вариант да си запазят отворена вратичка, но ако Великобритания се откаже от изборите, но остане членка на ЕС след провеждането им, юридическите проблеми се трупат бързо. Евросъюзът няма да реагира спокойно на подобен небрежен подход към фундаменталните принципи на демокрацията. Ако лидерите на Европейския съюз подозират, че такива са намеренията на Великобритания, те може изобщо да откажат отлагане на Брекзит. Наистина ли няма друга алтернатива? Бившият премиер на Великобритания Гордън Браун смята, че има. В редакционна статия за \"Гардиън\" той писа: \"Имам основания да вярвам, че проблемите, породени от графика за провеждане на европейски избори, могат да бъдат договорени чрез непреки избори - избор на контингент от депутати от нашия собствен парламент - и чрез не-участие в избирането на председатели на Европейската комисия и Европейския парламент\". Брюксел надали ще се съгласи на нещо такова. Говорител на Европейския парламент каза, че всякакви специални договорки биха изисквали или промяна в договорите, или нова правна рамка. Браун може да е визирал времето преди 1979-а, когато националните парламенти са изпращали депутатите в Европейския парламент.", "date": "2019.04.08", "title": "Отлагането на Брекзит - истинският кошмар на прага на евровота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394349-%D0%BD%D0%B0%D0%B4%D0%BE%D0%BB%D1%83-%D0%BF%D0%BE-%D1%81%D0%BF%D0%B8%D1%80%D0%B0%D0%BB%D0%B0%D1%82%D0%B0", "text": "Какви са поуките от имотния скандал, в който представители на различни власти са купували апартаменти под пазарните цени, с доходи, които не всички могат да докажат? Наблюдавайки събитията в последните две седмици, оставам с впечатлението, че за първи път старият принцип, че \"всички са маскари\" не минава и не притъпява логичната негативна обществена реакция. Отговори в стил \"и те са такива\" и опитите за насочване на вниманието към една или друга партия или личност, раждат още по-голямо отвращение, което подхранва традиционното недоверие към институциите. Властите очаквано блокираха. Невъзможността да се регулират взаимно в момента е кристално ясна. Системата е толкова счупена, че обществото очаква справедливост отвсякъде другаде, но не и от изпълнителната, законодателната или от съдебната власт.     Блокажът е подхранван от традиционните кални битки в публичното пространство, в които се лепят етикети и чертаят още по-дебели разделителни линии. Но мръсните кампании са сред основните причини в момента властите да се намират в спирала на все по-пропадащото доверие. Стратегията \"ние сме кални, но и другите са кални\" в крайна сметка цапа всички.  А оцапаните можеш ли да различиш? Следователно трябва да мислим за публичната среда. Тя трябва да мине на друго, по-професионално и принципно ниво. Логиката, че някой е поръчал компромат срещу някого може да битува само в главите и съзнанието на хора и организации, които поръчват компромати срещу своите противници. Това възприемане на света ги прави част от доста сенчеста среда, в която няма дори и мисъл за почтеност или за принципи. Ако действаш по-честно, по-принципно, тогава няма да си в постоянната драма \"аз знам много неща за теб, но и ти знаеш много за мен. Затова мълчанието ще е нашият паритет, да си мълчим и двамата\". Това е като да играеш волейбол на ръба на скала. Ако се увлечеш по някоя по-силна топка, има опасност да скочиш без да усетиш... Това е имитация на разделение на властите, която е крехка като ламаринена ограда на строителен обект.  Колкото до цените на имотите, научихме, че в нотариалните актове масово се пишат суми, които са под пазарните оценки, спестявайки ДДС, данъци, нотариални такси и за продавач, и за купувач. Който си признае първи, че това е причината за по-ниските цени в нотариалния му акт, ще жертва себе си, но поне ще каже истината. Тук само истината, а не отпуските, ще са смисленото жертвоприношение. Да каже например, че е подписал анекс с продавача, с който по-голямата част от цената е платена в кеш - нормална практика, незаконна, но масова, включително и за дамите и господата, които проверяваме в момента. На това са способни малцина, защото тогава ще възникне въпросът за произхода на парите им. А това е основния проблем. Произходът могат да проверят само отговорните институции. И така стигаме отново до блокажа и кръгът се затваря. Проверките, които не носят никакви последствия за явни нарушения, заразяват цялата среда. Затова в много квартали в българските градове всеки строи, където си поиска без дори да спазва отстъпа от другите сгради. Или строи върху покрива, а контролните органи си затварят очите. Затова и всеки паркира, където си поиска, или пресича на червено, или хвърля фаса си през прозореца на колата. Той просто знае, че няма кой да му потърси отговорност или дори да го накаже. Това е като болест, която започва от един орган и се пренася върху целия организъм.Всички имаме обяснение за тази болест, но имаме ли лечение? И трябва ли да стигнем края по спиралата надолу, за да намерим отговора?", "date": "2019.04.08", "title": "Надолу по спиралата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394350-%D1%81%D0%B2-%D0%B0%D0%BF%D0%BB%D0%B8-%D0%B8%D1%80%D0%BE%D0%B4%D0%B8%D0%BE%D0%BD,-%D0%B0%D0%B3%D0%B0%D0%B2,-%D1%80%D1%83%D1%84-%D0%B8-%D0%B4%D1%80%D1%83%D0%B3%D0%B8%D1%82%D0%B5", "text": "Свети апостол Иродион се родил в Тарс, главен град на областта Киликия в Мала Азия, следователно бил съгражданин на свети апостол Павел. Той бил сътрудник на светите апостоли и ревностен проповедник на Христовото учение между юдеите и езичниците. Като слушали неговата проповед, мнозина повярвали в Иисуса Христа и се кръстили. За усърдното му служение на Църквата светите апостоли го поставили епископ в град Неопатрида. Той страдал много за вярата както от юдеите, така и от езичниците. Веднъж враговете на християнската вяра дотолкова го измъчвали, че той изпаднал в безсъзнание. Като помислили, че той е вече мъртъв, мъчителите се отдалечили от него. Но светият мъченик, подкрепен от Божията благодат, оздравял и след това проповядвал евангелското слово в Рим заедно със св. ап. Петър.     Апостолската дейност на свети Иродион е била известна и на свети апостол Павел. Той го е чувствувал толкова близък, че в края на посланието си до Римляните го поздравява като свой сродник: \"Поздравете сродника ми Иродиона\" (Рим. 16:11). След мъченическата смърт на свети апостол Петър апостол Иродион заедно с много други християни бил посечен с меч в Рим. Свети апостол Агав проповядвал в Йерусалим и Юдея. Той притежавал пророчески дар. Свети апостолrel=\"met\" и евангелист Лука споменава за него на две места в книгата си Деяния на светите апостоли. В Антиохия той предсказал, че \"по цялата вселена ще бъде голям глад\". Това пророчество се изпълнило през време на император Клавдий (42-54 г.). По този повод антиохийските християни събрали помощ и по Варнава и Савел я изпратили на своите бедствуващи братя в Юдея (Деяния на светите апостоли 11:28-30). През лятото на 58 година, когато свети апостол Павел се връщал в Йерусалим след третото си проповедническо пътешествие, той минал през гр. Кесария. Там посетил Филипа, един от седемте дякони, и няколко дена останал в неговия дом. През това време от Юдея в Кесария пристигнал един пророк, на име Агав, който \"взе пояса Павлов, върза си ръцете и нозете и рече: това казва Дух Светий: така ще свържат юдеите в Йерусалим оня мъж, на когото е тоя пояс, и ще го предадат в ръце езически\" (Деяния на светите апостоли 21:8-11). Свети апостол Руф е бил епископ в гръцкия град Тива. В Посланието си до Римляните свети апостол Павел изпраща поздрав до него и до апостол Асинкрит, който бил епископ в Иркания (град в Мала Азия), до апостол Флегонт, епископ в тракийския град Маратон, и до апостол Ермий, епископ Далматски. Всички тези апостоли проповядвали ревностно словото Божие в различни области на Римската империя. Те претърпели мъчения за вярата си в Иисуса Христа и отдали живота си в себежертвено служение на Бога и на ближния.", "date": "2019.04.08", "title": "Св. апли Иродион, Агав, Руф и другите..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394351-8-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "217 г. - Римският император Каракала е убит от преторианския префект Макрин, който го наследява на трона.   1195 г. - Византийският император Исак II Ангел е ослепен и хвърлен в затвора.   1378 г. - Урбан VI е избран за римски папа.   1455 г. - Каликст III е избран за римски папа.   1513 г. - Мореплавателят Хуан Понсе де Леон открива Флорида и я обявява за испанска собственост.   1820 г. - На остров Милос в Егейско море е открита статуята Венера Милоска.   1838 г. - Започва да функционира първата трансатлантическа параходна линия.   1893 г. - Княз Фердинанд I сключва брак с принцеса Мария-Луиза Бурбон-Пармска в Пианоре, Италия, учреден е възпоменателен медал по този повод (Пианорски медал).   1899 г. - Марта Плейс става първата жена, екзекутирана на електрически стол.   1904 г. - Longacre Square в центъра на Манхатън е преименуван на Times Square на името на The New York Times.   1904 г. - Обединеното кралство и Трета република подписват Сърдечното съглашение, поставящо началото на Антантата.   1939 г. - Фашистка Италия анексира Албания.   1940 г. - Втората световна война: Великобритания и Франция обявяват, че са минирали териториалните води на Норвегия, за да предотвратят използването им от кораби на Нацистка Германия.   1941 г. - В Галички хан в Скопие дейци на ВМРО обсъждат обявяването на самостоятелна Македония под немски протекторат.   1942 г. - Втора световна война: По време на обсадата на Ленинград войските на СССР пускат в експлоатация железопътната връзка с Ленинград.   1949 г. - В Хърватия е обявен националния парк Плитвишки езера.   1961 г. - В Индийския океан арабски терористи взривяват английския кораб Дара, при което загиват 236 души.   1973 г. - В Кипър са извършени 32 бомбени терористични акта.   1990 г. - По време на курс между Норвегия и Дания се преобръща фериботът Скандинавиан стар, при което загиват 148 души.   1992 г. - По предложение на Романо юнион ООН и Европейския съюз обявяват 8 април за Международен ден на ромите.   1994 г. - Открито е тялото на Кърт Кобейн - вокалист на Нирвана, самоубил се в дома си три дни по-рано.   2001 г. - Оповестени са резултатите от официалното преброяване в България (7 799 000 души).   2001 г. - Бившият български цар Симеон Сакскобургготски учредява ПП Национално движение „Симеон Втори\".   2005 г. - Състои се погребалната церемония на папа Йоан Павел II.    ", "date": "2019.04.08", "title": "8 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394354-%D0%BD%D0%B5-%D0%B8%D0%BC%D0%BF%D0%B5%D1%80%D0%B8%D0%B8-%D1%81%D1%82%D0%BE%D1%8F%D1%82-%D1%81%D1%80%D0%B5%D1%89%D1%83-%D0%BD%D0%B0%D1%81,-%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%BE-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%B8-%D0%B1%D1%8A%D0%BB%D0%B3%D0%B0%D1%80%D0%BE%D1%83%D0%B1%D0%B8%D0%B9%D1%86%D0%B8-%D0%BF%D0%BE-%D1%81%D1%8A%D1%89%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Оцелявали сме. Винаги. В границите на чужди империи сме останали българи и християни. България е възкръсвала след непрогледен мрак и безнадеждност. Ще се случи и сега. Дълго стоим на този кръстопът. Отново е мрак и безнадеждност. Свои срещу свои. Геноцид , презрение, изтръгване на ценности, страх, смърт. Не знам кое е по – ужасяващото – че убиват ден след ден достойнството ни или че го правят с презрение и ненавист.     Няма икономика. Няма пари. Няма средна класа. Причината е неграмотността и алчността на управляващите. Необразовани хора със самочувствие чертаят бъдещето ни. Все едно първокласници да проектират атомен реактор. Презират ни и го показват всеки ден. Прокуратурата се превърна в бич за непослушните. Медийният октопод разнася аромата на страх и усещане за безнадеждност. Диктатура. Власт, която безпощадно увеличава данъци, цени, такси, и също така безпощадно не прави нищо за подобряване на стандарта ни. Малкият бизнес умира. Остават големите – едни и същи любимци на властта, движещи паричните потоци от кражби към офшорки и доверени лица. Българската земя обезлюдява. Дълго стоим на този кръстопът. Дали заради наивната си вяра или пословично търпение не знам. Този път е различно. Не империи стоят срещу нас, а българи по произход и българоубийци по същността си. Октоподът на властта, който ще я даде само с кръв. Властта е неговото верою, неговия щит и единствена ценност. Имаме деца и внуци. България има деца. От нас зависи дали ще останат, дали ще се завърнат. Нужно е да се изправим. Докато още можем, преди да загубим напълно себе си, преди равносметката имал ли е смисъл живота ни. Оправданието че няма смисъл, че нищо не зависи от нас е като да се измием с кал. Или заравяме глави в пясъка и умираме, презирайки себе си или се изправяме! Децата ни идват след нас , и техните деца… Ще им помахаме тъжно на терминал 2 , превърнали се в купчина самосъжаление, или ще разчистим пътя им тук и днес?!Българинът не се страхува. Той е войн. Трябва ни само малко вяра и ще видим смисъла да събудим война в себе си. Ако не преминем кръстопътя оставаме завинаги в мрака.  ", "date": "2019.04.08", "title": "Не империи стоят срещу нас, а българи по произход и българоубийци по същността си"}
{"url": "http://www.classa.bg/%D1%81%D0%B2%D1%8F%D1%82/item/394352-%D1%82%D1%80%D0%B8%D1%82%D0%B5-%D0%BD%D0%B0%D0%B9-%D0%B7%D1%80%D0%B5%D0%BB%D0%B8%D1%89%D0%BD%D0%B8-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%81%D1%8A%D0%B1%D0%B8%D1%82%D0%B8%D1%8F-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB", "text": "Освен впечатляващия метеоритен дъжд на Лиридите, който ще достигне своя връх в нощта на 21 към 22 този месец, април предлага на феновете на астрономията и други възможности да се насладят на впечатляващи небесни явления. Това са някои от най-специалните, според The National Geographic.   „Червеният дуел\" На 11 април в същата част на небето ще бъдат открити два от най-ярките и най-светли небесни обекти. Марс ще се приближи до Алдебаран, оранжева звезда, която е най-ярката от съзвездието на Телец. Този дует ще бъде поставен на разстояние приблизително седем градуса.   Луната и Юпитер На 23 април можете да видите как намаляващата Луна ще се приближи до Юпитер по такъв начин, че и двете тела да бъдат на разстояние от два градуса. Това събитие ще предложи чудесна възможност да снимате „двойката\" в небето, около 45 минути преди изгрев слънце.   Луната и Сатурн На 13 април ще дойде ред на Сатурн да посрещне земния сателит в небето. Светлата Луна ще бъде разположена на половин градус от планетата на разсъмване. Ако имате телескоп, можете да го насочите към Сатурн, за да видите известните пръстени, които обграждат гигантската планета.", "date": "2019.04.08", "title": "Трите най-зрелищни астрономически събития през април"}
{"url": "http://www.classa.bg/%D1%81%D0%B2%D1%8F%D1%82/item/394353-%D0%BC%D0%B5%D1%82%D0%B5%D0%BE%D1%80-%D0%BF%D1%80%D0%B5%D0%BA%D0%BE%D1%81%D0%B8-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D1%80%D1%83%D1%81%D0%BA%D0%B8-%D0%B3%D1%80%D0%B0%D0%B4", "text": "Огнено кълбо прекоси небето над руския град Красноярск, разположен в източната част на Сибир, сред бял ден в събота. Явлението бе регистрирано от местните жители. Свидетели посочват, че огненото кълбо е било бяло със зелени нюанси и се движило с много висока скорост успоредно на земята, оставяйки зад себе си опашка.   Всичко това продължило пет секунди. Характерът на явлението не бе потвърден от Министерството на извънредните ситуации в района, но астрономът Владимир Сурдин, доцент в Московския държавен университет, потвърди пред канала Звезда, че обектът, записан от камерите, е метеор. \"Съдейки по видеото, наистина бе метеор, т.е. следа от полета в атмосферата на твърдо тяло, трудно е да се разбере дали метеорът е паднал на земята и нищо не е останало, или се разсеял в атмосферата, но имаше метеор, \"каза руският учен, обяснявайки, че този тип тела се наричат болид. Метеорът е наблюдаван и от град Железногорск, разположен на около 50 км североизточно от Красноярск. „Видяхме в небето внезапно изригване и опашка като тази, оставяна от самолети, след три секунди се появи експлозия и можеше да се види как парчета от нещо се разпръснаха в различни посоки, зад облаците. Бяха много по-големи фойерверки и по-ярки \", коментира един от жителите.", "date": "2019.04.08", "title": "Метеор прекоси небето над руски град"}
{"url": "http://www.classa.bg/%D1%81%D0%B2%D1%8F%D1%82/item/394345-%D0%B0%D0%BA%D0%BE-%D0%BD%D0%B0%D1%82%D0%BE-%D0%BF%D0%BE%D1%81%D0%B5%D0%B3%D0%BD%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "...ударът на Кремъл няма да бъде към прекия агресор, а срещу Вашингтон и Пентагона     Експертът оцени тактиката на Съединените щати и НАТО срещу Русия като «тактика на малките стъпки», чрез която Алиансът се движи към границите на Руската федерация.     Формално чрез незначителни действия (разполагане на единични батальони, самолети, системи за противоракетна отбрана и кораби в страните от Източна Европа) Северноатлантическият блок се движи постепенно към Русия. Освен това, Щатите започнаха да прехвърлят стратегически бомбардировачи към Европа — в началото на 2019 г. шест B-52 пристигнаха във Великобритания, те редовно правят тренировъчни полети до границите на Руската федерация, за да упражняват удари. В същото време интензитетът на полетите за разузнавателната авиация в ключовите региони — Черно море край бреговете на Крим, Балтийско море и северното крайбрежие на Руската федерация — продължава да нараства. Те постепенно увеличават военния си потенциал и опасността от война. Потенциалът на конфликтите при внезапни инциденти също се увеличава — или поради техническа, или в резултат на човешка грешка. И не е ясно къде ще бъде поставена тук червената линия. Какво да очаква Русия, докато на границата с Псковска област се разполагат полска, немска или американска бригади? Експертът нарича подобно движение на НАТО изключително опасно за Русия. Алиансът, подчертава той, открито подготвя инфраструктурата и блоковете, които усвояват бъдещия театър на военните операции срещу Руската федерация. Единственият верен отговор за Русия в тази ситуация е концепцията за удар по  центровете за вземане на решения. По-рано полският генерал Валдемар Скшипчак заплаши Русия с ядрен удар на НАТО в случай на нападение срещу Полша. Според експерти, Варшава се самозалъгва, защото Америка — единствената страна от НАТО с ядрен арсенал, сравним с този на Руската федерация — не е готова да гарантира използването на ядрени оръжия, за да защити всяка държава от съюза.  ", "date": "2019.04.08", "title": "Ако НАТО посегне на Русия..."}
{"url": "http://www.classa.bg/%D1%81%D0%B2%D1%8F%D1%82/item/394346-o%D0%B4%D0%B8%D1%81%D0%B5%D1%8F%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D1%82%D0%B0%D0%BD%D0%BA%D0%B5%D1%80", "text": "Поне два танкера са превозили петрол от Иран до други страни в Азия през последните месеци въпреки американските санкции, които бяха наложени на ислямската страна, показва анализ на Ройтерс, позоваващ се на данни от маршрута на корабите и интервюта с брокери и търговци.  Товарите са били качени в танкери с документи, които показват, че петролът е от Ирак. Но три иракчански източника, както и мениджър в базираната в Обединените арабски емирства (ОАЕ) компания Yacht International Co, посочват, че документите са подправени.     Трансферните данни сочат, че определено количество ирански петрол е бил търгуван въпреки повторно наложените наказателни мерки през ноември 2018 г. от САЩ с идеята да се усили натиска върху Иран заради програмата за ядрени оръжия, която Техеран продължава да развива според Вашингтон. Документи, изпратени до Ройтерс от собственици на кораби, показват, че танкерът Grace 1, е бил натоварен с петролен продукт в иракчанското пристанище Басра, между 10 и 12 декември 2018 г. В същото време от пристанището потвърждават, че в този период няма данни за товари, качени на кораб с името Grace 1. Източник от петролната индустрия в Ирак потвърждава, че през разглеждания период няма документи, свързани с въпросния танкер. Ройтерс е проучила данни от четири източника за проследяване на кораби - Refinitiv, Kpler, IHS Markit и Vessel Finder, за да локализира маршрута на Grace 1 в периода 10-12 декември.           И четирите източника показват, че между 30 ноември и 14 декември автоматичната система за идентификация на Grace 1 е била изключена, което означава, че местонахождението му в този период не може да бъде установено. След този период танкерът се появява отново във водите близо до иранското пристанище Бандар Асалюе напълно натоварен. Тези товари са прехвърлени на два по-малки кораба в ОАЕ през януари, откъдето единият плавателен съд е доставил петрол в Сингапур в рамките на февруари. Товарните документи показват, че около 284 хил. тона петрол са били прехвърлени като товари на стойност приблизително 120 млн. долара. Плаващият под флага на Панама танкер Grace 1 е управляван от базираната в Сингапур компания IShips Management Pte Ltd, като до момента нейните представители отказват да дадат коментар по въпроса.    ", "date": "2019.04.08", "title": "Oдисеята на един танкер"}
{"url": "http://www.classa.bg/%D1%81%D0%B2%D1%8F%D1%82/item/394342-%D0%B1%D0%B0%D0%B7%D0%B5%D0%BB-3-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F,-%D0%BA%D0%BE%D1%8F%D1%82%D0%BE-%D0%BE%D1%82%D0%BD%D0%BE%D0%B2%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B7%D0%B0%D0%B1%D0%B5%D0%BB%D1%8F%D0%B7%D0%B0", "text": "Вкратце: Световното Политбюро – т.нар. Банка за международни разплащания в Базел, ръководена от Бернард Барух, която е собственик на МВФ, на 29 март са върнали на златото статута на първокласен банков актив /досега третокласен/, което означава ВЕЧЕ ОФИЦИАЛНО ПРИКЛЮЧВАНЕ С ДОЛАРА КАТО СВЕТОВНА ВАЛУТА.      Още наесен се очаква цената на златото за тройунция да се удвои – до над 2000$, което пък означава драстично поскъпване на нефта респ. пълен крах за нефтените и доларовите икономики, начело с американската и т.н. – “…САЩ ще ги поливат със студена вода като аварирал ядрен реактор, а светът влиза в пистата на най-глобалните трансформации за последните няколко столетия. РЕВОЛЮЦИЯТА, ЗА КОЯТО ТОЛКОВА ДЪЛГО ГОВОРЕХА ТЕЗИ, КОИТО Я ОЧАКВАХА И ТЕЗИ, КОИТО СЕ СТРАХУВАХА ОТ НЕЯ, ВЕЧЕ ЗАПОЧНА. Затегнете коланите и не пушете, командирът и екипажа ви пожелават приятен полет”.       Истинските революции не се правят по площадите, а в тишината на кабинетите и следователно никой не забеляза световната революция на 29 март 2019 година. Само по периферията на информационното поле мина малка вълна и импулсът угасна, тъй като ситуацията се описва в термини, неразбираеми за широките народни маси. Няма „Свобода, Равенство, Братство”, „Родина или Смърт” или „Власт на Съветите, мир на народите, хляб на гладните, фабрики за работниците, земя на селяните” – не са използвани такива шедьоври на световния популизъм. Затова и случилото се в Русия го разбраха няколко души. И дадоха такива коментари, че масите или не ги дослушаха, или не ги дочетоха докрай. Или дослушаха, но не разбраха нищо.     И напразно, защото светът се промени толкова драстично, че Натан Ротшилд, мачкайки шапката си в ръце, се качи на бронирания си „Ролс Ройс” и извика от него към цялата Вселена: „Другари! Световната революция, за чиято нужда толкова дълго говореха революционерите, свърши!”. И той е напълно прав. Просто резултатите от революцията ще се осъществяват бавно и затова са невидими за обществото. Но последиците, въпреки това, скоро ще се видят абсолютно от всички, чак до последния лавкаджия, който дори не иска да се научи как да управлява държавата. Тази революция се нарича „Базел-3” и е осъществена от  Банката за международни разплащания,  кръстена на името на известния Бернард Барух. Нейната същност е следната: БМР насочва МВФ, а той от своя страна централните банки на всички държави. Органът за такъв контрол се нарича БКБН – Базелски комитет за банков надзор. Това не е някакъв си там Държавен департамент на Щатите или Конгрес на американските сенатори. Това не ви е глупавият Пентагон, ситното Министерство на финансите, пърхащото по периферията ЦРУ или Дома на колхозника, наричан „Белия дом”. Това дори не са ви разпореждащите се с цялото това „богатство” банки на Федералния резерв на САЩ. Това е реалното световно Правителство, за което по света се стараят да не говорят на глас. БКБН е Политбюро на света, за което се говори, че негов генерален секретар е другарят Барух, а подземният състав на ЦК е изобщо засекретен. Той има много евфемизми, но най-адекватният от тях е „Цюрихските джуджета”. Така наричат швейцарските банкери, при това не стопаните на търговските банки, а именно тези седящи в Базел невзрачни мъже, които не посмя да нападне дори и Хитлер, присъединяващ към Райха целия свят, но през цялата война запазил неутралитет с Швейцария А, както знаете, в Швейцария, освен швейцарските стрелци, наистина няма армия. От кого се страхуваше разбеснелият се фюрер? Въпреки това „препоръките” на БКБН, които бяха пуснати на 29 март 2019 г. веднага бяха приети за изпълнение от всички централни банки по света. И нашата руска Централна банка не прави изключение. Има дори съобщение от пресслужбата на Централната банка на Руската федерация, публикувано на официалния ѝ сайт. То се нарича „Относно времето за изпълнение на Базел-3”. Световната революция е планирана през 2017 г. (магия на датите и цифрите /1917-Октомврийската революция – б.р./, или просто съвпадение?) и започна сега. Нейната същност е проста.  По света се отменя създадената през 1944 година в Бретън Уудс и реформирана през 1976 година в Ямайка система на монополно доларово господство, където златото е признато за загубил сила еквивалент на световните пари.  Доларът става световна валута, а златото се превръща в обикновена стока, като, например, метала или захарта, търгувани на стоковите борси в Лондон. Вярно е, че времето тук се определя единствено от трите фирми на „Лондонския пул”, които принадлежат на още по-малко собственици, но въпреки това покритие на долара не е златото, а петролът. Оттогава живеем в такъв свят.  Златото се счита за резерв от трета категория за всички банки , от централна до търговска,  където резервите са предимно в долари и американски съкровищни облигации . Нормите на „Базел-3” изискват увеличаване преди всичко на паричните резерви. Това се свързва с размера на паричните средства на банките, с които те биха могли да направят експанзия, но това е необходима мярка за запазване на стабилността на глобалната банкова система, която по време на кризата се оказа недостатъчна. В Русия патриотарите бяха възмутени от това, настоявайки за отхвърлянето на „Базел-3”, който те наричат признание за „липса на суверенитет”. Всъщност това е напълно обикновено изискване да се спазват международните стандарти за безопасността на банките, които стават по-строги, но тъй като не сме печатали долари, това, разбира се, ни засяга. И тъй като алтернативата е изход от глобалните финансови връзки в пълна изолация, тогава, разбира се, нашите власти не биха желали да приемат такива глупости, дори окичени от патриотарите с думата „суверенитет”. Да наричате „суверенитет” свободата сами да си наденете бесилото е странна трактовка на термина. Решението на „Базел-3” означава, че в балансите на световните банки  златото като резерв от трета категория се оценяваше на 50% от стойността му.  В същото време всички стопани на световните пари търгуваха със злато, но не в натура, а на хартия, без да се движат реални метали, чийто обем по света не е достатъчен за реални сделки. Това е направено, за  да се потисне цената на златото , за да се направи възможно най-ниска. На първо място, именно  в интерес на долара . В крайна сметка,  доларът е свързан с петрола , който би трябвало да струва не по-малко от цената на един грам злато на барел. И сега „просто”  решиха да причислят златото не на трета, а на първа категория . А това означава, че сега трябва да се изчислява не на 50, а  на 100% от стойността му . Това води до преоценка на баланса. А, ако се приложи за  Русия , това би означавало, че  сега можем спокойно, по всички законни основания, да влеем в икономиката близо 3 трилиона рубли . Нека бъдем точни – 2.95 трилиона рубли, или 45 милиарда долара по обменния курс към текущия валуен баланс.  Централната банка на Руската федерация може да излее тези пари в нашата икономика на всички правни основания . Все още не е известно как ще действа. Прибързването тук, без да се изчисляват всички последствия, е изключително опасно. Въпреки че този въпрос се счита за неинфлационен, всъщност всичко е много по-сложно. В света за няколко месеца нищо няма да се промени. Обръщането ще бъде много бавно. САЩ официално притежават златен резерв от 8133,5 тона, но има такова нещо като финансов мултипликатор:  за един златен долар банките отпечатват 20-30 хартиено-компютърни . Това означава, че  Съединените щати могат допълнително официално да получат 170 милиарда долара , а предвид мултипликатора – 4,5 трилиона долара. Това обяснява защо Федералният резерв държи ръста на основния лихвен процент и и все още поддържа курса за намаляване на валутите на баланса – страх от скок на хиперинфлацията. Но сега всички най-големи държави, притежатели на злато, ще преоценят своите златни и валутни резерви. Това са Германия, Италия, Франция, Русия, Китай и Швейцария – държави, в които златните резерви надвишават 1 хил. тона. Забележка – в този списък я няма Великобритания. Запасите ѝ са под 1000 тона. Експертите подозират, че може би не случайно датата на излизането на Великобритания от ЕС съвпадна с датата на „Базел-3”. Увеличената финансова мощ на лидерите на Европа, Германия и Франция е способна напълно да завърши разгрома на Великобритания на европейския континент. По този начин можем да се поздравим –  ерата на долара, която продължава от 1944 до 2019 г., е приключила.  Сега златото е възстановено напълно и вече не е борсов метал, а световни пари наравно с долара, еврото и британската лира. Сега  златото ще стане по-скъпо и цената му ще се повиши от 1200-1400 долара за тройунция до 1800-2000 долара до тази есен . Сега вече е ясно защо през всичките тези години Русия и Китай така упорито превръщаха доходите от износа в ръста на златните запаси. Ситуацията е такава, че сега никой на света няма да продава злато. Инжектирането на допълнителни пари в световната икономика ще бъде достатъчно за 5-6 месеца. В САЩ тези пари могат да се използват за изплащане на астрономическия дълг. Може би това не е последният мотив за това решение на Цюрих. Но най-важното в края на краищата е опитът  да се изскочи изпод наклонената кула на падащия долар. Тъй като доларът и петролът са свързани,  покачването на цената на златото ще доведе до покачване на цената на петрола . Сега барел струва до 1.647 грама злато. Увеличението на цените ще доведе до колапс на световната икономика, където 85% от паричната маса в долари се върти в складовите сурогати като акции, облигации и хазна. Борсата вече няма да може да обвърже такава допълнителна маса пари. На работниците в петролната индустрия ще им е добре, може би дори по-добре от всеки друг, но не за дълго. Сривът на икономиката поради скъпия петрол ще бъде срив на петролната индустрия. Това е основната причина, поради която правата ни на допълнителни емисии може да останат неизползвани изцяло, въпреки че подаръкът в тази форма няма да бъде напълно пренебрегнат. Майските укази на Путин в настоящия контекст се разбират съвсем различно. Русия по всякакъв начин избягва петролния модел на икономиката. Включително чрез политическа реформа и промяна в елитите. Но защо решението в Базел е революция?  Защото от падането на световната икономика ще започне финансово наводнение. Това ще доведе до ускоряване на изолацията от доларовата система от страна на Русия и Китай и до крах на икономиките, изцяло зависими от долара – това са васалните на САЩ държави. На тях ще им е най-лошо. А това означава, че  поводите за раздалечаването между ЕС и САЩ ще се увеличат значително. Светът очаква преначертаване на глобалната карта на съюзите. А прекрояването на тези съюзи ще се проведе не на последно място  с военни методи. Или с частичното им използване, но по един или друг начин силовите аргументи по света ще се увеличат до нивото на  почти гарантирана война . „Почти” е нашата надежда за спасение, тъй като САЩ губят всички основни инструменти на влияние върху този свят. Освен силата. Но не за това „Цюрихските джуджета” създадоха този свят, така че Съединените щати да го превърнат в радиоактивна пепел. Съединените щати ще бъдат поливани със студена вода като аварирал ядрен реактор, а светът навлиза по пътя на най-глобалните трансформации през последните няколко века.  Революцията, за която толкова дълго говореха тези, които я очакваха, и от която се страхуваха мнозина, започна. Моля, затегнете коланите си и не пушете, капитанът и екипажът ви пожелават приятен полет.    ", "date": "2019.04.08", "title": "Базел-3: Революция, която отново никой не забеляза"}
{"url": "http://www.classa.bg/%D1%81%D0%B2%D1%8F%D1%82/item/394343-%D1%81%D0%B5%D0%B4%D0%B5%D0%BC-%D1%83%D0%B4%D0%B8%D0%B2%D0%B8%D1%82%D0%B5%D0%BB%D0%BD%D0%B8-%D1%83%D1%81%D0%BF%D0%B5%D1%85%D0%B0", "text": "Макар и да не са професионални политици, всички те отведнъж се издигат до върховете – стават президенти, премиери, депутати. Седем примера за изненадващи и впечатляващи кариери:         \"Клоунът\" Володимир Зеленски играе главната роля в популярната украинска телевизионна серия \"Слуга на народа\". Неговият герой е учител по история, който става президент на Украйна. Сега Зеленски действително има шанс да стане държавен глава. Комикът и продуцент е известен в цялата страна. В един предизборен клип той сам се нарича \"клоун\". Дали това ще му помогне да победи на 21 април?     Холивудската звезда Познахте ли го? Роналд Рейгън, президент на САЩ от 1981 до 1989 година. Преди това е актьор в редица уестърни. На снимката: кадър от филма \"Кралицата на планините\". От 1967 до 1975 година той е губернатор на щата Калифорния. Предизборната му кампания за президент е подкрепена от някои звезди на Холивуд като Джон Уейн и Уолт Дисни.     Екстравагантният През 1980-те години Майкъл Мартели се прочува под името \"сладкия Мики\". Музикантът се слави с екстравагантното си поведение и облекло на сцената. От 2011 до 2016 година Мартели е президент на Хаити. Той се грижеше за възстановяването на страната след опустошителното земетресение през 2010 година.     Виртуозът Първата световна война току що е завършила, когато талантливият пианист и композитор Игнаци Ян Падеревски е избран за премиер и външен министър на новата независима Полша. От името на страната той подписва и Версайския мирен договор. След по-малко от година Падеревски подава оставка, но продължава да се интересува от политиката.     Световният шампион Пакистански премиер Имран Хан в миналото жъне големи успехи като играч на крикет. Той е капитан на пакистанския национален отбор по крикет, който става световен шампион през 1992 година. Още през 1996 година той основава партия и влиза в парламента. През 2018 година неговото \"Движение за справедливост\" става най-силната партия в страната, а Имран Хан е избран за министър-председател.     Най-скандалният Силвио Берлускони (на снимка от 2003 год.) също не е професионален политик. Той финансира следването си като конферансие, пианист и певец на круизни кораби. По-късно става медиен и строителен магнат, прочул се с множество скандали. Основаната от него \"Форца Италия\" става най-силната политическа партия в страната през 1994 година. Така започва и първият от четирите му мандата като премиер.     Надеждата на младежта Рапърът Боби Уайн все още не е президент, но вероятно ще се кандидатира през 2021 година. От 2017 год. Роберт Киагулани, каквото е истинското му име, е депутат в парламента на Уганда. Той мобилизира младите хора срещу дългогодишния президент Мусевени. Боби Уайн явно засегна интересите на хора с власт, защото беше арестуван. Предполага се, че е бил изтезаван.  ", "date": "2019.04.08", "title": "Седем удивителни успеха"}
{"url": "http://www.classa.bg/%D1%81%D0%B2%D1%8F%D1%82/item/394344-%D0%B5%D0%B2%D1%80%D0%BE%D0%BF%D0%B0-%D0%B8-%D0%B0%D0%B7%D0%B8%D1%8F-%D0%B2-%D0%BA%D1%80%D0%B8%D0%B7%D0%B0-%D0%B0-%D1%80%D1%83%D1%81%D0%B8%D1%8F", "text": "Германия, Италия, Турция, Япония – прогнозите за икономиката в тези страни не са особено розови. А тъкмо те внасят огромни количества руски газ и петрол. Как това ще се отрази на руската икономика?       Икономическият ръст в Европа и Азия - тоест по две от най-важните направления на руския износ - сe забавя. „Дългогодишният подем в германската икономика приключи\", гласи основният извод в представения на 4 април в Берлин доклад на 5 германски икономически института. Азиатската банка за развитие също публикува доклад за икономическите показатели в Азиатско-Тихоокеанския регион. Според нейния анализ, икономическият ръст в региона спада за втора поредна година. Банката прогнозира забавяне на ръста и през следващата година. Германия: Рецесия все пак не се очаква Пет германски икономически института прогнозират ръст на БВП от едва 0,8 процента за 2019 година. Само преди шест месеца експертите очакваха ръст от 1,9 на сто. Какво ще означава за Русия тази силно занижена прогноза  за развитието на най-силната икономика на Европа? Германия е най-важният европейски пазар за доставки на руски природен газ и голям купувач на петрол и каменни въглища.     Положителното в доклада на експертите е, че те не очакват \"ясно изразена рецесия в Германия\" – т.е. икономическа криза със съпътстващи ефекти като значително съкращаване на производството и закриване на фирми. Така че няма опасност търсенето на руски енергоносители и суровини за химическата промишленост да намалее радикално. Много по-сериозен проблем за \"Газпром\" е необичайно топлата зима в Германия и големите запаси на газ, натрупани  в страната.     Италия - между рецесия, стагнация и дългова криза Италия е вторият най-голям клиент на \"Газпром\" в ЕС и крупен купувач на руски петрол. Тя обаче вече се намира в  рецесия. Въпреки това италианското правителство, което разработи програма за насърчаване на икономиката, разчита на икономически ръст от 0,3 до 0,4 процента. Пакетът от мерки предвижда данъчни облекчения за бизнеса и инвеститорите. По-скоро обаче това ще доведе до ново намаляване на бюджетните приходи и до рязко изостряне на дълговите проблеми на страната, чиято задлъжнялост е най-голямата в еврозоната. При това положение търсенето на руски газ, който „Газпром“ се кани да транспортира транзитно по бъдещия тръбопровод   през Германия, Чехия и Австрия, в най-добрия случай ще остане на същото ниво, или ще се понижи, но с малко. Турция – тежка и задълбочаваща се криза Сред петте най-важни търговски партньора на Русия досега беше и Турция като втори по големина клиент на \"Газпром\" след Германия, втори по значение купувач на руско зърно и един от най-големите вносители на руски петрол. По всичко личи, че през 2019 година Турция няма да може купува толкова активно руски стоки, както досега. След цяло десетилетие на бурен икономически подем, турската икономика е затънала в тежка криза. През третото тримесечие на 2018 година БВП на страната намаля с 1,6% в сравнение с предходното тримесечие.     Една от основните причини за кризата бе девалвацията на турската лира през лятото на миналата година. Тя доведе до инфлация в рамките на 20 процента и бягство на чуждестранен капитал от страната. В много отношения това развитие е свързано с изострящия се конфликт между Анкара и Вашингтон по повод намеренията на турския президент Ердоган да закупи руски ракетни установки С-400. Инвеститорите се опасяват от нови санкции на Вашингтон и по-нататъшно влошаване на отношенията със Запада. Става така, че доставките на руска военна техника, значителна част от които се заплаща с помощта на кредити от Москва, ускорява поредната девалвация на турската лира. Това пък намалява търсенето на всички други руски стоки, тъй като необходимата за покупките валута се оказва твърде скъпа за турските вносители. Китай и Япония     Основната причина за забавения ръст на световната икономика е намаляването на икономическия ръст в Азиатско-Тихоокеанския регион. Според оценките на Азиатската банка за развитие, която следи икономическата ситуация в 45 държави, темповете на икономически ръст в най-динамично развиващата се част от планетата са спаднали от 6,2 на сто през 2017 до 5,9% през миналата година. Тенденцията за тази и идната година също е отрицателна. Това развитие е свързано преди всичко със ситуацията в двете най-големи икономики на региона – тези на Китай и Япония. Китайският икономически ръст продължава расте с над 6%, но страда от редица насложили се вътрешни проблеми, както и от търговската война със САЩ. А Япония, по мнението на редица експерти, през тази година Япония може да се окаже на ръба на рецесията. За това говори и продължаващото вече три месеца значително съкращаване на износа, както и на вноса, което говори за намалено търсене на вътрешния пазар. Тази тенденция не може да не безпокои руската газова индустрия най-малко по две причини. Първо, защото Япония съкращава вноса на енергоносители, а страната е основен клиент на новия отрасъл в руската икономика за производство на втечнен газ. Намаляването на търсенето в Япония понижава традиционно високите азиатски цени на втечнения газ, в резултат на което за конкурентите на „Газпром“ от Катар и САЩ възниква благоприятна ситуация, включително и на европейския пазар. Прогнозираното забавяне на икономическия ръст в Азиатско-Тихоокеанския регион означава, че Русия едва ли би могла да разчита на значително увеличаване на износа на енергоносители и на други стоки на изгодни за нея цени.          ", "date": "2019.04.08", "title": "Европа и Азия - в криза. А Русия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394335-%D0%B6%D0%B8%D0%B3%D0%BE%D0%BB%D0%BE%D1%82%D0%BE-%D0%B3%D0%B5%D0%BE%D1%80%D0%B3%D0%B8-%D0%B5", "text": "Млад мъж реши да продава тялото си за пари. През деня е IT специалист, а вечер жиголо. Наричаме го Георги, но това не е истинското му име. „Първото ми позвъняване беше от мъж. Отидох на посочения адрес. Оказа се, че разполага с много големи финанси.      Той искаше всичко да остане потайно, защото имаше жена и деца\", обяснява по Нова тв младият мъж. През деня той е инженер „Техническа поддръжка\", но вечер работи нещо съвсем различно.      Започнал да „работи\" като жиголо на 24-годишна възраст. Споделя, че това е нещо, което не всеки може да прави и това е предизвикало интереса му към тази дейност.      „Обичам да правя неща, които малко хора биха си представили, че могат да ги направят. Да съм единствен. Обичам да съм в центъра на вниманието\", споделя Георги. Цялата му история вижте във видеото.    ", "date": "2019.04.08", "title": "Жиголото Георги е..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394336-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81", "text": "Половинката на вратаря на Левски Николай Михайлов, модел и бивша тв водеща Николета Лозанова изненада феновете си в социалните мрежи с нова любопитна снимка. Този път плеймейтката позира в булчинска рокля, част от най-новата колекция на „Перла в короната“ на български производител на вечерни дамски екстравагантни тоалети.     „Николета Лозанова си е Николета Лозанова. Каквото и да говорят някои завистливци и хейтъри за нея, тя е ТОП. Страст, секс, красота и образ на перфектната жена! Браво Николета,класа си!“, гласи един от хвалебствените коментари под снимката.      ", "date": "2019.04.08", "title": "Николета изненада с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394337-%D0%B3%D1%80%D0%B0%D1%85%D0%B8%D1%87-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%B3%D0%BE%D0%BB%D0%B0", "text": "Цветелина Грахич отново скандализира. Надарената певица и бивша вокалистка в \"Ку-Ку Бенд\" хвърли дрехите и показа голо и татуирано тяло. Впечатление прави, че изпълнителката не показва лицето си, но пък палаво дърпа надолу памучното си долнище. Важно е сякаш да отбележим и, че откакто не е част от екипа на Слави Трифонов, Грахич доста честичко провокира почитателите си с разголени снимки.      Преди време, сякаш за да се похвали, че наистина е преборила анорексията, тя се пусна само по монокини в снега. Всичките й фенове ах-наха на гледката, която определено си струваше.      На последния гол кадър, качен от изпълнителката, е видно само едно местенце без татуировки - гърдата й, която пък се намира подозрително надолу. Явно е крайно време Грахич да смени силикона и да се погрижи повечко за себе си. Над снимката тя е написала \"Високо напрежение\". Перверзните коментари под снимката естествено не липсват: \"Напомпила си ги, евала, бейби\", \"Е*аси майката\" са само част от лавината от мнения на фенове на певицата.    ", "date": "2019.04.08", "title": "Грахич се показа гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394338-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес, толкова трудно, ще изкарвате парите си, че дори няма да смеете да мечтае за пазаруване и забавления. Просто не се паникьосвайте и не се стремете да заемате пари от всеки, когото срещнете на пътя. В любовта, трябва да създадете благоприятни условия, за да спечелите симпатиите на лицето, което харесвате. Имате сили, да го направите. ТЕЛЕЦ ( 21 април - 21 май )  Възможни са сътресения в бизнеса и битови проблеми. Този ден не е подходящ за сватба, брак или годеж. Затова пък спокойно може да потърсите съвет от адвокат или юрист. Тези, които наскоро са започнали връзка с колега, ще бъдат приятно изненадани. БЛИЗНАЦИ ( 22 май - 21 Юни ) Днес ще се нуждаете не само от морална подкрепа, но и от финансова помощ. Въпреки това, сами сте си виновни, че неразумно сте се забавлявали и изхарчили много пари. Страхотен ден да помислите за пътуване и да направите всичко възможно да го осъществите. Вечерта, чакайте новини от роднина.   РАК ( 22 юни - 23 юли ) Възможни са катаклизми в любовната сфера, което ще ви извади от равновесие. Просто не разбивайте предмети и не крещете- това няма да помогне. Само спокойният и мирен разговор, ще ви помогне да уредите отношенията с избраника си. С парите всичко ще е толкова добре, че може да си позволите да пазарувате свободно. ЛЪВ ( 24 юли - 23 август ) Само примереният риск, може да използвате в работата си. Той, ще се превърне в ефективен \"инструмент\" за тези, които се стремят да направят кариера. Натрупаната несигурност и подозрителност, може да се отразят отрицателно на личния ви живот. В семейството, напротив, очаква ви пълна идилия и хармония в отношенията със съпруга. ДЕВА ( 24-ти август - 23 септември ) Не се препоръчва да бъдете твърде арогантни и горди, дори ако шефовете ви похвалят пред колектива. Основното е, да не губите настойчивостта и отговорността, с които работите през последните седмици. Необвързаните ще получат шанс за романтично запознанство. Между другото, това няма да е просто банален флирт, а роман с продължение. ВЕЗНИ( 24 септември - 23 октомври) Може лесно да превърнете едно приятелството в любовна връзка. Не е препоръчително днес, да взимате и заемате пари или да покривате разходите си по незаконен начин. Усилията ви в любовта, ще бъдат възнаградени. Най-накрая новия избраник, искрено ще ви благодари за щедрите подаръци и благородните постъпки. СКОРПИОН ( 24 октомври - 22 Ноември ) Отделете време за любимия човек, съвместно прекараните моменти, ще ви донесат много нови впечатления и радостни минути. Възможно е също да ви върнат стар дълг и част от парите, да похарчите за дома. Вечерта е идеална за дълги разходки, почивка сред природата и планиране на нови неща.   СТРЕЛЕЦ ( 23 Ноември - 21 Декември ) Днес, ще се чувствате нервни, работата няма да ви носи удоволствие и отношението на любимия, ще ви изглежда странно. Намерете сила и търпение да погледнете на нещата положително. Балансът, ще ви помогне да решите финансовите проблеми, които са се отразили негативно на личния ви бизнес. КОЗИРОГ (22 Декември - 20 януари ) Възможно е да започнете успешно някакъв грандиозен проект. Не само ще може да изготвите ясен план за действие и да подготвите необходимите документи, но и да намерите надеждни партньори. В личния живот, това което ще се случи, може да се превърне в апогей и дори в край на бурен роман. Оценете ситуацията, по свое усмотрение.  ВОДОЛЕЙ ( 21 януари -  19  февруари ) Ще искате да избягате далеч от дома, от караниците и натрупаните проблеми. Ако имате възможност да си вземете няколко почивни дни, организирайте си почивка, някъде където, никой няма да стигне до вас. Между другото, не забравяйте да изключите телефона и интернет. Е, ако нямате такава възможност, тогава само търпението ще ви помогне в живота.   РИБИ ( 20 февруари - 20 март ) Днес намалете комуникациите и запознанствата. Този ден е по-подходящ за мислене, анализ на актуални събития и мечти. Знайте, че всичко няма да бъде решено със светкавична скорост, дори и да вложите максимални усилия и постоянство. Вечерта, ще получите пари от неофициалните си източници.", "date": "2019.04.08", "title": "Дневен хороскоп 8 април"}
{"url": "http://www.classa.bg/%D1%81%D0%B2%D1%8F%D1%82/item/394339-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D0%BC%D0%B1%D0%B8%D1%86%D0%B8%D0%B8-%D0%BD%D0%B0-%D0%BF%D1%83%D1%82%D0%B8%D0%BD", "text": "Шест часови зони на изток от Москва, на замръзналия ландшафт на Новосибирски острови, се оформя една нова военна надпревара. Военната база Северна детелина на остров Котелни е сред най-новите военни постове на Русия в една от най-неприветливите точки на планетата. Комплексът с форма на детелина, оцветен по схемата на руския трибагреник, е построен, за да приюти до 250 военнослужещи. Мястото е снабдено и с достатъчно доставки, за да може хората там да се живее и работи в период от повече от година без помощ от външния свят. Разположена в обширен пейзаж от ослепителната белота на Северния полярен кръг, тази база се намира по-близо до Аляска, отколкото до Москва. Тя е една от трите нови руски бази над 75-ия паралел -  част от кампанията на руския президент Владимир Путин да \"покаже мускули\" по огромната арктическа брегова линия. Руските военни твърдят, че са изградили 475 военни обекта през последните шест години като те се простират от западната граница на страната с НАТО до Беринговия проток на изток.     Руският северен флот се премести в базата през 2016 г. Там военните не трябва да се сблъскват с тежкото арктическо време, освен ако не са на служба. \"Затвореният цикъл\" на базата има взаимосвързани жилищни и експлоатационни блокове, а единствената самостоятелна сграда е малък православен параклис на около 20 метра от сърцето на комплекса. \"Нашата база извършва радарно наблюдение, следи въздушното пространство, осигурява Северния морски път и елиминира увреждането на околната среда\", заяви майор Владимир Пасечник, командир на тактическата група \"Северна детелина\" на остров Котелни. Базата вече е оборудвана с ракетни системи за крайбрежна отбрана и е адаптираната към платформата за средночестотни ракетни системи земя-въздух \"Панцер\", които могат да работят при температури до -50 С. Руските военни също така планират да укрепят позициите си в Арктика чрез тестване на \"полярна\" версия на противовъздушните системи С-400 и поставяне на допълнителни въздушни защити на близката континентална въздушна база. Базата има ясна мисия да защитава интересите на Русия в район, който бързо се превръща в геополитическа гореща точка сред страните, които имат претенции към арктическите територии.  Русия държи около 50% от общата арктическа брегова линия. Освен това на страната се очаква да претендира за още около 1,2 милиона квадратни километра от арктическия шелф. Надпреварата за Арктика тепърва започва, тъй като се очаква огромните запаси от нефт и газ в региона да станат по-достъпни, тъй като изменението на климата ускорява скоростта на топене на ледовете. Владимир Путин описа Арктика като \"най-важния регион, който ще осигури бъдещето на Русия\" и създаде ново министерство за развитието на Далечния изток и Арктика. В президентски указ, издаден малко след встъпването му в длъжност през 2018 г., Путин нареди десеткратно увеличение на корабоплаването през Северния морски път до 2024 г. Кремъл също затяга хватката си по Северния морски път, който попада изключително в икономическата зона на Русия и съкращава времето за доставка от Европа до Азия с 40% в сравнение с маршрута на Суецкия канал. Този месец Москва обяви, че чуждестранните кораби, преминаващи транзитно, ще трябва да представят 45-дневно предизвестие, да вземат руски пилот на борда и да платят увеличени транзитни такси. Руската надпревара за Арктика зависи до голяма степен от китайските инвестиции, а бързото корабоплаване по Северния морски маршрут е особено привлекателно за Пекин. Днес Китай е най-големият клиент на Москва за доставките през Северни морски маршрути. За пръв път през юли 2018 г. Русия изпрати танкери с течен природен газ за Китай през арктическите води и предостави руски ледоразбивачи, за да ескортират конвой от китайски товарни кораби до Европа. Повечето кораби, преминаващи през Северния морски маршрут, рискуват да заседнат в дебелите ледове и затова често се възползват от ледоразбивач, който да ги води през арктическите води.  Към момента Русия е единствената страна с действаща ядрена ледоходна флота. Това обаче може да се промени скоро: Китай обяви миналия месец плановете си за изграждане на собствен ледоразбивач, задвижван с ядрена енергия, за да се приближи още повече до своите арктически амбиции. Правителството на САЩ сега забелязва дейността на Русия на север. В Пентагона неотдавна е обсъждана необходимостта от усъвършенстване на американската арктическа стратегия, а за бреговата охрана на САЩ финансирането на нов тежък ледоразбивач е поставено като приоритетна цел. \"Мисля, че най-накрая започваме да обръщаме внимание на Арктика. Регионът беше в общи линии пренебрегвана през последните няколко години. Но нашите съперници имат сериозни планове със сериозни ресурси зад тях. Така, както виждаме сега, бих казал със закъснение, че има някакъв интерес за Съединените Щати\", коментира контраадмиралът от флота Дейвид У. Титли.     Миналата година НАТО организира в Норвегия мащабни учения с 40 000 войници, което е най-голямото подобно учение за повече от десетилетие насам. През януари американският военноморски секретар Ричард Спенсър заяви, че Военноморските сили разработват план за възобновяване на базата на Адак в Аляска и за изпращане на кораби в арктическите води за първи път през лятото. Руснаците от своя страна ще провеждат мащабни учения през тази година. Упражненията на Център-2019 в Арктическия архипелаг на Нова Земля и Новосибирските острови ще включват това, което руските военни наричат \"сериозен тест на бойните способности\" на арктическите си сили.  Надпреварата за Северния полюс вече тече усилено.", "date": "2019.04.08", "title": "Военната база в сърцето на арктическите амбиции на Путин"}
{"url": "http://www.classa.bg/%D1%81%D0%B2%D1%8F%D1%82/item/394340-%D0%BA%D0%B0%D0%BA-%D0%B7%D0%BB%D0%B0%D1%82%D0%BD%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0%D0%BC%D0%B8%D0%BD%D0%B0-%D0%B7%D0%B0-%D1%81%D1%81%D1%81%D1%80", "text": "Преди близо 80 години 500 тона испанско злато са прехвърлени с кораби до руското пристанище в Одеса – уж за временно съхранение. Сталин бил в прекрасно настроение и заявил:  “испанците ще видят това злато на куково лято“.         Преди 80 години, през април 1939 година, диктаторът Франко обявява края на гражданската война в Испания. Една от тайните на тази война е свързана със съдбата на изнесеното в СССР злато. \"Операция Хикс\" е било кодовото наименование на програмата на Наркома на СССР и на НКВД за подпомагане на републиканците в Испания. За първи път това понятие се появява в протоколите от заседанията на Политбюрото в края на септември 1936 година. По това време метежниците-франкисти вече са създали свой плацдарм в южната част на страната, завладявайки големи територии. Те получават щедра помощ от нацистка Германия и фашистка Италия: самолети, танкове, артилерийски оръдия, снаряди, авиобомби и стрелково оръжие. Мусолини изпраща в Испания и италиански войници. Те образуват цял корпус, включващ и ескадрила бомбардировачи.     Хитлер изпраща в Испания специална авиационна ескадрила, известна под името \"Кондор\". На 26 април 1937 година ескадрилата \"Кондор\" изравнява със земята малкото градче Герника, център на древна култура. Благодарение на известната картина на Пабло Пикасо, трагедията на Герника става символ за безсмислената жестокост на войната.     \"Наташки\" и \"Катюшки\" Що се отнася до съветската помощ за републиканските сили в Испания, тя е подробно описана от военния историк Юрий Рибалкин. \"Операция Хикс\" е програма за оказване на военно-техническа помощ на републиканското правителство. Тя предвиждала участие на военни съветници, подготовка на военни специалисти за републиканската армия и военни акции на съветски доброволци. Юрий Рибалкин пише, че в годините на гражданската война СССР е предоставил на Испания около 650 самолета, няколко хиляди артилерийски оръдия, танкове, картечници, няколко торпедни катера и почти половин милион винтовки. При това СССР е доставял не само остарели модели оръжия, а и модерните за времето изтребители И-15 и И-16, наричени от испанците \"Катюшки\" и \"Наташки\". В сравнение с помощта от Германия и Италия, обемът на съветските помощи е бил доста скромен. Юрий Рибалкин пише в монографията си, че това се е дължало на ограничените икономически възможности на СССР, но и на политически причини: \"Позицията на Сталин към Испанската република се е променяла в зависимост от настроенията му, от обстановката по фронтовете и от международното положение. Постепенно интересът на Сталин към Испания намалял и дори се е превърнал в неприязън.  Известни са многобройни молби за помощ на републиканското правителство към СССР, които Сталин просто е игнорирал.“ Стратегът Ворошилов Общият брой съветски военни съветници по време на цялата война е възлизал на около 600 души, но още в началото на 1939 година техният брой е бил намален до 84 души. Военните съветници се сменяли много често. Много от тях неочаквано били отзовавани в родината, където ги подлагали на репресии. Руският историк отбелязва, че от Москва нерядко постъпвали \"противоречиви и странни указания\", защото Сталин и Ворошилов определяли направленията на главните удари, тактиката и конкретните действия на отделните подразделения, без да познават бойните условия и състоянието на войските. Юрий Рибалкин отделя особено внимание на непосредственото участие на съветски войници в бойните действия срещу Франко. Загубите в жива сила са били огромни. Съветската бойна техника отстъпвала значително на новите германски самолети, които Хитлер предоставил на франкистите. Много от съветските летци са имали само по 30 до 40 летателни часа преди да бъдат изпратени в Испания. За съжаление военният историк споменава само бегло ролята на НКВД в Испания. А тя заслужава  много по-голямо внимание. Сталинският терор, който достига своя апогей през 1937-1938 година, постепенно овладява и Испания. Главните врагове на НКВД там се оказват не поддръжниците на Франко, а \"троцкистите и техните последователи\", независимо от факта, че много от тях воювали храбро на страната на републиканците. На чекистите е била възложена и една извънредно деликатна операция. Става дума за пренасянето на испанско злато в СССР, с което републиканското правителство плащало за съветската помощ.  500 тона злато заминават за СССР Около тази история съществуват различни митове. Известно е, че Сталин е поставил задължителното условие съветската помощ да се изплаща в злато. През есента на 1936 година е взето решение за транспортирането на части от златния запас на Испанската държавна банка в СССР. Тъй като войските на Франко вече настъпвали към Мадрид, около 500 тона злато са били опаковани в 7800 сандъка по 65 килограма и укрити недалеч от пристанището на Картахена.     След като премиерът на Испания Кабалеро е министърът на финансите Негрин се обръщат с официална молба към СССР да съхрани част от златния резерв на страната, резидентът на НКВД в Испания Александър Орлов бил натоварен със задачата да организира транспорта. Сандъците със златото били натоварени на общо четири съветски кораба. В крайна сметка в СССР са транспортирани 510 тона злато –  около 73% от златния резерв на Испания. На 2 ноември 1936 година корабите акостират в пристанището на Одеса. Там златото било прехвърлено на специален влак и транспортирано до Москва. Испанското злато е било прибрано в мазето на една сграда – уж за временно съхранение. Но Сталин, който бил в прекрасно настроение след успеха на акцията, неочаквано заявил: \"Испанците ще видят това злато на куково лято!\". Бивш чекист разказва за транспорта на златото в СССР Така и става. Дълго време никой не знаел нищо за съдбата на испанското злато. Но след смъртта на Сталин в САЩ излиза книгата на бившия чекист Александър Орлов, ръководил операциите на НКВД в Испания. След като получил заповед да се върне в родината, Орлов се укрива и отказва да се подчини на Москва. Именно Орлов разказва за транспортирането на златото в СССР. Избухва огромен скандал, който не заглъхва в продължение на години.               От винтовки до изтребители Днес съветското оръжие в Испания е изложено в различни музеи. Част от него се съхранява в някои военни поделения на страната. През 1930-те години то е било доставяно по море на правителството на Народния фронт, воюващ срещу генерал Франко. СССР е доставил общо 648 самолета, над 400 бронирани превозни средства, 1200 оръдия, 4 торпедни катера, 340 миномета, 20 500 картечници и 500 000 пушки.     В служба на Франко Оръжия на убити бойци са преминавали и в ръцете на франкистите, които са ги ползвали дълги години. След Втората световна война Западът отказа да продава оръжие на режима на Франко, така че съветските трофеи са били много ценни за него. Най-дълго - чак до началото на 1970-те години - са били използвани съветските танкове, включително за учебни цели.     \"Чипоноси\" пилоти и самолети В Испания самолетът И-15 (на снимката) е наричан още „chato“ (чипоноско) заради заоблената форма на самолетния нос, а също и защото испанците смятали всички руски пилоти за чипоноси. И-15 е бил изключително маневрен изтребител. Именно с такъв самолет през лятото на 1937 г. лейтенант Михаил Якушин за първи път в историята на авиацията сваля вражески бомбардировач в нощен бой.     Муха или плъх? Републиканците наричали изтребителя И-16 \"муха\", а франкистите - \"плъх\". След края на Гражданската война, около 130 съветски самолети-трофеи останали на въоръжение в испанските ВВС - чак до средата на 50-те години. Показаният на снимката И-16 е експонат от Музея на авиацията, но все още е годен да лети и при по-специални поводи се вдига във въздуха.     Бърз и със здрава броня Испания е първата страна, в която е бил изпробван в бойни условия съветският танк Т-26, създаден през 1933 година по образец на английския Vickers. Той е участвал в сраженията за Мадрид, край река Ебро и в много други битки. В испанската армия той остава на въоръжение цели три десетилетия. Днес в страната са запазени повече от 20 танка от този тип.     Колко струва един откраднат танк Общо около 300 съветски танка Т-26 са били доставени на Испания. Част от тях скоро се озовали в ръцете на франкистите, а генерал Франко толкова ги харесал, че обявил награда от 500 песети (една своя месечна заплата) за всеки отнет от републиканците танк. Един от откраднатите танкове е изложен в Мадридския музей на бронираната техника - с боядисан в цветовете на франкистите купол.     Обичани от републиканците Републиканците трудно усвоявали карането на съветските танкове и лошо воювали с тях. Затова пък много харесвали бронираните коли, чието обслужване на изисквало специална подготовка. Те пристигали от СССР на части и били сглобявани във военния завод във Валенсия - на базата на автомобилите ЗИС-5. На снимката: испанско копие на съветската лека бронирана кола ФАИ, което е изложено в Мадридски музей.     По германски лиценз Легендарните 45-милиметрови полуавтоматични противотанкови оръдия са произведени в СССР през 30-те години на миналия век по лиценз на германската фирма Rheinmetall. Първите серийно произведени бройки са доставени на Испания, а пленените образци от тях остават на въоръжение в испанската армия още дълги години.     Прегряващите \"тигани\" Испанците наричали леката картечница Дегтярев \"тиган\" - заради формата на дисковия ѝ пълнител. Това оръжие се използва, когато има нужда от кратки автоматични откоси, но темпераментните испанци изпразвали наведнъж по цял пълнител срещу врага. В резултат на това картечницата бързо прегрявала и излизала от строя.     Наган, Маузер, ТТ Независимо, че през 30-те години на миналия век Испания е имала собствено производство на револвери и пистолети, републиканците внасяли и съветско оръжие, което тогава е било на въоръжение в Червената армия - револвери \"Наган\", пистолети \"Маузер\" и \"ТТ\". Образци от тях днес са изложени в частната музейна експозиция на Руис де Кастро.        ", "date": "2019.04.08", "title": "Как златното съкровище на Испания замина за СССР"}
{"url": "http://www.classa.bg/%D1%81%D0%B2%D1%8F%D1%82/item/394341-%D0%BB%D0%B8%D0%B1%D0%B8%D1%8F-%D0%B5%D0%BF%D0%B8%D0%BB%D0%BE%D0%B3-%D0%BD%D0%B0-%D0%B5%D0%B4%D0%BD%D0%B0-%D0%BC%D1%8A%D1%87%D0%B8%D1%82%D0%B5%D0%BB%D0%BD%D0%B0-%D0%B4%D1%80%D0%B0%D0%BC%D0%B0", "text": "След свалянето на Кадафи покерът за властта в Либия така и не спря. Конфликтите продължават да тлеят, а нетрайните споразумения с международно посредничество само подклаждат нова анархия         Дали не започва \"последното действие\" от либийската драма? За известно време нещата изглеждаха именно по този начин, тъй като войските на източнолибийския военен командир Халифа Хафтар доближиха Триполи. Там управлява подкрепяното от ООН правителство на Файез ал Сарадж, който от 2015 година насам се опитва да увеличи периметъра на своята власт и авторитет и извън столицата.   А Хафтар се намеси в покера за власт между милициите, градските и регионалните управи още по-отдавна. През януари и февруари неговите войски завзеха важни петролни рафинерии в южната част на страната. Водачът на алтернативното правителство в Източна Либия сега явно залага всичко на една карта. Да се пробие противниковата фаланга няма обаче да е никак лесно. Властта в Либия отново се търкаля на улицата Освен това е твърде съмнително дали поддръжниците на Хафтар, сред които са Русия и ОАЕ, ще одобрят неговата офанзива. И както твърде често е ставало след свалянето на Кадафи, така и този път навярно ще се стигне до някое  . От това конфликтът обаче няма да бъде потушен, а ще остане да тлее, а анархията ще се увеличи. По-добре би било, ако Западът, в това число и Франция, най-сетне ясно покаже на Хафтар границите на допустимото.   Всички права запазени Frankfurter Allgemeine Zeitung GmbH, Frankfurt am Main    ", "date": "2019.04.08", "title": "Либия: Епилог на една мъчителна драма?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394334-%D1%86%D0%B8%D1%86%D0%B8,-%D1%81%D0%B1%D0%BE%D0%B3%D0%BE%D0%BC", "text": "27-годишната Саманта Уебър от Великобритания загубила майка си заради рак на яйчниците. Сама се тествала за мутацията на гена BRCA1, защото не искала да последва нейната участ. Резултатите се оказали позитивни, затова момичето се решило на радикална крачка - превантивна мастектомия или отстраняване на гърдите.      Преди тежката операция тя събрала приятелите си и направила парти за раздяла с... гърдите си. Откриха лесен начин за предотвратяване на рак на гърдата Самата Саманта знаела, че по наследство може да се разболее от рак. През 2013 година от рак починала нейната майка и тази загуба била за младото момиче много тежка.      Започнала и да се страхува, че също като нея носи гена и си представяла, че не я чака нищо хубаво в бъдещето. \"Беше ми много тежко! Колкото повече тъгувах заради загубата на мама, толкова повече нейната загуба беше по-нетърпима. Представях си и своето бъдеще и знаех, че не искам моите деца да усетят същата болка\", разкрива Саманта. Така тя решила да се тества за мутация на гена BRCA1, от която става ясно дали би могла да получи рак на яйчниците или гърдите. Тестовете, за съжаление, излезли положителни.      Тогава Саманта трябвало да вземе решението дали да отстрани гърдите си превантивно или не. \"В крайна сметка осъзнах, че за разлика от мама аз съм имала късмет да взема мерки, никога не съжалявах за решението си\", твърди тя.      Саманта признава, че дори не се страхувала от операцията. Не искала и нейните приятели да тъгуват, затова решила да устрои празник, на който да се сбогува с гърдите си.      \"Не исках хората около мен да са тъжни, имах нужда от подкрепа. Говорехме си на партито за съвсем обикновени неща, смеехме се и така ми ставаше някак си по-леко\", твърди Саманта.    ", "date": "2019.04.08", "title": "Цици, сбогом!"}
