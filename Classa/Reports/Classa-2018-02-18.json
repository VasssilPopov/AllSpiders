{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378738-%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B4%D0%B6%D0%BE%D0%B1%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Индексът на тържищните цени (ИТЦ), който отразява цените на хранителните стоки на едро, се повиши тази седмица с 2,23% до 1,508 пункта, отчита  Държавната комисия по стоковите борси и тържищата (ДКСБТ). Това е най-високото ниво на индекса от април 2015 г., когато той се повиши до 1,519 пункта.  От началото на февруари ИТЦ се повишава с 3,14 на сто.  Базовото ниво на ИТЦ - 1,000, е от 2005 година.  поскъпнаха тази седмица с 6,6 на сто и се продаваха по 1,77 лева за килограм.  от внос поскъпват с 8 на сто, до 2,56 лева средно за килограм.    се търгуваха по 0,60 лева за килограм на едро.    Цената на   се повиши с 10,8 на сто, до 0,83 лева, а зелето поскъпна с 10 стотинки и се търгуваше средно по 0,52 лв./кг на едро.    поскъпнаха с 11,5 на сто и се продаваха по 1,65 лв./кг в края на седмицата.    Цената на   се повиши с 2,3% до 2,30 лева.  поевтиняха с 5,4 на сто до 1,22 лева за килограм.      се продаваха по 1,67 лв./кг.   поевтиня с 0,3 на сто до 5,97 лв./кг;  , тип \"Витоша\" бе по 11,04 лв./кг, а  се купуваше по 1,87 лева за литър.    поскъпна с 1,9 на сто и се търгуваше по 4,85 лева за килограм.    Цената на пакетче  от 125 грама се повиши с 0,4 на сто до 2,28 лева.  замразено месо поскъпна с 0,3 на сто и се продаваше по 3,91 лева за килограм на едро.     се търгуваше по 1,20 лв./кг, а брашното, тип \"500\" - по 0,80 лева за килограм.     се купуваше на борсите средно по 3,23 лв./кг, яйцата се продаваха по 0,22 лева за брой.", "date": "2018.02.18", "title": "Лоша новина за джоба на българите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378739-%D0%B4%D0%B8%D0%BD%D0%BA%D0%BE,-%D0%B0%D0%B7%D0%B8%D1%81-%D0%B8-%D1%82%D1%80%D0%B8%D1%83%D0%BC%D1%84%D1%8A%D1%82-%D0%BD%D0%B0-%D0%BB%D0%BE%D1%88%D0%B8%D1%8F-%D0%B2%D0%BA%D1%83%D1%81", "text": "Какво е общото между отрицателния очерк за \"гангстера и ловец на мигранти\"  в \"Дейли Мейл\" и включването на песен на в голям положителен материал за бъдещето на музиката в списанието на ?   И двете неща могат да бъдат осмислени като зрелищен пробив на различни форми на примитивна българска контра-култура в световните медии.   За няколко дни се създаде усещането за сгъстена и интензивна събитийност - две от най-четените англоезични издания на планетата се превърнаха в мегафон за лошия вкус родно производство, разпространиха историите на Динко и Азис като показателни културни единици на българското живеене сред милиони мозъци и върнаха дискусията за собствения ни смисъл с многократно увеличен залог.     Това ли е ресурсът на България за привличане на интереса на глобалните мейнстрийм медии - мутри и чалга? Батки и маанета - звероподобно клише на цивилизационна импотентност, от което националният характер не само, че не може да се отърве, но продължава да препотвърждава...     Динко и Азис са могъщи символи на двете преплетени явления - битовата, кроманьонска агресия и болезнено лошата музика.     Сигурен съм, че Динко Вълев, който може би мрази циганите, е изпил поне половин цистерна ракия и е стрелял във въздуха докато слуша песни на Азис.     Може би се е готвил за хайка за мигранти под звуците точно на тази болезнено неприятна песен \"Хабиби\", която \"Ню Йорк Таймс\" реши да легитимира като световно музикално явление.     Азис и Динко са олицетворения на регреса и конформизма, два ходещи стереотипа, драматично различни и в същото време толкова интимно близки.   Журналистите от \"Дейли Мейл\" и \"Ню Йорк Таймс\" автономно едни от други поставиха своите показалци върху пулса на хаотичната, шумна и отблъскваща българска контра-култура, която всъщност доминира в обществото и хищно смуче кислорода от всички други опити за изява на смислени, критични и качествени идеи.   Динко и Азис пробиха на медийния пазар в Западния свят и заради анекдотичното им, но симптоматично участие във важни глобални културни процеси.   \"Ловецът на мигранти\" по границата с Турция се превърна в карикатура на ксенофобията и враждебността към бежанците.   Дори и най-острите критици на катастрофалните миграционни политики на ЕС, които смятат, че Меркел натисна спусъка за цивилизационното самоубийство на Стария континент с безпрецедентното отваряне на границите Европа за Третия свят, ще направят гримаса на погнуса пред примитивни бабаити като Динко.   От друга страна включването на песента \"Хабиби\" на Азис в материала на \"Ню Йорк Таймс\" е не толкова оценка за качеството на произведението, колкото политическо послание за значимостта на мултикултурализма.   Изборът на \"Хабиби\" е политически коректна пропаганда в културната секция на либералния медиен мастодонт, готов да прегази всички критерии за качество в търсене на \"дайвърсити\" - това сексуално, расово и религиозно разнообразие, което в последно време е новата религия на прогресивните левичари, доминиращи повечето медии на Запад.   Азис изпълнява двойна малцинствена роля за тези хора - той е гей и ром.   Един поглед към статията е достатъчен, за да стане ясно, че това е политически документ.   Авторите говорят за дискриминацията на сексуални и етнически малцинства в България, Азис е описан и цитиран като герой и жертва едновременно.   Журналистът Нитсу Абебе пише, че \"вдъхновението за класацията е дошло от противоречивото ново парче на  Formation, което разпали ожесточена дискусия за афроамериканската общност в САЩ\".   \"Тази песен привлече вниманието ми не заради звука, изпълнението или композицията, а заради лавината от перспективи, прочитания и идеологически спорове. Как звучи песента през погледа на фемистките, на ЛГБТ общността, на антикапиталистите?\", пише още Абебе.   За бога, те сами си го казват: Музиката вече няма значение. Всичко е политика и идеология, а малцинствата са новите носители на доброто, правилното и привилегироваността.   Азис има късмета да е ром и гей, който пее песен с арабски мотиви във време, в което етническата и сексуалната идентичност засенчват истинския талант, иновация и креативност.   Това е идеологически културен екстремизъм, в който се оглежда другата крайност - Динко с пушката. Две лица на една тъжна реалност.    ", "date": "2018.02.18", "title": "Динко, Азис и триумфът на лошия вкус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378740-%D0%BC%D0%B8%D1%82%D0%BA%D0%BE-%D0%BF%D0%B0%D0%B9%D0%BD%D0%B5%D1%80%D0%B0-%D0%BE%D0%B1%D1%8F%D0%B2%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D0%B8%D1%81%D1%82%D0%B8%D0%BD%D0%B8-%D0%BF%D1%80%D0%B5%D0%B4-%D1%88%D0%BE%D1%83-%D0%B7%D0%B0-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D1%81%D0%B8-%D0%BF%D0%B5%D0%B2%D0%B8%D1%86%D0%B8,-%D0%BD%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%82%D0%B5%D1%84%D0%B0%D0%BD-%D1%88%D0%B0%D1%80%D0%BB%D0%BE%D0%BF%D0%BE%D0%B2", "text": "             - Така е, факт. Скоро чествахме тази годишнина. Помня още по социалистическо време работехме по т.нар. 56-то постановление (според документите Указ 56-ти, който законодателно поощрява частния бизнес в страната, е издаден на 9-ти януари 1989-та, а правилникът за неговото прилагане е приет на 15 февруари. Той е елемент от радикалните промени, започнати от Тодор Живков, б.а.). Година и половина имаше определени условия, с които трябваше да се съобразяваме. Но към днешна дата стана така, че има хора, с които работим вече почти 30 години, което е рядко срещано. Още навремето се харесваше сватбарската музика, оркестрите, а ние още тогава имахме собствена продукция, правехме записи. И когато някой от музикантите нещо сбърка, започвахме всичко отначало. Интересни ситуации, които няма да забравя.      - О, дааа, безспорен! Аз съм си рокаджия, каквито са и приятелите ми. Още през 90-та година започнахме в рока с изключителен ентусиазъм. Направихме доста записи на рок парчета, които обаче, за съжаление тогава нямаха този пазарен успех. Наложиха се сватбарските оркестри, появи се оркестър „Димитровград\", поп фолк звученето, шлагерната музика, Хисарския поп и така тръгнаха нещата. В онова време много се слушаше и Мустафа Чаушев с турските кавъри – беше сензация. Бяха и времена, в които все още го нямаше Закона за авторско право и всеки можеше да ти открадне правата.            - Уви, да. Пак е същото, но поне вече имаме някаква законова защита.      - Познавам я много добре. Милена имаше славни парчета навремето, които цяла България знае. Дори направи дуетна песен с Нелина. Но да ти призная – много рядко във времето се е случвало да каним изпълнители, защото в повечето случаи те сами идват с предложения. Срещаме се и се договаряме.       - Веднага ще кажа защо е така. Винаги сме инвестирали в постоянство и перспектива, в техника и база, която да работи за нас години напред. Ръководим се от прозорливостта в бизнеса преди да инвестираме. И за щастие сме успявали до момента, имали сме късмет да улучваме правилното в точния за него момент.       - Да, бяхме приятели. Бях впечатлен от мащабното му мислене! Но той поемаше и много рискове, взимаше кредити и т.н. В това отношение аз съм по-скромен. Както се казва, винаги съм се простирал според чергата си. Стефан имаше огромен размах на мисълта и идеите.      - Така си мисля. До голяма степен смъртта му може би е следствие на многото стресови ситуации, които той самият си причиняваше. Пишат се всевъзможни версии, включващи и употребата на алкохол. Но човек обикновено прибягва до алкохола, когато е подложен наистина на огромен стрес и не може да оправи вътрешния си баланс. Затова, както се казва,       Но в такъв момент това е много трудно. Няма по-лошо от това, което човек сам може да си причини. Били сме винаги откровени, затова и имахме приятелство, и уважение помежду си.       - Абсолютно, не оспорвам. Във всеки един бизнес е така, особено в България. Тук законите са едни, приложенията от тях други, нравите – нещо съвсем различно. Нищо не е такова, каквото изглежда първоначално. Затова и чуждите инвеститори се разбягаха, а който е идвал – не иска да повтори за съжаление!      - За мен това е болно въображение. Нейните обвинения и упреци са толкова неоснователни, а и нямат никаква логика. Да не говорим, че изобщо не съм се и интересувал от нейното развитие след като напусна фирмата. Винаги съм следвал принципа да        отстрани. Защото докато гледаме кой какво прави, накрая не виждаме ние какво да правим! Просто не желая да влизам в тази тема и да й отговарям. Няма смисъл. Замълчах в името на хубавите и успешни години, които сме имали заедно. Дори и само заради това си заслужава всичко да се прости.       - Всички наши изпълнители, с които сме се разделяли по някаква причина, не разбират нещо много елементарно – че плюейки по фирмата, всъщност дискредитират себе си. Поднасят упреци там, където довчера са яли. Така обиждат най-вече себе си! И би било логично за онзи, който ще прочете тези упреци и обиди, да си зададе въпроса: „Ами защо сте стояли толкова време, след като е толкова лошо?\" С всички изпълнители сме имали добри години, проблемът е, че никой не търси вината в себе си. И ми е интересно защо,      довели до подобен развой?! Но има и още нещо, което много им пречи – манията за величие! Звездоманията, която заслепява истината и реалността. Деси Слава е един пример, защото с нея се разделихме точно в годините, когато тя беше на върха. След това се пробва къде ли не по света – и в Испания, и в Америка, направи дори телевизия, но въпреки изключителния си талант, не можа да направи самостоятелно развитие. Талантът се изразява най-добре, когато е продуциран във фирмата и след това закономерно се разгръща и потенциала на изпълнителя. Доказахме това, след като Деси Слава се върна обратно в „Пайнер\". Да е жива и здрава, тя е една от най-успешните ни изпълнителки. Колкото до Рени – докато бяхме заедно, имахме големите успехи, но тя не пожела да види своите слабости, все търсеше причината във фирмата.      - Истината е, че аз даже избягвам да гледам телевизия. Но Камелия нека се изявява. Няма я в телевизия Планета\", затова трябва да има друга, в която да го прави. Тя обаче има едно предимство пред много други изпълнители – умее да си прави винаги много добре участията и е атрактивна. Много други не го правят, разчитат само на рекламата.       - И двете са се доказали многократно във времето и днес продължават да са на изключително ниво. Ивана е била 6-7 години на върха в музикалната индустрия с хитовете си. Песните й и до днес продължават да се пеят в България, да зареждат с настроение. Изключително важно е какъв подход влагаш в бизнеса. Винаги сме имали спорове с изпълнителите за типа песни, защото те имат усет, разбират детайлите, но аз пък умея правилно да определям емоционалната същност на съответното парче.       - Глория също има силни хитове, емблематични в творческия си актив, които генерират енергия и актуалност за нея и до ден-днешен. Да не говорим, че и в момента е в прекрасна форма. Изглежда като 20-годишна! И се гордеем с нея и с тази визия.       - (смее се) добро сравнение, да. Двете са като сестри.        - Симона се ориентира и развива в поп музиката, а ние сме повече в посока масова музика. Не, че нямаме и такъв тип парчета, но като че ли тази вълна се измени. Вече не робуваме на стилове. Има песни с емоция, които грабват от първо чуване и такива, които не забелязваш.      - Чак конфликти не мисля. По-скоро това се раздухва прекалено в медиите, а нещата съвсем не са такива в действителност.      както се казва (усмихва се). Ако разбера за съществуващ спор, правя следното – събирам ги и им обяснявам, че трябва да гледат в мащаб, не в незначителни детайли. Важна е музиката, успехите, а не кой копирал обувките или роклята на другия.      - Избягваме такива методи, по-скоро разчитаме на здравия разум и самосъзнание. Въпреки че за съжаление понякога, когато се генерира голямо напрежение, разумът изчезва и се говори емоционално, дори неразумно.       - Спадове обикновено са следствие от избора на не най-подходящата песен. Но те са моментни и се компенсират със следващ по-подходящ избор. Райна отделя много голямо внимание на фолклорния си репертоар и може би това подхрани подобни слухове. Но Райна постигна значителен успех - песента и с МФГ „Годлево\" „Тежко мина младостта\" има над 5 милиона гледания, което е уникален резултат за фолклорна песен. В началото на годината тя издаде и четвъртия си фолклорен албум.       - Не е приятно, не е и коректно. Затова имаме и наказания. Оттам нататък той или тя трябва да си направи сметката. Алтернативите са две – или приключваме договора, ако той не е изгоден така, или изпълнителят влиза в час, и се примирява с това, което е. Рекламата, която фирмата прави на всеки един, не определя участията и актуалността му. Останалото е въпрос на мислене.       - Реагирам с усмивка, защото това са пълни глупости. Как ще имаш интимни отношения и после ще искаш да работиш адекватно с този човек?! Ще стане точно обратното. Тази преценка съм я направил отдавна. Обикновено, когато един изпълнител тръгва и започва да му върви още от самото начало, се пише, че имам по-специални отношения с него, щом е така. Случаят с Джулия е пресен пример за това. Писаха глупости, просто защото кариерата й тръгва и всичко е наред.       - Съпругата ми е изключително разумен човек, за което много й благодаря. В противен случай просто не бих могъл да развивам семейно този бизнес. Тя също е във фирмата, мой съдружник е. Даже съм й казвал – ти работи с изпълнителите, аз съм машинен инженер, ще си гледам техниката. Но тя категорично отказа с думите: „Не, само ти можеш да се оправяш\".      - Явно той е имал някакво вътрешно чувство, което го е подтикнало. Аз до такива стресови ситуации не съм стигал. Винаги съм мислел предварително. Както казах, простирам се според чергата си и се старая да гледам по-философски на всичко. Иначе просто вредиш на себе си.        - Ооо, много и то горещо са ме канили. Но винаги съм отхвърлял предложенията. 2006-7-ма, когато се създаде ГЕРБ, бях сред учредителите на ГЕРБ в Димитровград, доста ентусиазирани от идеите.       - (усмихва се) преди години може би да, но отдавна съм приключил с активния спорт. Но сега всеки ден по един час тренирам вкъщи и се чувствам много добре. Навремето тренирах самбо, което ме дисциплинира много. Спортът каляла и гледаш по друг начин на живота. И президентът на Русия Владимир Путин спортува редовно – карате. И го адмирирам за това. ", "date": "2018.02.18", "title": "Митко Пайнера обяви скандални истини пред \"ШОУ\" за най-известните си певици, но направи и шокиращи разкрития за смъртта на Стефан Шарлопов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378741-%D0%BB%D0%B3%D0%B1%D1%82-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%BA%D0%B0-%D1%81%D0%B5-%D0%BF%D1%80%D0%B5%D1%81%D1%82%D0%BE%D1%80%D0%B8%D0%BB%D0%B0-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6,-%D0%B7%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D1%81-%D1%83%D1%87%D0%B5%D0%BD%D0%B8%D1%87%D0%BA%D0%B8-%D0%BD%D0%B0-13-%D0%B8-15-%D0%B3%D0%BE%D0%B4%D0%B8%D0%BD%D0%B8", "text": "Джордана Дейвидсън от Северен Уелс чрез измама съблазнила две непълнолетни момичета, като ги излъгала, че е момче. По данни на следствието, когато обвиняемата била на 19 години, тя правела секс с 13-годишна ученичка. А сега, когато е на 20 години, Джордана преспала с 15-годишно девойче, съобщава Daily Star.      След като се признала за виновна по 4 от пет обвинения, свързани с полови отношения с деца, Джордана Дейвидсън е била осъдена на 2,5 години затвор. Своите бъдещи жертви тя търсела чрез \"Фейсбук\". Една от пострадалите е признала, че през цялото време си мислила, че ѝ пише момче. \"Това са били две наивни деца.      Те са били уязвими. И вие, възползвайки се от това, сте ги заблудили\", заявил съдията. Той обяснил меката присъда с факта, че не е имало насилие. В залата на съда Джордана Дейвидсън е признала, че активно участва в ЛГБТ общността.", "date": "2018.02.18", "title": "ЛГБТ-активистка се престорила на младеж, за да прави секс с ученички на 13 и 15 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378742-%D0%BA%D0%BE%D0%B9%D0%BD%D0%B0-%D1%80%D1%83%D1%81%D0%B5%D0%B2%D0%B0-%D1%80%D0%B5%D0%B4%D0%BE%D0%B2%D0%BD%D0%BE-%D0%B3%D0%B0%D0%B7%D0%B8-%D0%B7%D0%B0%D0%BA%D0%BE%D0%BD%D0%B0", "text": "Актрисата Койна Русева е фен на високите скорости и често вдига километража на колата си до 200 км/ч. Наскоро Милица от новия български сериал „Скъпи наследници\" откровено призна, че вдига адреналина си с безразсъдно шофиране. „Карам с 200, където си искам.      Да, имам фишове, направо летят\", разкри без свян актрисата, пише \"Уикенд\". В сериала героинята й Милица е един от най-противоречивите персонажи. Тя е разведена бизнес дама, която иска да лапне колкото е възможно по-голям дял от наследството на баща си, а завръщането й на село, още повече изостря отношенията й с роднините й.      За разлика от своя персонаж, чепатата Койна обожава живота на село. Като малка всяко лято тя прекарвала ваканциите при баба си и дядо си в старозагорското село Остра могила, където хулиганствала с местните хлапета.", "date": "2018.02.18", "title": "Койна Русева редовно гази закона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378743-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D0%B6%D0%B5%D0%BD%D0%B0%D1%82%D0%B0-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B0%D0%B5%D0%BD-%D1%81%D0%B5%D0%BA%D1%81-7-%D1%81%D1%8A%D0%B2%D0%B5%D1%82%D0%B0-%D0%BE%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8", "text": "               1. . С нов партньор не винаги е възможно да получите оргазъм за първи път. За един мъж, сексът с нов партньор е стрес, който може да повлияе отрицателно на ерекцията. Ако нещо се обърка, не показвайте разочарованието си.      2.  . Ако не искате да се разделите с партньора, който ви е очаровал, не се обаждайте на никого и не споделяйте впечатленията си от прекараната нощ. Чак когато го изпратите може да поклюкарствате с най-близките си приятелки.       3.  . Не е необходимо да контролирате всеки негов жест и стъпка, докато лежите в леглото. Новият ви партньор ще забележи това бързо и ще му бъде неприятно.      Ако искате да продължите да поддържате връзката с този човек, то напишете на лист хартия номера на мобилния си телефон и го оставете на видно място. Не трябва да се надявате обаче прекалено, че той ще ви позвъни. Вие много добре знаете, че когато сте легнали с него това е било само приключение за една нощ без възможно продължение.       Не е нужно да се мотаете дълго из апартамента му, да предлагате услугите си да подредите или да сготвите нещо.  Ако сексът за една нощ е станал на ваша територия, не се стеснявайте да го помолите да я напусне. Няма нужда от деликатност, нали нищо не ви свързва с него.       6.   Сигурно много ще ви се иска да го откриете в социалните мрежи, но не си струва. Той не бива да усети, че го преследвате.       Вие сте прекарали една страхотна нощ, но тя вече е отминала. Нека остане в паметта ви като приятно приключение, което потвърждава вашата сексуална привлекателност.", "date": "2018.02.18", "title": "Какво не бива да прави жената след случаен секс - 7 съвета от специалисти"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378733-%D1%80%D1%8A%D1%81%D1%82-%D1%81-%D0%B5%D0%B4%D0%BD%D0%BE-%D0%BD%D0%B0-%D1%83%D0%BC", "text": "Надува ли се нов балон на имотния пазар, или растящите цени са логична функция на голямото търсене, по-високите доходи и евтините жилищни кредити? Този въпрос витае в последните месеци отчасти и заради предупрежденията от Европейската комисия (ЕК) и призивите за повишено внимание от страна на БНБ. Последните данни на Евростат от миналия месец, които се отнасят до третото тримесечие на 2017 година, наляха още масло в къкрещия огън на съмнението. Статистиката сочи, че за посочения период цените на имотите у нас са пораснали с 9% което е над два пъти повече от средното за ЕС (4.1 на сто). Всички родни експерти са единодушни, че в момента няма прегряване на имотния пазар, но някои макроикономисти смятат, че бумът на разрешителните за строеж в столицата може да даде тласък за негативна тенденция. От бранша на недвижимите имоти нямат притеснения за формиране на потенциален балон, но виждат други рискове пред сектора Какви са притесненията Евростат сочи, че България заема 7-о място по ръст на цените на имотите в ЕС. Лидерите по ръст на цените са Чехия (12.3%), Ирландия (12%), Унгария и Холандия с по сто на и Латвия 10,2 9,5%. Това само по себе си не е негативно, но в края на миналата година ЕК посочи имотния пазар като сектор, заслужаващ специално внимание, в последния си доклад за макроикономическите дисбанси. Според него може да се говори за тревожно надценен пазар на недвижимите имоти, защото цените на жилищата у нас растат с едни от най-ускорените темпове през последните 2 години в Европа на фона на високата задлъжнялост на бизнеса и домакинствата. Сигнална лампа светна и откъм централната банка. В обзора на състоянието на банковата система за третото тримесечие на миналата година БНБ предупреждава, че \"регистрираното нарастване на цените на недвижимите имоти крие риск от формиране на очаквания за продължаване и интензификация на тази тенденция, което да доведе до смекчаване на изискванията по отношение на съотношението между размера на новоотпуснатите кредити и стойността на ипотекираното недвижимо имущество \". В обръщение пред Асоциацията на банките в България управителят на БНБ Димитър Радев подчертава, че този въпрос е особено актуален с оглед на средносрочната перспектива за навлизане в нов възходящ лихвен цикъл. Постигането на индивидуални цели, свързани с показатели за кредитен растеж или пазарен дял, не трябва да бъде за сметка на адекватното оценяване и управление на кредитния риск, предупреждава гуверньорът. \"От гледна точка на ЕС цените на имотите в България са сигнал за макроикономически дисбаланси. Този ръст наистина е много по-висок от средното на ЕС и въобще за региона, в който се намираме, и като цяло отразява едно много сериозно оживление на имотния пазар, което според много анализатори най-вероятно е индикация за появата на нов балон на имотния пазар \"пред коментира\" икономист \"главният икономист на Института за пазарна икономика (ИПИ) Десислава Николова, като се аргументира с бума на разрешителните за строеж. \"Данните за разрешителните за строеж в София са на рекордно високо ниво, каквото не е имало, откакто е започнала въобще статистиката. Задминати са пиковете за 2007-2008 г. \"добави тя. Драгомир Николов", "date": "2018.02.18", "title": "Ръст с едно на ум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378734-%D0%BC%D0%B5%D0%B9-%D0%B8%D1%81%D0%BA%D0%B0-%D0%BD%D0%BE%D0%B2%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0", "text": "Британската министър-председателка Тереза Мей призова в Мюнхен за ново споразумение за сигурността с Европейски съюз, което да влезе в сила следващата година, за да се гарантират военното, разузнавателното и антитерористичното сътрудничество след излизането на Великобритания от съюза, предаде Ройтерс. \"Ключовите аспекти на бъдещото ни партньорство в тази област трябва да са в сила още от 2019 г.\", заяви Мей пред европейски и американски висши представители на Мюнхенската конференция по сигурността. \"Партньорството, която ще създадем, трябва да предлага на Обединеното кралство и ЕС пътища за съчетаване на усилията ни за възможно най-голяма ефективност в областите от общ интерес\", добави тя. Министър-председателката изключи възможността за втори референдум за Брекзит и подчерта, че не може да има отказ от резултата от вота през юни 2016 г. \"Напускаме ЕС и не може да става и дума за втори референдум или отказ. Смятам това за важно. Хората във Великобритания твърдо вярват, че щом се вземе решение, правителствата не би трябвало да се отвръщат от него и да им казват, че са сгрешили\", отговори Мей на въпрос дали страната й би обмислила втори референдум.", "date": "2018.02.18", "title": "Мей иска ново споразумение за сигурността"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378736-%D1%83%D0%BD%D0%B8%D0%BA%D0%B0%D1%82-%D1%87%D0%B0%D0%BA%D0%B0-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D1%81%D0%B8", "text": "Сградата на керамична фабрика „Струма\" в градчето Батановци, част от община Перник, свидетелства не само за неотдавнашно индустриално величие, но и сама по себе си е архитектурен уникат. Тя е единствената сграда у нас с изцяло дървена конструкция и носещи тухлени стени. И въпреки че една четвърт от подпорите ѝ, които са от дърво, докарано от Алпите, са откраднати, както и дървената подова конструкция, тя продължава да стои стабилно, защото според архитектите е конструктивно презастрахована. Дори земетресението в Перник преди 6 години не ѝ е нанесло вреди. Автор на сградата е видният български архитект Георги Фингов, а през 1945 г. неговият син, Димитър Фингов, проектира надстрояването ѝ с четвърти етаж. Всичко започва през 1911 г., когато Иван Андреев, Ахил Греков и Янаки Атанасов от тогавашното село Батановци се сдружават да построят малка фабрика, сдобивайки се със специални облаги за производство на керамични изделия в Кюстендилска, Дупнишка и Радомирска околия. След 2 години фабриката близо до гарата е готова, но на предприемачите им трябва капитал и заедно с Балканското търговско-индустриално дружество в София през 1914 г. учредяват акционерно дружество „Струма\". Главен акционер в него до национализацията през 1947 г. е Калин Балабанов. То започва изграждането на голяма фабрика, но Първата световна война забавя строителството. Макар и вече в експлоатация, фабриката се достроява още няколко години след края на войната. Мястото за голямото предприятие е идеално избрано – до богато находище на глина. Италианските специалисти и германският инженер, който проектира производствените мощности, дават висока оценка за качествата ѝ. А геологът проф. Стефан Бончев оценява находището като практически неизчерпаемо. Все пак през 50-те години качествената глина привършва и държавното вече предприятие променя асортимента на производството. Сградата е построена върху 3000 кв. м площ, на 4 етажа, с два комина, по 42 и 65 метра високи. По тунел с теснолинейка, дълъг километър и половина, който сега е затрупан, но може да се отвори, глината се пренасяла до фабриката. В нея работели 150 работници и инженери. Годишно се произвеждали един милион керемиди и половин милион тухли от всички видове, но също и тротоарни плочки и тръби. Сега жителите на Батановци и експерти от Камарата на архитектите искат да възродят сградата и тя да се използва например за културни събития. Не е ясно обаче каква е собствеността ѝ. Преди много години претендиращи за част от нея са били обезщетени, а в държавните регистри не е ясно кой днес е собственикът. Докато се изясни собствеността, подписка на местни жители настоява фабриката да бъде обявена за архитектурен паметник на културата, за да спре да се разграбва и руши. Очаква се Министерството на икономиката, като наследник на одържавените предприятия, да стане собственик на сградата.", "date": "2018.02.18", "title": "Уникат чака възраждането си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378737-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D1%81%D0%B5-%D0%B8%D0%B7%D0%BF%D0%BE%D0%B2%D1%8F%D0%B4%D0%B0-%D0%BF%D1%80%D0%B5%D0%B4-%D0%BB%D0%BE%D1%80%D0%B0-%D0%BA%D1%80%D1%83%D0%BC%D0%BE%D0%B2%D0%B0", "text": "Дори аз самата понякога не мога да повярвам, че съм правила едно и също нещо 20 години. Смятам, че понякога човек трябва да избяга от зоната си на комфорт. Ставането в 4 през нощта за прогнозата, не е лесно нещо. Бях канена на редица международни форуми по темите за климата. Това остава сред основните ми интереси.      Това призна Деси Банова в ефира на \"Събуди се\" при Лора Крумова. \"Аз принципно не съм рисков човек. Знам, че промяната в повечето случаи е нещо позитивно, но ми е трудно да я направя. И в професионален и в личен план правя голяма промяна. Сигурно много хора правят връзката между двете неща, но няма такава.      Така се случи. Понякога си казвам: \"Това сън ли е?\", заяви бившата синоптичка. \"Българинът има ниско самочувствие, а това не трябва да е така. Аз на няколко пъти вече оценявам България. Имаме хиляди позитиви и никой не си дава сметка за това. За жалост ми се наложи да ходя в болница в чужбина, но там е толкова сложна здравната система, че понякога може да ти се наложи да чакаш няколко месеца. Тук не е така\", каза Банова.      Росен също е бил в чужбина и се е върнал. Той буквално тръгва със счупена Лада за Германия и неговата история е много показателна от къде тръгва и докъде стига с труда си и амбицията си. Той не е знаел езика, а в момента аз му се възхищавам как говори немски.    Тормозех го да ми помага с немския, защото преди го знаех, но като не го практикувам, съм го забравила\", призна тя. \"Много биват преиначавани нещата за отношенията ни. Много неща казахме все пак. Това е много смело за човек, който е бил на неговата позиция - да каже, че има такава промяна в личния си живот.    Той гледа вече много по-различно на нещата, след всичко, което му се е случило. Трябваше да го подкрепя в това да признаем за връзката си, защото иначе щяха постоянно да ни следят папараците. Няма какво да крия\", откровено каза Банова Тя призна, че е имала комични ситуации със следящите я журналисти. \"Един папарак катастрофира, защото ме следеше до последно. Аз паркирах и той паркира. Аз тръгнах към него, за да го питам какво иска от мен, но той побягна с автомобила си и се удари в един бордюр, строши предницата на колата си. Тогава си дадох сметка, че животът ми тотално се е променил. За добро или за лошо станах много по-обсъждана и любопитна за папараците.    Дъщеря ми се стресна от това, че на всяка корица и всеки вестник бяхме на първа страница. Тя ми каза \"Мамо, аз не искам да ме снимат\"\", завърши синоптичката.", "date": "2018.02.18", "title": "Деси Банова се изповяда пред Лора Крумова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378730-%D0%BC%D0%BE%D1%89%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D0%B4%D0%B5%D1%81%D0%B8-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%B8-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%B2-%D0%B5%D1%84%D0%B8%D1%80-%D0%BD%D0%B5%D0%B6%D0%BD%D0%BE%D1%82%D0%BE-%D0%BE%D1%81%D1%82%D1%80%D0%B8%D0%B5-%D0%BD%D0%B0-%D0%B3%D0%B5%D1%80%D0%B1-%D0%BA%D0%BE%D1%8F-%D0%B5-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0", "text": "Нелепо твърдение е, че ГЕРБ работи със заплахи. Ние сме номинирали и избрали директора на НЗОК. Явно има разминавания между здравният министър и шефът на касата. Това каза в предаването \"Тази неделя\" по БТВ депутатът от ГЕРБ Десислава Атанасова. Заедно с нея гост беше и народният-представител от БСП Александър Симов. Двамата спориха и коментираха всички последни актуални политически теми. \"Проблемите в здравната каса започнаха, когато Симеон Дянков взе едни милиарди от бюджета на касата и не се разбра къде отидоха.      Това беше кражбата на десетилетието\", отговори й Симов. „Д-р Плочев е постъпил некоректно спрямо Надзорния съвет, спрямо министъра на здравеопазването, финансовият министър и премиера. Въпросни писма за актуализация на бюджета задължително преминава съвсем друга процедура, тя е описана в закона за здравно осигуряване, закона за бюджета на здравната каса, със знанието на министъра на здравеопазването\", каза Десислава Атанасова, коментирайки скандала около шефът на НЗОК д-р Камен Плочев, който зад гърба на здравния министър поиска актуализация на бюджета на касата.      „Професор Плочев е пратил писмо до всички парламентарни групи за актуализация на бюджета на касата. Оттам нататък са били проведени разговори с него, откъдето излизат повечето тези истории. Не мога да се обясня, защо Плочев да иска актуализация зад гърба на министъра, като знае, че не може да я постигне. Проблемът е друг- атмосферата в здравеопазването, липсата на диалог.      Това е плашещо, защото издава, че нещо във веригата не е наред\", каза Симов. По-рано депутатът Славчо Велков заяви, че д-р Плочев е бил заплашван от високопоставен политик, за да си подаде оставката. Симов не коментира кой е политикът заплашил д-р Плочев, но добави, че „е възможно да се е стигнало до там. Самият факт, че се е стигнало до формат на разговор „задължително си подай оставката\" вече е плашещо\". Атанасова отхвърли твърдението, че ГЕРБ работи със заплахи. „Това е нелепо. Най-голямата парламентарна група номинира този управител на НЗОК.    Той е избран с огромна подкрепа. Но в крайна сметка, когато има такъв резултат и институциите НЗОК, и изпълнителната власт, и министърът на здравеопазването, и министърът на финансите не могат да се синхронизират във вземането на решения, то непременно трябва да се предприемат действия\" каза тя. Двамата спориха и по темата за Народния съд. \"Целта на Народния съд не е била да избие елита на нацията. Той ни е наложен отвън. Оъдените от Народния съд са били виновни за провала на политиката преди 9 септември 1944 година.    Съгласен съм, че при обхвата на присъдите са допуснати грешки. Валери Жаблянов припомни исторически контекст. От ГЕРБ искат да вземат главата му, защото позицията му се разминава с тяхната. Това е реванш за Димитър Главчев\", категоричен беше червеният депутат. \"Толкова скандален прочит за Народния съд не съм очаквала. Това явно става характерна черта за БСП. Лидерката им заяви, че демокрацията ни е отнела много. Друг техен депутат ни нарече дебили.    Валери Жаблянов отказа да почете паметта на загиналите при комунистическия режим и тази седмица написа това изречение за Народния съд. Няма абсолютно никакъв реваншизъм. Вече всички депутати от ГЕРБ сме се подписали в подписката с искането за неговата оставка\", разкри Атанасова. По думите на Симов, Главчев е направил нещо, което никой председател на парламент не е правил в миналото – отнел думата на Корнелия Нинова, и затова е бил отстранен.    „Коя е Корнелия Нинова. Тя е един народен представител\", изригна на свой ред Атанасова. Двамата не пропуснаха и темата за престрелките между премиер и президент. \"Мен ме учуди държанието и бурната реакция на Румен Радев.    Той сътвори нечуван дипломатически гаф. Да принизиш срещата между Бойко Борисов, Доналд Туск, Жан-Клод Юнкер и Реджеп Ердоган до поднасяне на шербет е нечуван скандал. Надявам се, ако Владимир Путин дойде в България, Радев да не го посреща с водка и сальотка\", призова Атанасова. \"Премиерът изказа една опашата лъжа.    Не знам дали беше грешка или нарочно. Според мен целта на Борисов е една. Видимо е, че той е изморен от изпълнителната власт и се е прицелил в едно друго кресло, но няма да го получи\", обяви Симов. За финал двамата депутати си поискаха и си дадоха прошка, като се ръкуваха.", "date": "2018.02.18", "title": "Мощен скандал между Деси Атанасова и Александър Симов в ефир! Нежното острие на ГЕРБ: Коя е Корнелия Нинова?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378731-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%80%D0%B0%D0%B4%D0%B5%D0%B2-%D1%82%D1%8A%D1%80%D1%81%D0%B8-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F-%D1%81-%D0%B1%D0%BE%D1%80%D0%B8%D1%81%D0%BE%D0%B2", "text": "Наблюдаваме персонален сблъсък между президента Румен Радев и премиера Бойко Борисов. Това заяви политологът Димитър Ганев.   \"Въпросите на Радев към Борисов относно Пеевски са нов етап в конфликта между държавния глава и управляващите. Ако до този момент нападките минаваха по оста Радев-ГЕРБ, вече можем да говорим за персонален сблъсък на Радев с Борисов. Това което прави впечатление е, че премиерът не влиза в директна полемика.      Не отвръща с политическа агресия. Напротив. Въпреки обвиненията на Радев, Борисов не влезе в тона му. Тук ясно личи стратегическата линия на Борисов\", заяви Ганев.   \"Ситуацията с Валери Симеонов напомня удивително поведението на Радан Кънев от предишния мандат. Тогава Кънев търсеше дистанция от властта, въпреки че партията му беше част от управляващото мнозинство. Но не мисля, че в крайна сметка Симеонов ще потърси самостоятелен политически път в опозиция. Тази позиция няма да е печеливша за него. Твърде трудно ще му е сам.    Но трябва да се отбележи, че Симеонов прави огромна услуга на патриотите. Именно с неговите изказвания и действия, той прави така, че да разбираме въобще, че ГЕРБ има коалиционен партньор, защото и Каракачанов, и Сидеров звучат системно. Изглежда, че се чувстват комфортно във властта. А това винаги носи политически пасив\", допълни Ганев.", "date": "2018.02.18", "title": "Политолог: Радев търси конфронтация с Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378735-145-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D0%B1%D0%B5%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8", "text": "Днес в цялата страна ще бъде почетена 145-ата годишнина от гибелта на Апостола на свободата Васил Левски. Традиционно българската държава организира възпоменателната церемония за обесването на Васил Левски всяка година на 19 февруари, тъй като тя е приета при преминаването от Григорианския към Юлианския календар, но в десйствителност точната дата е именно днес - 18 февруари - или 6 февруари по стар стил.     Васил Левски е псевдонимът, с който е известен Васил Иванов Кунчев, български революционер, идеолог и организатор на българската национална революция, национален герой. Основател е на Вътрешната революционна организация (ВРО) и на Българския революционен централен комитет (БРЦК).      Известен е и като Апостола на свободата заради организирането и разработването на стратегията за освобождаване на България от османско иго. Той пътува по страната и създава тайни районни комитети, които да подготвят националния бунт. Неговата мечта е чиста и свята република, в която всички да имат равни права, независимо от етническата си и религиозна принадлежност. Създадената от него Вътрешна революционна организация е основата, върху която стъпват организаторите на Априлското въстание. Това въстание и последвалата Руско-турска война довеждат до възстановяване на държавата България на европейската карта.   Други известни негови прозвища са „Дяконът\" и „Джингиби\" (Неуловимият). През 2007 година чрез национално телевизионно допитване на БНТ е избран за номер едно в списъка на най-великите българи за всички времена.     Васил е роден на 18 юли (6 юли стар стил) 1837 г. в Карлово в семейството на Иван Кунчев Иванов и Гина Василева Караиванова. Има двама братя - Христо и Петър - и две сестри - Яна и Марийка. Учи във взаимно училище в гр. Карлово и в класното в Стара Загора. През 1851 г. баща му умира и тримата братя остават да се грижат за семейството.      Васил е на 14 и започва да учи абаджилък. От 1855 г. е послушник при вуйчо си Василий, таксидиот на Хилендарския манастир в Карлово и Стара Загора. Учи две години в класно училище в Стара Загора и изкарва едногодишен курс за подготовка на свещеници в Пловдивското класно епархийско училище „ Св. Св. Кирил и Методий\", основано от Найден Геров през 1850 година.    На 7 декември 1858 г. приема монашеството и името Игнатий в Сопотския манастир „Св. Спас\" под мантията на йеромонах Кирил, а през следващата 1859 г. пловдивският митрополит Паисий го ръкополага за йеродякон в църквата \"Света Богородица\" гр. Карлово. Някои автори свързват Левски с масонството, като допускат, че той бива посветен като масон през 1861 г. Това твърдение е категорично отречено от някои академични автори, макар те да не отхвърлят възможността Левски да е бил запознат с масонските идеи. Той владее отлично няколко езика: турски, гръцки и арменски, които се оказват полезни в революционната му дейност.   На 3 март 1862 г. заминава за Сърбия и взема участие в Първата българска легия на Раковски в Белград. Запознава се отблизо с бунтовните среди на българската емиграция. Заради своята ловкост и храброст по време на сраженията с турците за белградската крепост Васил получава името Левски (според легендата е направил „лъвски\" скок по време на военни упражнения в Сърбия). На този етап изпитва силно влияние на Раковски и възприема идеята за организиране на чети, чрез които да се вдигне народът на въстание. След разтурянето на легията се присъединява към четата на дядо Ильо войвода. През 1863 г. заминава за Румъния и след кратък престой се завръща в България. През пролетта на 1864 г., навръх Великден в Сопот, Левски в присъствието на най-близките си приятели сам отрязва дългите си монашески коси.    От този момент той става мирски дякон (служител, помощник) на свободата Васил Левски. Архимандрит Василий се опитва да възбуди църковно следствие срещу племенника си, а Пловдивският митрополит заплашва самия Василий с наказание, ако упорства в настояването си. От април 1864 до 1866 година Левски е учител в село Войнягово, Карловско, след това от март до октомври 1866 година в добруджанското Еникьой, а от края на годината до март 1867 година в съседното Конгаз. По-близо до границата, той се надява да се свърже с Раковски и да се запознае с неговите по-нататъшни планове. Като учител Левски развива революционна пропаганда сред народа и организира патриотични дружини за бъдещото въстание. През 1866 година на румънска земя се движи в средите на Хаджи Димитър и Стефан Караджа. През ноември 1866 година се среща с Раковски.     През 1867 г. по предложение на Раковски е определен за знаменосец в четата на Панайот Хитов, която се подготвя за прехвърляне в България. Заедно с четата изживява всички трудности и разочарования по време на похода в Балкана през 1867 г. После заедно с четата преминава в Сърбия и постъпва във Втората българска легия (1867-1868). След разтурянето ѝ той се разболява и остава 2 месеца в с. Зайчар. През това време преосмисля изминатия път. Съмненията му в целесъобразността на четническата тактика се превръщат в убеждение, че трябва да се търси нов път за постигане на крайната цел. За пръв път изразява мнение, че трябва предварителна подготовка на народа за участие в освободителното дело.    В писмо до Панайот Хитов загатва за своите изводи и намерения, като му съобщава, че е решил да извърши нещо голямо в полза на отечеството, „в което ако спечеля, печеля за цял народ, ако загубя, губя само мене си\". В него се засилва недоверието спрямо Сърбия и убеждението, че българите трябва да разчитат преди всичко на себе си, а не на външни сили. Гибелта на четата на Хаджи Димитър и Стефан Караджа окончателно го убеждава, че предварителната подготовка е необходимо условие за победата на българската революция. През август 1868 година, Левски отива в Букурещ, където се свързва с Иван Касабов и дейците на „Българското общество\". Към това време се отнася запознаването му с Христо Ботев и техният съвместен живот в една изоставена вятърна мелница край Букурещ.     Със средствата, предоставени от „Българското общество\" и читалище „Братска любов\", организация на „младите\", Левски заминава за Цариград с параход на 11 декември 1868 г., за да предприеме оттам първата си обиколка из българските земи. Тя е с осведомителна цел.      При извършването ѝ, Левски се запознава с условията и възможностите за революционна дейност в българските земи. В началото на януари 1869 г. напуска турската столица и се отправя към Тракия и Северна България. Преминава през Пловдив, Карлово, Сопот, Казанлък, Сливен, Велико Търново, Ловеч, Плевен и Никопол. Навсякъде разговаря със свои доверени хора и познати, за да ги спечели за делото. Обнадежден, че в непродължителен срок може да бъде обявено въстание, Левски приключва своята обиколка и на 24 февруари се завръща в Румъния.   След двумесечен престой в Румъния на 1 май 1869 г. Апостола започва втората си обиколка в българските земи с изходен пункт Никопол. Сега той е снабден с революционна прокламация и пълномощно, получени от Иван Касабов. И двата документа, които удостоверяват, че Левски не е случаен човек, а изразява мнението на българската политическа организация в Румъния, са подпечатани с печат на Привременното правителство на Балкана.    По време на тази обиколка Левски поставя началото на изграждането на вътрешната революционна организация (ВРО). Първият комитет е основан в Плевен с препоръките и помощта на Данаил Попов. После продължава изграждането на местни (частни) революционни комитети и в Ловеч, Троян, Карлово, Калофер, Казанлък, Пловдив, Сопот, Чирпан и др. Втората обиколка на Левски го убеждава, че въстанието не може да бъде вдигнато толкова скоро, както мисли няколко месеца преди това. Той съзира необходимостта от по-голяма подготовка на народа, осъществявана от революционни комитети, свързани организационно помежду си.     След завръщането си в румънската столица на 26 август 1869 г. Левски се включва активно в живота на младата българска емиграция. В края на 1869 г. заедно с Любен Каравелов участва в създаването на Българския революционен централен комитет. Той се стреми да убеди емиграцията, че центърът на подготовката на предстоящото въстание трябва да се пренесе във вътрешността, че българите трябва да разчитат на своите собствени сили, а не на външна помощ, че трябва да се скъса решително с необмислените комбинации с балканските страни. Емигрантските дейци съзнават необходимостта от организиране на народа, но никой няма план кой и как да го направи. Те трудно се разделят и с традиционните си схващания за чужда помощ и за ръководене на революционното движение извън страната. Разочарован от емиграцията, през май 1870 г.    Левски се завръща в България и се заема с доизграждането на комитетска мрежа. До края на 1871 г. успява да създаде гъста мрежа от революционни комитети, обединени в цялостна ВРО. За столица на ВРО е обявен Ловеч, а комитетът в този град е обявен за БРЦК. В запазената документация и в печата на организацията той е наричан още Привременно правителство на България. Създаването на ЦК в България изключително важна стъпка в укрепването на вътрешната комитетска организация. С това Левски осигурява организационно работата си по подготовката на въстанието в страната. Ловешкият комитет го подпомага в поддържането на връзките с емиграцията.    Левски разглежда ЦК в България като върховно ръководство на революционното движение с общонационални функции. Селските и градските частни комитети в революционната организация обединяват в себе си представители на всички социални групи в българското общество. Левски единствен от „четеримата големи\" на българската революция достига до прозрението, че в подготовката трябва да бъдат привлечени и чорбаджиите. Техните средства са особено нужни за материалната осигуреност на предстоящото въстание. Той предвижда получаване на тези средства по доброволен начин, но за тези, които отказват да подкрепят народното дело, той въвежда революционен терор.     Към края на 1871 г. изградената ВРО е единствената реална сила, способна да постави на дневен ред българския национален въпрос. Комитетите започват активна работа за привличане на привърженици, за събиране на средства и закупуване на оръжие. Когато работата нараства, БРЦК изпраща двама помощници на Левски през втората половина на 1871 г. - Димитър Общи и Ангел Кънчев. Същата година изработва програма и проектоустав на БРЦК. Инициатор и участник е на първото общо събрание на БРЦК в Букурещ (29 април - 4 май 1872 г.). В края на юни 1872 г. напуска Букурещ и като пълномощник на БРЦК пред комитетите в България започва преустройство на Вътрешната революционна организация. Създава окръжни комитети.       На 22 септември 1872 г. Димитър Общи организира обир на турската поща в Арабаконак. Левски е против, но е подкрепен единствено от поп Кръстю Никифоров. Залавянето на участниците нанася тежък удар на революционната организация. Левски получава нареждане от БРЦК и Каравелов за вдигане на въстание, но отказва да го изпълни и решава да прибере архивите на ВРО от Ловеч и да се прехвърли в Румъния.      Той знае за провала при обира в Арабаконак, но не знае, че турската полиция разполага с негова фотография и с точно описание на особените му белези, както и с информация, къде евентуално може да бъде открит. Васил Левски не е предаден от един човек, а е жертва на дълга верига от полицейски разкрития. На 27 декември 1872 г. бива заловен от турската полиция до Къкринското ханче (източно от Ловеч).    При залавянето му архивът, е останал незабелязан от хайката. Същият архив с комитетски книжа е запазен и по-късно предаден на Захари Стоянов. Липсващите парични средства са намерени през 1972 г. в темелите на къщата на Марин Поплуканов. Предполага се, че причината за неговото залавяне е предателство от съмишленик. Спори се за името на предателя - Поп Кръстю (съучредителя на комитета в Ловеч) или Марин Поплуканов (председателя на комитета).    През 1925 историкът Димитър Страшимиров публикува обширен труд, в който представя доказателства, че именно поп Кръстю става доносник на турските власти и дава сведения за местоположението на Левски. Според други проучвания предателство спрямо Левски не е имало. До последно османците не знаят кого са заловили и Левски е откаран в Търново, за да бъде разпознат. Чак там става ясно кой е той. При Къкрина отиват едва няколко заптиета, а в случай, че са знаели кого залавят, подобна малочисленост не би била логична. Също така се доказа, че поп Кръстю не е имал точна информация за плановете на Левски. Левски, който е охраняван само от 20 заптии по време на пътя си от Търново до София, се е надявал напразно до последно, че ще бъде освободен от съмишленици.   Впоследствие Левски е отведен в София, където е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Той подчертал няколко пъти, че е търсил законни пътища за изменение на живота в Империята. Левски се разграничава от дейността на Димитър Общи, за да избегне криминални обвинения. Очаквало се Великото везирство да освободи всички освен обирачите на пощата, защото политически процес не е в интерес на Турция и вреди на авторитета ѝ пред Европа. Комисията за процеса е: Али Саид паша, Шакир бей и Иванчо Хаджипенчович.    В инструкциите към съдиите е записано да се накажат строго само ръководителите. В състава на съда са включени и българите: х. Мано Стоянов и Пешо Тодоров като представители на българската община в града. Включени са още мюсюлмани и евреи. Смъртната присъда е издадена на 14 и е потвърдена на 21 януари 1873 г. Процесът завършва, а комисията е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама са обесени - Димитър Общи и Васил Левски. Присъдите са потвърдени от султана по целесъобразност. За да не се навреди на турската дипломация, не са извършвани по-мащабни разследвания и гонения.   На 18 февруари (6 февруари по стар стил) 1873 г. присъдата е изпълнена в околностите на София. Мястото на обесването на Васил Левски се намира в центъра на днешна София, където е издигнат негов паметник.", "date": "2018.02.18", "title": "145 години от обесването на Васил Левски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378732-%D0%BA%D0%BE%D0%B5-%D0%B2%D1%80%D0%B5%D0%BC%D0%B5-%D1%81%D0%BC%D0%B5,-%D0%B1%D0%B5", "text": "Едно такова време е дошло, човек да не знае кое време е. Едно време беше ясно – времето е наше – и точка. Това – добре, наше, само че като човек не знае какво да прави със собствеността си, обикновено идва едно ЧСИ, което ще рече Човек, който прибира Собственостите на Изпадналите, като отгоре на всичко ги кара и да си плащат за тая услуга. Сега нашето време е отишло някъде другаде и някакви други решават как да си играят с него. Докато се обърнеш – те хванали времето и го обърнали. И нас заедно с него, защото знаем, че ние може и да обръщаме времето, но и то нас обръща. Твърдят, че тая шашма с лятното часово време я бил измислил Франклин – не костенурката от филмчето, а онзи, от стодоларовата банкнота – пинтия, на когото се свидели свещите, затова ставал сутрин по светло да си пише, каквото има за писане, а вечер заспивал с кокошките, за да не хаби и кибрита. Има нещо сбъркано в цялата тая работа. Обясняват ни, че през лятото било добре да се става с час по-рано, за да можем да си поръчаме едно бързо за отскок по-раничко и така да стимулираме родната икономика. Това – добре, само че никой не се сеща, че тогава барчето ще затвори също с час по-рано и така икономиката ще загуби цели шейсет минути вечерна консумация, което в масовия случай са две кебапчета и три бири. И после се чудим защо месопроизводителите фалират! През зимата – обратно, ставаме с час по-късно, поради което все закъсняваме и се нахендряме на отдавна извитата опашка пред Онзи лифт, вече толкова голяма, че на човек му се отщяват и ските, и снега, и вековните мури, и всичкото, и се набутва в първата механичка наоколо, за да стимулира поне така икономическия растеж и разцвета на родината. А там – заради късното ставане печката още не е разпалена и пуши, келнерът е гурелив и сънен, покривките са ония, от снощи, и по тях може да се прецени какво са си поръчвали снощните и колко време са го яли и пили, изобщо – туристическата услуга отива на кино и никаква втора кабинка не може да я спаси. Плешиви чичковци ни обясняват как ако навием будилника с час по-рано, сме щели да икономисваме ток от крушката в кухнята. Е, много хубаво! Това си е жив енергиен апокалипсис – ако всичките ние, седем милиона и нещо, икономисваме по една крушка – поне една електроцентрала ще ти стане излишна. И какво? Разкарваме работниците, уволняваме директора, удряме ключа, а на сутринта откриваме, че ранобудни сънародници са успели да отнесат де-що желязо е имало в нея и вече ѝ свалят керемидите. А когато сняг забръска? А? Като стана дума за сняг – станете сега и погледнете през прозореца. Сняг виждате ли? Не виждате. Погледнете сега календара. Месеца виждате ли? Виждате. Какво следва от това? Ами – че не само ние се объркахме във времето, ами и времето се сбърка. Февруари е, а мечките вече се събудиха! Както е тръгнало, през юли ще има виелици. И всичко това – от непрекъснатото превъртане на часовниците напред-назад. За да спасим планетата от глобалното затопляне през зимата и застудяване през лятото, има само едно решение – извадете батерийката от часовника, ако толкова ви е жал да го строшите. Ако е с пружинка – не го навивайте. Прадедите чудесно са се оправяли и без тия уреди за изтезание. Представете си свят, в който сутрин не звънят будилници, а вечер не ви показват с пръст в колко сте се прибрали. Няма ли да е по-щастлив от сегашния? Няма смисъл да си играем с времето – направо да вземем да го отменим! Румен Белчев", "date": "2018.02.18", "title": "Кое време сме, бе?"}
{"url": "http://www.classa.bg/%D1%81%D0%B2%D1%8F%D1%82/item/378725-%D0%BD%D0%B5%D0%BA%D0%B0-%D0%BD%D0%B5-%D1%81%D0%B5-%D0%B7%D0%B0%D0%B1%D0%BB%D1%83%D0%B6%D0%B4%D0%B0%D0%B2%D0%B0%D0%BC%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%BD%D0%B8%D1%89%D0%BE-%D0%BD%D0%B5-%D1%81%D0%B5-%D0%B5-%D0%BF%D1%80%D0%BE%D0%BC%D0%B5%D0%BD%D0%B8%D0%BB%D0%BE", "text": "              Познавам Дениз Юджел отдавна. В продължение на шест години работехме заедно почти всеки ден. Спорихме често за това коя да е водещата ни статия. Спорихме и за заглавията. И това не винаги ни доставяше удоволствие. Но винаги бяхме напълно отдадени на работата.     Научих много от Дениз. От неговата всеотдайност. Той е великолепен и смел журналист, пълен с оригинални идеи. Умее да описва прекрасно - в своя собствен, чувствителен, на моменти дори поетичен стил. Дениз обаче може и да се бунтува. Той знае много добре как да привлече вниманието. И да го задържи.   Това качество притежават и много от неговите приятели. Именно те бяха тези, които не престанаха да се борят за освобождаването му - организираха концерти на солидарност, автомобилни шествия из германските градове, демонстрации. И навсякъде носеха плакати, балони и тениски с хаштага #freeDeniz.   Именно тази сила на обществения протест не позволи на германската политика да загърби своята отговорност в случая с Дениз Юджел. Очевидно и в нощта преди освобождаването му са се водили преговори на най-високо държавно ниво. Конкретният вид на сделката обаче не е известен на никого - поне засега.   След една година и два дни, прекарани в затвора, Дениз Юджел най-после беше пуснат на свобода. Когато разбрах, не можах да сдържа сълзите си. Този свободен дух прекара толкова много дни и нощи зад решетките при строг режим!     Когато вчера се появиха първите снимки след освобождаването му, на които се вижда как Дениз прегръща любимата си Дилек под открито небе, вероятно мнозина са проронили сълзи. Защото болката е дълбоко изписана в лицето на Дениз. Той се е хванал като удавник за съпругата си, с която се ожени, докато беше в затвора.     Разтърсващ хепиенд? Не съвсем. Защото при цялата тази радост и облекчение от неговото освобождаване не бива да забравяме едно: Дениз е само един от над 100 арестувани журналисти в Турция. И който си мисли, че с това решение турският президент Реджеп Ердоган започва нова ера на политическо разведряване, се заблуждава. Защото непосредствено след новината за освобождаването на Дениз Юджел стана ясно, че верните на Ердоган съдии са осъдили на доживотен затвор шестима турски журналисти. В този момент Дениз дори още не беше напуснал затвора.     Понеже тези хора не са германски граждани, това намалява възможностите на германското правителство да влияе по дипломатически път. За обществото обаче гражданството на тези журналисти не бива да стои на първо място. Може би беше изненадващо, че през изминалата година толкова много хора се застъпиха за освобождаването на Дениз Юджел. С неговото освобождаване обаче тази битка не бива да спира. Защото по света над 300 журналисти и журналистки са в затвора, само защото са се борили за свободата на медиите. Някои от тях дори биват измъчвани.   И при цялата тази радост и облекчение особено днес не бива да забравяме следното: дори и само един журналист да е хвърлен в затвора заради своите критични статии, не бива да преставаме да критикуваме, не бива да преставаме да искаме от политиката да се намеси и да се бори за освобождаването му. Сигурна съм, че и Дениз си пожелава в момента точно това.", "date": "2018.02.18", "title": "Нека не се заблуждаваме: в Турция нищо не се е променило"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378726-%D1%81%D0%B2-%D0%BB%D1%8A%D0%B2-%D0%B2%D0%B5%D0%BB%D0%B8%D0%BA%D0%B8,-%D1%80%D0%B8%D0%BC%D1%81%D0%BA%D0%B8-%D0%BF%D0%B0%D0%BF%D0%B0", "text": "    Свети Лъв бил италианец. Той от ранни години се посветил на служение Богу. Възведен бил на папския престол в 440 г. след смъртта на папа Сикст ІІІ. Като добър пастир той се грижел за повереното му духовно стадо, давал му пример на благочестие и ревностно го защищавал от външни и вътрешни врагове.     Ужасно бедствие застрашавало в това време Италия: Атила, цар на хуните, наречен с прозвището \"бич Божий\", около 452 г. нападнал Италия и отивал с войската си срещу Рим. Папа Лъв усърдно се помолил на Бога, изпросил застъпничеството на светите апостоли Петър и Павел, излязъл с римските сенатори да посрещне страшния цар и го помолил за пощада. Атила, като изслушал речта на светителя, обещал да пощади цялата Римска област. И действително, той се оттеглил, за крайно учудване на своите войници, непривикнали да виждат в него такова милосърдие. Те с удивление го попитали, защо послушал папата и тъй лесно се отказал от изгодите, които покоряването на Рим му обещавало.   - Нима вие не видяхте онова, което аз видях? – запитал ги Атила. – Докато папата говореше с мене, двама светли мъже държаха над мене измъкнати мечове и ме застрашаваха със смърт, ако не послушам Божия архиерей. Във време на светителството на Лъв Велики в Рим и друго бедствие тежало над Църквата. Ереси непрекъснато смущавали християните. Осъдени на вселенските и поместните събори, те изникнали отново с някои изменения и спечелили много последователи.   Главна ерес била монофизитската, която била създадена от лъжеучителя Евтихий и проповядвала, че у Иисуса Христа имало само едно естество – Божеско. На един поместен събор в 448 г. тази ерес била осъдена и Евтихий бил лишен от свещен сан.   Папа Лъв І също изложил учението за вълпъщението на Сина Божи, като обявил за недействителни определенията на беззаконния събор, свикан в Ефес от съмишлениците на Евтихиий. По настояване на папа Лъв бил свикан в 451 г. Четвърти вселенски събор, на който окончателно била осъдена Евтихиевата ерес.   Папа Лъв вдъхнал почит и внушил милосърдие и у краля на вандалите Хензерих, който нападнал Рим. Свети Лъв Велики умрял в дълбока старост.         Сутринта в православните храмове, по време на св. Литургия, се четат думите от Евангелието: \"Ако простите на човеците съгрешенията им, и вам ще прости Небесният ви Отец; ако ли не простите на човеците съгрешенията им, и вашият Отец няма да прости съгрешенията ви\" (Мат. 6:14-15). (След това се припомнят наставленията на св.ап. Павел към евреите в Евр. 12:1-10,бел.ред.)     Следобяд по време на вечернята свещениците се преобличат с тъмни одежди за поста. В богослужението се пеят великопостните тропари с поклони и се произнася молитвата на св. Ефрем Сирин \"Господи и Владико на моя живот...\". След отпуста на вечернята се извършва специален чин на прошката. На солея се изнасят и полагат на аналоя напрестолният кръст и иконите на Спасителя и св. Богородица. Настоятелят на храма се покланя пред тях и ги целува, после се обръща към хората с молба за прошка от събратята му клирици и от събралите се вярващи. Всички свещенослужители и миряни се покланят пред кръста и иконите и взаимно искат прошка едни други. Последният ден преди Великия пост е широкоизвестен като \"неделя на всеопрощението\". На този ден се четат Христовите думи: \"Ако не простите на човеците съгрешенията им и вашият небесен Отец няма да прости съгрешенията ви.\" (Мат. 6:15) През тази вечер всеки човек в църквата иска прошка от другите чрез \"ритуала на прошката\", за да може да влезе в поста, който е време за очистване, размисъл, усъвършенстване и примирение със събратята. Съвестта, скрита дълбоко в нашето съзнание, е тази, която поражда угризения и силно желание за очистване, поправяне и възраждане. Угризенията са гласът на съвестта. Те са първата стъпка по пътя към изчистването, към желанието да простиш и да ти бъде простено, към самата \"неделя на всеопрощението.\" Защо? Защо жаждата за прошка се появява у нас толкова силно в момента, в който се събуди нашата съвест? Отговорът е: защото съвестта ни разкрива същността на злото и лъжата, а тя е раздяла, вина пред другите. Достоевски е казал чрез стареца Зосима, че \"всеки е виновен за всичко пред всички\". На пръв поглед тези думи изглеждат не само много преувеличени, но направо абсурдни. \"С какво съм виновен пред другите?\" - питат постоянно нашият накърнен разум и нашето външно аз. Що се отнася до \"морала\", разумът ни е склонен да се съгласи, че наистина по някакъв начин сме виновни пред някого, но после успокоително добавя, че това е част от живота. Нека позволим на разума да се съмнява, нека оставим моралът да разсъждава, но нека да се вслушаме и в съвестта: там някъде дълбоко, дълбоко в нас един тих глас казва толкова категорично и настоятелно:  \"Виновен си.\" Каква е тази вина? Не, тя не е за конкретни обиди и скарвания, които са почти неизбежни, нито пък за обикновени разправии и малки дрязги. Не. Тази вина, толкова изненадваща и оче-видна, произлиза от друго място - от моя собствен живот, изцяло пропит от егоизъм. Следователно вината е съсредоточена само върху мене, другите нямат нищо общо с нея, освен дотолкова, доколкото са станали само едно средство. Любовта им е отровена отвътре, осакатена от егоизма и сякаш дори и в любовта искаме да притежаваме любимия само за себе си. Само и единствено съвестта е тази, която ни разкрива в голяма яснота света като битка на всеки срещу всеки. Една битка, която обхваща целия живот отначало до край. Знаейки и чувствайки това, ние започваме да усещаме вътре в себе си истинността на думите на Достоевски: \" \"Всеки е виновен за всичко пред всички.\" Тогава започваме да разбираме и думите на св. Серафим Саровски, който казва: \"Спаси себе си и хиляди около теб ще се спасят.\" \"Спаси себе си\" означава да се спасим най-напред от първоначалното робство на разделението, от този вътрешен развод с живота и хората, от това съзнателно и несъзнателно състояние на борба, в което живеем. Да простиш и да ти бъде простено! Това е начинът, по който се завръщаме от отчуждението към сближението, от враждебността към любовта. Но да простиш не означава само да не забелязваш недостатъците или дори по-лошо - с едно махване на ръка да отпишеш другите като безнадеждни и незаслужаващи внимание. Прошката не е безраз-личие, презрение или цинизъм. Само човек, който е осъзнал с цялата си душа истинския ужас от липсата на любов в света, който е почувствал безкрайната мъка от самотата, на която сам се е обрекъл поради егоизма си, е способен да прощава и да бъде простен. Всичко това е изразено в църковната молитва на неделята на всеопрощението: \"Не обръщай лицето си от Твоя син, защото съм наранен.\" Ето я тази светла тъга, която единствена ни дава възможност да разберем корена, същността и силата на злото: охладнели сърца, повехнала любов, триумф на себеутвърждаването, чийто резултат е изолация и самота. Молим се за прошка, жадуваме да ни бъде простено... Както малкото дете, което е обидило майка си, копнее за изгубения рай на нейната любов, така и всеки от нас знае, че унищожаването на злото започва с обръщането на душата, със смекчаването на сърцето, с жаждата за помирение. Независимо колко далече ни изглежда всичко това от студения и жесток живот, в който силата на \"колективното\" по-скоро влошава, отколкото смекчава човешката самота, независимо и колко чуждо ни се струва това в наше време, истината е, че само в силата на съвестта, в жаждата за прошка и в обръщането на душата можем да открием началото на нашето духовно възраждане.", "date": "2018.02.18", "title": "Св. Лъв Велики, Римски папа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378727-18-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/1229 г. - Съгласно договор между императора на Свещената Римска империя Фридрих II и египетския султан Ал-Камил, християнските поклонници получават право да посещават Йерусалим, Витлеем и Назарет.     1688 г. - Сектата на менонитите в Пенсилвания първа осъжда робството в Северна Америка.   1856 г. - В Цариград е обнародван султанският реформаторски указ Хатихумаюн.   1861 г. - Виктор Емануил II става първият крал на Италия.   1873 г. - Българският революционер Васил Левски е обесен в покрайнините на София. Днес тази годишнина официално се чества на 19 февруари.   1909 г. - Приет е Закона за народното просвещение, останал в сила около 40 години.   1919 г. - Извършен е неуспешен опит за покушение срещу премиера на Франция Жорж Клемансо.   1929 г. - Обявени са първите Награди на Академията.   1930 г. - Американският астроном Клайд Томбо открива Плутон.   1932 г. - Япония създава марионетен режим в Манджурия и обявява територията за независима от Китай.   1942 г. - Най-голямата подводница в света - Сюркуф (Франция), потъва в Атлантическия океан.   1945 г. - Варненските футболни клубове Тича и Владислав се обединяват в „ТВ-45\" (Тича - Владислав 45), предшественик на днешния ФК Черно море.   1952 г. - Гърция и Турция стават членове на НАТО.   1960 г. - В Скуо Вали (Калифорния) са открити VIII зимни олимпийски игри.   1965 г. - Гамбия получава независимост от Великобритания.   1968 г. - Китаристът Дейвид Гилмор заменя Сид Барет в групата Пинк Флойд.   1972 г. - Върховният съд на щата Калифорния отменя смъртното наказание.   1980 г. - Израел открива първото си посолство в арабска държава - Египет.   1983 г. - Открит е Минно-обогатителния комплекс Елаците - медно находище.   1987 г. - В Ирландия Чарли Хоги е избран за министър-председател.   1999 г. - 38 Народно събрание ратифицира \"Рамковата конвенция за малцинствата\".   2003 г. - При пожар в метрото на Тегу (четвъртия по големина град на Южна Корея) загиват 198 и са ранени 147 души.      ", "date": "2018.02.18", "title": "18 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378728-%D1%81%D0%B5%D0%BA%D1%81-%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-18", "text": "Един от възможните разкази за социализма е разказ за отсъствия. Историята на българския социализъм може да бъде описана през различни дефицити. От дефицита на олио, червен пипер, цветни телевизори, дамски превръзки, коли, жилища, през бленуваните корекомски шоколадови яйца, новогодишни портокали, касетофони, търсени на черно от виетнамците, до дефицита на обикновени свободи и права.      Там някъде между олиото и свободите стои един друг свенливо премълчаван дефицит – дефицитът на еротическо, пише socbg.com. В самия край на 70-те сред дефицита на еротическо излиза една книга, която сякаш идва да навакса ускорено „липсата на теоретично сексуално познание\" сред млади и стари. Става дума, разбира се, за „Мъжът и жената интимно\".      Тя бързо се превръща в колективно споделена тайна, секретен наръчник, самоучител, домашен лекар, първи стъпки в половата любов, част от билдунгсромана на последните юноши от соца. Илюстрациите вътре са съзнателно дееротизирани, по-скоро това са графики и схеми, дадени в „напречен\" или „надлъжен разрез\".      Така например известната фиг. 14 (с. 70), която би следвало да представлява същинското съвкупление, повече наподобява устройство на двутактов двигател на мотоциклет „Балкан\" или разфасована телешка плешка. Надписът отдолу е красноречив: „Съединени полови органи на жената и мъжа (надлъжен разрез).\"      Можем да си представим дефицита на подобна литература, след като въпреки описаното тази книга е малък пробив в студената война между социализма и секса. Книга, която трябва да образова няколко поколения, да стопи семейните ледове и отвори приказка за „лечение на половата студенина\" и други смущения.      Включително да зададе въпроса „Виновен ли е мъжът за незадоволяването на жената?\", който преди това не стои с такава сила, ако влезем в езика на времето.      Тази книга свърши доста работа за подрастващите от времето на късния соц. Всеки, тайно посягал към нея, вероятно за дълго е останал смутен каква сложна, проблемна и чисто медицинска работа в крайна сметка е сексът. „Мъжът и жената интимно\" е книга с особен статут.      Книгата, която може да се намери в почти всеки български дом от онова време, добре скрита на горния заден ред в библиотеката. Една от трите „домашни библии\" заедно с „Наша кухня\" и „Съвети на домашния майстор\", но за разлика от тях обитаваща тъмната, свенлива страна на образцовия дом. Истински бестселър, с няколко издания, първото от които през 1979 г. Автор е д-р Зигфрид Шнабл, известен сексолог и психолог от ГДР.      Преводът е направен по деветото преработено немско издание, което показва голямото й търсене не само в България. Излиза в ДИ „Медицина и физкултура\" в поредицата „Десет книги за семейството и дома\". В тази поредица за следващата 1980 г. са анонсирани още „Красива всеки ден\", „Съвети на домашния лекар\", „Домашен майстор\", „Жилището – обзавеждане, интериор и двор\", „Умеете ли да се обличате\", „Изкуството да готвим\" и пр.      Самото подзаглавие на книгата гласи „Проблеми на нормалния и смутения полов живот\", сякаш за да ни смути още в началото и да не останем с впечатление, че сексът може да бъде нещо приятно и безпроблемно. И наистина две трети от книгата се занимава с „Половите смущения и борбата с тях\", смущения в мъжката потентност, отклонения в половия живот, предпазване от бременност и пр. Една от главите носи недвусмисленото заглавие „Възможности за лечение на хомосексуалността\".      Въпреки това трябва да кажем, че изследването на Шнабл звучи твърде разкрепостено и далеч по-адекватно от други родни разработки по темата, на което се дължи и успехът му. Българското издание на „Мъжът и жената интимно\" е снабдено с обезопасяващ предговор, подписан от проф. Големанов, директор на Института за здравна просвета.      Внимателният прочит на този не повече от страничка и половина въвеждащ текст към книгата казва много неща за това по какъв начин социализмът (в неговия български случай) се опитва да помести половата любов в своя свят.      „Сексуалният живот на мъжа и жената е биологично обусловен и социално моделиран. Той представлява една обективна реалност, която заема важно място в личния и обществения живот на хората.\" Прави впечатление, че младите са прицелната група на тази книга (макар половият живот да е нещо, което засяга по-широка възрастова група).      И разбира се, като става дума за млади и за полова просвета, няма как да се мине без писмото на Тодор Живков до ЦК на ДКМС. Като „свещен текст\" то може да свърши работа при всякакви ситуации, включително и за нуждите на половата просвета.      Следва цитат от писмото: „Въпросите на сексуалната култура, на сексуалното възпитание на младите поколения продължават да стоят почти инкриминирани пред обществеността. Невежеството в тази област често подлага на излишен риск физическото и моралното здраве на младежите. Очевидно налага се да се създаде цялостна система за сексуално и семейно брачно възпитание на подрастващите поколения.\"      Така вече половият въпрос е „допуснат\" или по-точно „спуснат\" за разглеждане отгоре, и то от най-високо място. И „от тези позиции заслужава да се даде висока оценка на инициативата на ДИ „Медицина и физкултура\"...\" Едва тук, за първи път в целия предговор, се споменават авторът и неговата книга, след всички уговорки и „позволението\" от първия човек в държавата.      Следват няколко думи за изследването и отново в самия край като двойно подсигуряване четем: „Заслужава особено дебело да се подчертае, че книгата на д-р Шнабл е написана от позициите на комунистическата нравственост и е пропита с голяма любов към човека, висока етичност и една ясна и убедителна тенденция за запазване и укрепване на семейството.\"      Разбира се, тук трябва да споменем и семейството с неговата особена култура на премълчаване, трудния разговор вътре в него по тези теми. Една особена смес между патриархална свенливост и социализъм. Из откъси от сборника „Любовта при социализма.          -------------------------  ", "date": "2018.02.18", "title": "Секс Библията на социализма (18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378729-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B2%D0%BE%D0%BB%D1%8F-%D0%BD%D0%B0-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%B7%D0%B0%D0%BD%D0%B5%D1%84", "text": "Ако след 10 години се върнете към историите от днешния ден, ще ви впечатли едно видимо противоречие. Най-важната и забележителна новина, която заслужава да се помни и от следващите поколения, е отразена в най-оскъдни детайли. Не заради липсата на интерес, напротив.   Формално, новината е тази, че за първи път от 3 десетилетия Националната галерия ще разполага с възможност да откупува нови творби за колекцията си.   Зад този факт за съжаление не се крие дълбока реформа в държавната културна политика, а една тиха лична добродетел. Тя е записана в завещанието на покойна българка, която е прекарала по-голямата част от живота си в Австралия и дарява 1/2 от семейната собственост в полза на най-голямата институция за изобразително изкуство в родината си.           От Националната галерия - културна организация със 70-годишна история - твърдят, че никой няма спомен да е контактувал лично с дарителката на име Маргарита Занеф. От Външно министерство цитират само комуникацията с адвокатите на жената, починала самотна на 95-годишна възраст през 2016 г.   Няма нейна снимка, няма данни за датата или мястото на раждането й, няма информация дали в България все още живеят нейни роднини, близки или стари познати на фамилията.   Официалнo се знае само, че Маргарита е емигрирала в началото на 60-те години заедно със съпруга Занко и сина си Антон.   Причините за бягството им от тоталитарния режим са ясни по подразбиране за няколко поколения политически изселници: \" \", както евфемистично го описват чужденците, изпълняващи завещанието й.   Емиграцията им се случва в разгара на Студената война, в годините на национализацията и колективизацията, на тежката индустриализация, на петилетките и Априлския пленум, на изселвания на \"бившите\" хора, на въдворяването без присъда на враговете на \"народната\" власт, на принудителното превъзпитание на \"младежта, изложена на разложителното въздействие на империалистическата пропаганда\".   Случва се малко след смъртоносния разгром на Унгарското въстание, точно преди вдигането на Берлинската стена, на крачка от Кубинската криза, на ръба на ядрена война. Спасението и усамотението е открито на другия край на света.   Едва ли е странно, че оттогава младото тричленно семейство изчезва безследно от радара на (Народната) република България.     Държавна сигурност води отчет за цялата т.нар. вражеска емиграция, включително за онези български граждани, които не са ангажирани в \"подривна дейност\" зад граница.   По-вероятно е да намерите цялата история на семейство Заневи в архива на Комисията по досиетата, отколкото посолството в Канбера или в която и да е друга държавна институция.   От 1963 г. семейството на Занеф живее в двуетажна къща в Уейвъртън край Сидни, имат и по-малка вила в градчето Блекхийт на ръба на Сините планини в Австралия. И двата имота са продадени през последните 2 години, а всички пари са дарени за изложбени зали и художествени галерии, включително за НХГ в София.   Юристите описват Маргарита Занеф като колекционер на изкуство и \"невероятно културна жена\".   Няколко снимки от оригиналния интериор на фамилния дом в Уейвъртън преди продажбата изглеждат като Далчевият \" \", впечатляващ с невидимото й присъствие и с духа на времето, което вече няма да се върне.         Когато през 1989 г. режимът в НРБ рухна под собствената си тежест, главната героиня на този ненаписан роман е навлизала в 70-та година от своя живот.   Не знаем дали е успяла да намери време и сили, за да се върне обратно в родината си след три десетилетия изгнание. Може би все пак е имала възможност да види как изглежда София без петолъчката над Партийния дом и без Мавзолея с мумията пред Художествената галерия в стария Царски дворец.   Последната й воля е била да дари и втората половина от живота си обратно на България. Завещанието й е предназначено не за друго, а за културното наследство.     Затова, ако след 10 години се върнете в спомените си обратно на днешния ден, няма да се затрудните да идентифицирате най-важната новина.   Това е един тих задочен урок по човешко достойнство и дълг към родината - ценности, които не се измерват в пари.", "date": "2018.02.18", "title": "Последната воля на Маргарита Занеф"}
{"url": "http://www.classa.bg/%D1%81%D0%B2%D1%8F%D1%82/item/378724-%D0%BD%D0%B5-%D0%B5-%D1%81%D0%B0%D0%BC%D0%BE-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B2-%D0%BE%D0%BA%D1%81%D1%84%D0%B0%D0%BC-%D0%B7%D0%BD%D0%B0%D0%B5%D0%BC-%D0%B8-%D0%B7%D0%B0-%D0%B4%D1%80%D1%83%D0%B3%D0%B8", "text": "              Служителят на хуманитарна организация е човек, който трябва да помага на хората, и който действа безкористно спрямо онези, които зависят от неговата подкрепа. Така е прието да се смята. Само че представата за безкористния помощник в кризисни региони явно е мит. Защото онзи, който помага, има и власт, а някои се възползват от нея.     След тежкото земетресение в Хаити през 2010 г. сътрудници на британската неправителствена организация \"Оксфам\" са организирали в служебна вила на организацията секс оргии с проститутки. По време на хуманитарни операции в Чад през 2006 също е имало секс партита. В Южен Судан пък сътрудници на \"Оксфам\" дори са изнасилвали жени.   Това не е първият секс скандал в сферата на хуманитарната помощ. \"Служители и партньори на благотворителни организации неведнъж са се забърквали в случаи на сексуална експлоатация на хора в кризисни региони\", посочва ръководителят на Германския централен институт за социални въпроси (ГЦИСВ) Буркхард Вилке. Пред ДВ той потвърждава, че скандалът в \"Оксфам\" не е изолиран случай.     За 24 случая на изнудване и сексуален тормоз съобщи наскоро хуманитарната организация \"Лекари без граници\". Благотворителната организация \"Международен комитет за спасение\" признава, че по време на нейни мисии в Конго е имало три случая на сексуална злоупотреба.     До прегрешения на сътрудници на хуманитарни организации се е стигало и през 1990-те години - по време на войната в Югославия. Жени и момичета са били сексуално експлоатирани от служители на международни организации. Войници от \"Сините каски\" на ООН и хуманитарни помощници пък редовно са ползвали услугите на проститутки в региона.   Помощ за засегнатите жени на място оказва германската организация за женските права \"Медика Мондиале\". Още по време на конфликта на Балканите нейни сътрудници са се грижели за травматизирани жени в Босна. Ара Стилау, която отговаря за международните програми на организацията, посочва, че дълго време посещенията при проститутки на сътрудници на хуманитарни организации по време на мисии в чужбина са били приемани за \"дреболия и лично удоволствие\". Стилау ясно си спомня думите на ръководител на германска хуманитарна организация. По повод на случай, в който негов сътрудник бил замесен в сексуални издевателства, той заявил дословно, че не било негова работа какво сътрудниците му вършели в кревата. Финансовите проблеми и мизерията тласкат много жени към проституция. Понякога положението им ги принуждава да приемат храна или пари срещу секс услуги. на тази основа възникват взаимоотношения между бедстващите местни жени и чуждите мъже, които им оказват помощ. Помощниците разполагат с ресурси, както и с власт да разпределят помощите.   Но как е възможно да се злоупотребява с тази власт? \"Сътрудниците на дадена организация разполагат с пари и съответно с влиянието да помогнат на едни, а на други - не. И това може да ги вкара в изкушение\", обяснява Вилке. Повечето международни хуманитарни организации са наясно с тези рискове. Точно затова те имат кодекси на поведение, които сътрудниците им трябва да спазват. \"Случаят в \"Оксфам\" показва обаче, че когато става дума за сексуални прегрешения, срещу тях не винаги се вземат необходимите мерки\", добавя представителят на ГЦИСВ.     Според Буркхард Вилке, ползването на услугите на проститутка може и да не нарушава законите в съответната страна, но е в разрез с кодексите на поведение на всички хуманитарни организации. И всяко нарушение на тези етични и морални правила води до загуба на доверие. А особено пък за благотворителните организации е много те да се ползват с добро име и да имат високо доверие. Те зависят от дарения и от доверието на дарителите към тях. Донорите искат в крайна сметка да знаят дали парите им наистина стигат до бедстващите хора.   Точно затова обществеността трябва да бъде информирана \"безпощадно\" за всички подобни прегрешения, съветва експертът. В Германия, например, организации, които действат морално коректно и прозрачно, получават дарителски сертификат. Колко чувствително реагират дарителите, показва случаят с УНИЦЕФ: след финансовата афера през 2007 г. тогавашният управителен директор Дитрих Гарлихс трябваше да подаде оставка, а на организацията ѝ беше отнет въпросният сертификат. От 81 милиона през 2007 даренията за УНИЦЕФ тогава спаднаха 55 милиона.   Във Великобритания обаче няма подобен сертификат, а в случая с \"Оксфам\" очевидно е липсвала необходимата прозрачност. През 2011 г. организацията посочи наистина, че е уволнила ръководния си екип в Хаити. Само че посочи като причина злоупотреба с власт и нарушаване на правилата. Но нито думичка за някаква проституция и сексуални оргии.", "date": "2018.02.18", "title": "Не е само секс-скандалът в \"Оксфам\". Знаем и за други."}
{"url": "http://www.classa.bg/%D1%81%D0%B2%D1%8F%D1%82/item/378721-%D0%BD%D0%B5-%D0%BA%D0%B8%D1%82%D0%B0%D0%B9,-%D0%B0-%D1%8F%D0%BF%D0%BE%D0%BD%D0%B8%D1%8F,-%D1%81%D0%B5-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0-%D0%BE%D1%82-%D0%B4%D1%8A%D0%BB%D0%B3%D0%B0-%D0%BD%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Вината за спада в продажбите на американски съкровищни облигации в края на миналата година, не е на Китай, често обвиняван в злонамерена политика на фондовия пазар, а на Япония. До това заключение достигна портала Zero Hedge, след анализ на статистическите данни, публикувани в четвъртък от Министерството на финансите.   \"Неотдавнашните опасения за предполагаемата ликвидация, която Китай прави на държавните ценни книжа, изглеждат преувеличени\", се казва в анализа.   Китай увеличи покупката на американски дълг с 8 300 милиона долара, като общата сума на притежаваните дялове достигна 1,184,900 милиона държавни облигации или с близо 26,000 милиона долара повече от година по-рано. Азиатската държава, отново беше най-големият купувач на тези ценни книжа и се върна към обема на покупки, достигнат преди седем години.   Напротив, Япония се отървава от американския дълг и само през декември миналата година тя е обменила 22,600 милиона долара щатски облигации. По този начин нейното дялово участия спадна до минималната ставка от началото на 2012 г., което е малко повече от един трилион долара.   За сравнение, притежанието на Обединеното кралство нарастна миналата година с 12,500 милиона долара в сравнение с 2016 г., за да достигне 250,000 милиона.   Федералният дълг на САЩ има низходяща тенденция досега през тази година. Лихвата за облигации с падеж 10 години е достигнала 3%. Заедно със съкровищните ценни книжа се срина и доларът.   Инвеститорите са загрижени за нарастващия бюджетен дефицит в САЩ, както и за предвидимото увеличение на лихвения процент от страна на Федералния резерв.", "date": "2018.02.18", "title": "Не Китай, а Япония, се освобождава от дълга на Съединените щати"}
{"url": "http://www.classa.bg/%D1%81%D0%B2%D1%8F%D1%82/item/378723-%D0%BB%D0%B0%D0%B2%D1%80%D0%BE%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B5-%D0%B4%D0%B0-%D1%81%D0%B5-%D0%BD%D0%B0%D1%81%D1%82%D0%B0%D0%BD%D1%8F%D1%82-%D0%B2-%D1%81%D0%B8%D1%80%D0%B8%D1%8F-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Сирия е страна, разкъсвана от кървави конфликти, където се сблъскват интересите на многобройните участници и, както се вижда от последните събития в северната част на нейната територия, място, където двама съюзници в НАТО, Турция и САЩ, преследват противоположни цели. Руският външен министър Сергей Лавров смята, че ситуацията с кюрдите подчертава \"късогледството\" на политиката на САЩ, както заяви той в интервю за Euronews.   Първият дипломат твърди, че през последните години \"Американските специални сили и военни подразделения са в Сирия незаконно, без покана от легитимното правителство или мандат на Съвета сигурност на ООН\". Той припомни, че \"от самото начало, Вашингтон се застъпи за кюрдите и не обърна внимание на недоволството на Турция.\"   Лавров подчерта, че Анкара е заявила неведнъж, че се противопоставя \"точно кюрдите да вземат под техен контрол границата между Сирия и Турция, но през този период, американците са въоръжавали, последователно и масивно, кюрдските милиции, игнорирайки турската позиция.\" Не толкова отдавна, САЩ обявиха, че ще формират гранична сила с 30,000 членове съставена от кюрди, така че последните събития не са голяма изненада.   Руският външен министър оценява, че \"вероятно стратегията на САЩ е да се настанят в Сирия завинаги със своите въоръжени сили. Същото искат да направя сега в Ирак и Афганистан, противно на по-рано направените от тях обещания\".   Той също така предупреди, че Вашингтон насочва ситуацията да \"се отдели по-голяма част от сирийската територия от останалата част на страната, в нарушение на суверенитета и целостта на Сирия със създаването на няколко автономни органа на местната власт, подкрепяни от Кюрдите. Но това е много опасна игра, която може да причини проблеми в други държави, в които се намира този народ\".   Що се отнася до въпроса за диалог между Русия и САЩ, Лавров подчерта, че се извършва по \"много прагматичен начин: Ние се опитваме да ги накараме да се замислят за да останат в сила обещанията им, че са в Сирия изключително за борба срещу ислямската държава. \"   При разглеждането на сътрудничеството между Русия, Турция и Иран, Лавров заяви, че Сирия сега трябва да \"довърши това, което започна, когато администрацията на Барак Обама се оказа напълно безсилна да изпълни споразуменията за спиране на огъня, постигнати от Москва и Вашингтон\".   След това \"ние нямахме друг избор, освен да работим с тези, които държат на думата си и, въпреки всички различия в подходите, са ангажирани с намирането на общи позиции за нормализиране, което ще запази Сирия като единна държава\", каза руският дипломат.", "date": "2018.02.18", "title": "Лавров: \"Американската стратегия е да се настанят в Сирия завинаги\""}
{"url": "http://www.classa.bg/%D1%81%D0%B2%D1%8F%D1%82/item/378715-%D0%B0%D0%B2%D1%81%D1%82%D1%80%D0%B8%D1%8F-%D0%BF%D1%80%D0%B5%D0%BC%D0%B0%D1%85%D0%B2%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0-%D0%BF%D1%83%D1%88%D0%B5%D0%BD%D0%B5", "text": "Много западни държави забраниха пушенето в барове, ресторанти и други обществени места, но Австрия реши да действа в разрез с общата тенденция.     В рамките на приетия през 2015 г. закон, през май в Австрия трябваше да се забрани напълно пушенето на обществени места, но новото правителство сформирано от консерваторите от Народната партия и десните от Партията на свободата, се отказаха от тези планове.     Инициатор на отмяната бе лидерът на Партията на Свободата, вицеканцлерът Хайнц-Кристиан Щрахе, който обяви през януари в парламента, че забраната за пушене ограничава свободата на избор на гражданите.", "date": "2018.02.18", "title": "Австрия премахва напълно забраната за пушене"}
{"url": "http://www.classa.bg/%D1%81%D0%B2%D1%8F%D1%82/item/378716-%D1%82%D1%83%D1%80%D1%86%D0%B8%D1%8F-%D0%B8%D0%BD%D0%BA%D0%B0%D1%81%D0%B8%D1%80%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%B7%D0%B0%D0%B3%D1%83%D0%B1%D0%B8-%D0%B2-%D1%81%D0%B8%D1%80%D0%B8%D1%8F", "text": "По последни данни са загинали над 30 турски военнослужещи и над 70 са ранените.  В Сирия в началото на седмицата загинаха 11 турски военнослужещи по време на операцията срещу кюрдите, съобщи агенция Anadolu с позоваване на Генщаба в Анкара. Двама от тях са жертви от разбития вертолет Т129 АТАК в провинция Хатай.        Кюрдите още в края на януари се похвалиха, че са унищожили 83 противници в селищата Айн Дакне и Белуле. Телата на 66 убити и много трофеи се намирали в ръцете на кюрдите, обявил техният представител. В потвърждение кюрдското опълчение разпространява видеозапис с телата на убитите. YPG не съобщава за своите загуби. Днес разбираме, че кюрдски отряди напускат Дейр ез-Зор и заминават за Африн срещу турците.  „Отрядите за народна самоотбрана” (YPG),които са под пълен американски контрол са изведени от районите, контролирани от коалицията на САЩ източно от река Ефрат.        Те са предали контрола над териториите на частите на „Военен съвет на Дейр ез-Зор” (DMC),които са откровени терористи, поддържани от Вашингтон.  Подразделенията на „Военен съвет на Дейр ез-Зор” се състоят от отряди на Свободната сирийска армия и от джихадисти, които преди това воювали в редовете на Хайят Тахрир Аш-Шам» (Джебхат ан-Нусра, преди Ал Кайда) и ИД.  YPG изтеглили основната част от своите сили от Дейр ез-Зор за прехвърлянето им в кантона Африн, срещу турската армия.   Тук идва и любопитното! Сирийските правителствени войски в най-близките дни ще заемат граничещия с Турция кантон Африн по договореност с кюрдите, съобщи арабската телевизия Ал-Маядин. Снощи телевизията съобщи, че кюрдите и официален Дамаск се договориха за въвеждане на сирийска войска в Африн с цел защита териториалната цялост на страната от интервенцията на турската армия и нейните съюзни формирования. Кюрдите клекнаха пред Русия и Асад. Представител на Държавния департамент на САЩ съобщил, че не са в курса на тези събития. Пентагонът също се въздържал от коментари.   Изглежда Русия успява да наложи волята си и в този вътрешно-натовски конфликт.  Москва отдавна предложи на кюрдите в Африн да преминат под знамената на сирийската армия и да предадат административното управление на Дамаск. В замяна Русия обещала да разубеди Турция да не провежда операция „Маслиново клонче”,разкри официалният представител на кюрдската партия „Демократичен съюз” (PYD) Алдар Халил. Кюрдите обаче отказали да си дават териториите и възнамерявали да се защитават сами.  Очевидно не успяват да се защитават сами с американската помощ и склониха глава.  PYD не е поддръжник за пълното отделяне на сирийската част на Кюрдистан, а за по-широка автономия. За официален Дамаск този вариант е неприемлив. Кюрдите били готови да се влеят в армията на Асад, но категорично бяха отказали да загубят самостоятелността си. Ще видим какъв ще е развоят на събитията.   САЩ искаха да изграждат квазидържавата Сирийски Кюрдистан вътре в границите на Сирия. Вашингтон очакваше благоприятно развитие, но изглежда изтърваха духа от бутилката.  ", "date": "2018.02.18", "title": "Турция инкасира сериозни загуби в Сирия"}
{"url": "http://www.classa.bg/%D1%81%D0%B2%D1%8F%D1%82/item/378717-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D0%B8%D0%B7%D1%80%D0%B8%D0%B3%D0%BD%D0%B0-%D0%BF%D0%B0%D1%80%D0%B0-%D0%B8-%D0%BF%D0%B5%D0%BF%D0%B5%D0%BB-%D0%BD%D0%B0-700-%D0%BC%D0%B5%D1%82%D1%80%D0%B0-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE", "text": "Две забележителни изригвания на пара и пепел на 700 метра височина представи вулканът Попокатепетъл, след земетресението с магнитуд 7.2 в Мексико. Това съобщи Службата за гражданска защита в Пуебла на своя акаунт в Twitter.   Първата емисия на вулкана е регистрирана в 18:25 (местно време), по-малко от един час след първоначалното земетресение. Втората проява на Попокатепетъл, разположен на 72 километра югоизточно от Мексико Сити, бе в 19:18 часа.   \"Емисиите на водна пара и пепел от вулкана Попокатепетъл, са на височина около 700 м \", се казва в изявлението на организацията.   Мощнното земетресение с магнитуд 7.2, чийто епицентър е бил разположен в Сантяго Пинотепа Насионал (щат Oaксaкa), е имал най-малко 225 вторични труса, разтърсили градовете Мексико, Оаксака, Гереро и Морелос както и щата Мексико, причинявайки материални щети на домове и фирми. Има съобщения за жертви от земетръса.", "date": "2018.02.18", "title": "Вулканът Попокатепетъл изригна пара и пепел на 700 метра след земетресението"}
{"url": "http://www.classa.bg/%D1%81%D0%B2%D1%8F%D1%82/item/378722-%D0%BA%D0%BE%D1%81%D0%BE%D0%B2%D0%BE-%D0%B4%D0%B2%D0%B5-%D0%BA%D1%80%D0%B0%D1%87%D0%BA%D0%B8-%D0%BD%D0%B0%D0%BF%D1%80%D0%B5%D0%B4,-%D0%B5%D0%B4%D0%BD%D0%B0-%D0%BD%D0%B0%D0%B7%D0%B0%D0%B4", "text": "                В южния край на моста над река Ибър в разделения град Косовска Митровица група студенти чакат ръководителката на курса по английски Лорида Садику, която също като тях е студентка. Те са косовски албанци като нея и всеки един от тях е на не повече от 20 години. В най-младата държава в Европа живеят предимно млади хора - повече от половината население са хора на възраст под 30 години.   Митровските студенти, за които става дума в нашия репортаж, прекосяват този ден заедно моста, известен и извън границите на Косово като \"мост на разделението\". Той свързва южната албанска част и северната сръбска част на град Митровица. И до днес по протежението на реката Ибър в северната част на Косово минава границата, разделяща хората според тяхната етническа принадлежност.   Курсът по английски, организиран от хуманитарната организация Community Building Mitrovica (CBM), се провежда в частен университет в доминираната от сърбите северна част на Митровица, където и до ден-днешен не признават независимостта на Косово. Именно натам са се насочили младите косовски албанци от южната част на града. В курса участват същи сърби от Северна Митровица. \"Разбира се, целта е не само да учат английски, а и да вършат нещо заедно\", посочва ръководителката на проекта Наташа Савелич. Дори и десет години след обявяването на независимостта на Косово все още е непривично млади албанци и сърби да правят нещо заедно в етнически разделения град.       Лорида Садику разказва, че леля ѝ живее в малък квартал с преобладаващо албанско население в северната, сръбска част на Митровица. \"Посетихме я у дома ѝ за пръв път през 2006 година - седем години след войната в Косово, прекратена с въздушните удари на НАТО срещу Сърбия\", разказва Садику. След това леля ѝ цели шест години не посмяла да отиде да ги види в южната част на Митровица. За да го направи, е трябвало да мине по моста на разделението.     \"Късче свобода\" за Садику е това, че тогавашното време вече е отминало. Сръбският й колега Лазар Живкович, който преподава английски на сърби, стои до нея и като че ли не вярва на разказа ѝ. Защото според него албанците не са имали никакви проблеми в сръбските анклави на Косово. И обратното. Истина е обаче, че десет години след обявяването на независимостта младото, следвоенно поколение косовари е далеч по-мобилно от това на своите родители. А за по-възрастните почти нищо не се е променило.   На Митровския мост при добро време се разхождат по-възрастни мъже, някои от тях носят традиционното албанско кече. ЕС инвестира много пари, за да може мостът да се превърне в място за сближаване. Но по него автомобили и досега не се движат. Отляво и отдясно на пътното платно има колоездачни пътеки, каквито има и на други места в Европа. Само че тук никой не ги използва. Само по пешеходните пътеки ще видите хора, които се разхождат. Само че малко преди сръбската част на Митровица по-възрастните се връщат обратно. Точно от мястото, където стърчат останките от разделителната бетонна стена, издигната навремето по поръчка на градската управа на сръбска Митровица.   В южната част на Митровица, недалеч от моста, има спортен център. Над входа му виси надпис: \"Построен със средства на Европейския съюз\". Само че и до ден-днешен басейнът в него не работи. Покривът тече. Сградата, предвидена за нов търговски център, е част от комплекса. Само че никой не я наема.   \"Наемите са твърде скъпи\", казва пазачът на отсрещния паркинг. Но никой не е наясно какъв точно е проблемът. Всеки обаче знае едно нещо и ако попиташ, всеки ще ти каже, че е построена от ЕС.   Също с европейски средства, както и с помощи от международни организации, косоварката Валдете Идризи е основала след войната организацията CBM, чиято цел е да събира и сближава хората. Идризи е отраснала в сръбската част на Митровица, по време на войната била прогонена от сръбските войници. На местните избори миналата година Идризи издигнала кандидатурата си за кмет на града и на първия тур била фаворитка, само че на втория тур загубила срещу кандидата на опозиционната Албанска националистическа партия. Кандидатурата на Идризи била издигната от управляващата тогава партия на президента Хашим Тачи, когото мнозина обвиняват в корупция. Може би затова Идризи е загубила изборите.   Мнозина, най-вече младите хора, са изгубили вяра, че политиците ще изпълнят обещанията си. Десет години след обявяването на независимостта, нещата в Косово продължават да си вървят все по същия начин: две крачки напред, една назад.", "date": "2018.02.18", "title": "Косово: две крачки напред, една назад"}
{"url": "http://www.classa.bg/%D1%81%D0%B2%D1%8F%D1%82/item/378718-%D0%BA%D0%BE%D1%82%D0%BA%D0%B8%D1%82%D0%B5-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%BA%D0%B0%D1%82%D0%B0-%D0%B8-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BC%D0%B2%D0%BD%D1%80-%D1%81%D0%B5-%D1%81%D0%B1%D0%B8%D1%85%D0%B0", "text": "Котката \"Лари\", главен ловец на мишки в офиса на британския премиер, Тереза Мей, се сби на 16 Февруари с колегата си \"Палмерстън\" от Министерството на външните работи на Великобритания.   Битката на животните, които са с официални длъжности в съответните институции, е била заснета. Кадърът показва поражението на \"Лари\": няколко кичура от козината й били изтръгнати от \"Палмерстън\", по-младата котка.   Конфликтът на котките получи в социалните мрежи неочаквано значение, свързано с Брексит.   За потребителите тази борба е символична и отразява състоянието на британската политика. Журналист незабавно изстреля етикета #BrexitMetaphor (\"метафората на Брексит\"), който за кратко време стана вирусен.", "date": "2018.02.18", "title": "Котките на министър-председателката и на британското МВнР се сбиха"}
{"url": "http://www.classa.bg/%D1%81%D0%B2%D1%8F%D1%82/item/378719-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B2-%D1%81%D0%B8%D1%80%D0%B8%D1%8F-%D1%82%D0%BE%D0%BA%D1%81%D0%B8%D1%87%D0%BD%D0%B8-%D0%B3%D0%B0%D0%B7%D0%BE%D0%B2%D0%B5", "text": "Турската армия е използвала токсични газове в рамките на своята военна операция Маслинова клонка срещу кюрдската милиция в Африн. Най-малко 6 души са хоспитализирани със симптоми на асфиксия, съобщава сирийската национална агенция SANA, цитирайки директора на болницата.   \"Шест цивилни са приети в спешното отделение със симптоми на задушаване в резултат на използването на снаряди с отровен газ от турския режим в град Аранда\", цитира агенцията думите на директора на болницата, Джоан Мохамед.   Директорът на болницата заяви, че четирима от тях са стабилни, а двама са в критично състояние, тъй като за момента не е определен видът на вдишания от жертвите газ.   От своя страна, говорителят на кюрдската милиция Рейзан Кеду езаявил, че турската армия като част от своята офанзива в района на Африн употребява забранени от международни конвенции оръжия.   \"Турската армия разполага със самолети, танкове, ракети и използва оръжия, забранени от международната конвенция: напалм и снаряди с хлорен газ\", каза той.   Сирийският град Африн е центърът на турската военна операция, която започна на 20 януари, след обявяването на плана на САЩ за създаване на кюрдска гранична охранителна сила. Връзката между кюрдските милиции и Вашингтон е една от причините за влошаването на двустранните отношения между Съединените щати. и Турция. Дамаск категорично осъди действията на Турция в Африн и припомни, че този град е неразделна част от Сирия.", "date": "2018.02.18", "title": "Турските сили използват в Сирия токсични газове"}
{"url": "http://www.classa.bg/%D1%81%D0%B2%D1%8F%D1%82/item/378720-%D1%80%D1%83%D1%81%D0%B8%D1%8F-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B7%D0%B0-%D0%B0%D1%80%D0%BA%D1%82%D0%B8%D0%BA%D0%B0", "text": "Тестовете на нова руска зенитна система Тор-M2DT, разработена за екстремните климатични условия на Арктическия регион, успешно приключиха на полигона в Капустин Яр, в югозападната част на Русия. Системата Toр-M2DT прихванаха две симулирани круизни ракети.   \"В неблагоприятните условия на смущения, бойният автомобил откри огън по две цели едновременно във въздуха, симулиращи крилати ракети,\" информира руското министерство на отбраната.   При изстрелване на ракетите с интервал от четири секунди, Toр-M2DT незабавно промени местоположението си, за да избегне възможна атака. След това, за по-малко от три минути, комплексът премина от мобилна към бойна позиция и отново сканира въздушното пространство, в търсене на възможни цели.   Освен това, по време на тестовете комплексът бе замръзнал, напълно покрит с лед, което не повлия на бойните му способности. През останалата част на тази година системата Toр-M2DT ще бъде интегрирана в едно от звената на Северния флот, добавиха от руското министерство.   Toр-M2DT е оборудвана с 16 ракети земя-въздух. Тя може да унищожи всяка цел, която лети в надморска височина до 10 километра и в радиус до 15 километра. Този комплекс е проектиран специално за районите на Арктика и Далечния север и е в състояние да работи в най-неблагоприятните климатични условия до -50 ° С.", "date": "2018.02.18", "title": "Русия успешно тества нова система за противовъздушна отбрана за Арктика"}
{"url": "http://www.classa.bg/%D1%81%D0%B2%D1%8F%D1%82/item/378714-%D1%80%D0%B0%D0%B7%D0%BA%D0%B0%D0%B7%D1%8A%D1%82-%D0%BD%D0%B0-%D0%B5%D0%B4%D0%B8%D0%BD-%D0%B1%D0%B5%D0%B7%D1%81%D0%BC%D1%8A%D1%80%D1%82%D0%B5%D0%BD-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5%E2%80%A6", "text": "              Появи се лекар. Той не откри нищо нередно, като каза, че тялото ми работи като часовник. Но след като взеха кръв от пръста ми, раничката се затвори само за секунда. За щастие лекарят не обърна внимание. Като се върнах у дома се убодох нарочно. Беше страшно, но нищо не се случи. От раничката изтече капка кръв, а след това се затвори бързо. С мен нещо не е наред.   Напълно загубих чувството за глад и сън. Както се оказа, аз спокойно мога да прекарам цяла седмица без храна и вода, и нищо ми няма. Интересно качество. Но навиците , изработени през годините, напомнят за себе си. Понякога ми се иска да хапна нещо вкусно, сладолед или пържено месо. Не, защото ми се яде, а само заради вкуса.   Днес се случи непоправимото. Днес аз трябваше да умра за втори път в живота си. Пътувахме с моето момиче късно през нощта по планински път. Бях толкова увлечен от нея, че не забелязах завоя и излетях от пътя. Колата потъна в бездната. Помня само, че в последния момент прегърнах своята любима и извиках нещо. Събудих се, недалеч от тази купчина метал, която преди беше кола. Не можех да опазя момичето. А по мен нямаше и драскотина.   Тези 10 години, които прекарах на служба, ме направиха истински боец. Изучих науката за оцеляване, а с моите възможности ми беше много по-лесно, отколкото на другите. Службата в горещи точки ми помогна да избягам от мислите на тема кой съм. Когато си под обстрел, на никой не му пука какво е миналото ти и какви специални умения притежаваш. Основното нещо е тук и сега.         За мен, моят полк бе второто ми семейство. Но не мога да им кажа, че по време на нашите нощни нападения са ме убивали 5 или 6 пъти. Всъщност не помня точно колко. За щастие след завръщането си в базата, аз бях в състояние да обясня защо по мен няма и драскотина. А и малко ги интересуваше това. Жив, и това е . Без фалшива скромност мога да каже, че в крайна сметка аз дори станах на групата нещо като талисман, който носи късмет. Ха! Как ми се иска да беше така. Всички момчета го вярваха, докато на нашата позиция не падна ракета. Естествено всички загинаха. С изключение на мен.   Как бързо се разраства човечеството. Като че ли бе вчера, бяхме малко повече от 7 милиарда, а за някакви си непълни 100 години ние вече сме 20! Мисля, че това се дължи на безпрецедентния технологичен пробив в областта на медицината, компютърните технологии, биоинженерство. За да се спасят от глада, хората започнаха проучване на морското дъно, построиха морски ферми и жилища на достъпни цени под водата. Появиха се първите подводни мегаполиси.   Но с градовете на Луната, уви, нищо не се получи. След като се сдоби с компютри, човечеството загуби всякакъв интерес и стремеж към звездите. Сега всеки има имплант, който свързва всички хора в единна информационна мрежа. Разговори сега се използват само в качеството на добър вкус и се опитват да ги сведат до минимум. По принцип се използва така наречената „Телепатия“. А по-точно специалната програма, която ви позволява да прехвърляте мисли един към друг. Не мога да кажа дали това е добро или лошо. Но хората сами избират своето бъдеще.   Колко скучен става животът. Изглежда че имам всичко. Имам фирма, която за 1000 години история придоби такава известност, че може да се конкурира с някои държави. Аз не говоря за печалбата от нея, защото всеки ден се ражда човек, на който са му необходими комплекти от платки, чипове и невроинтерфейси за да се интегрира в обществото. А в тези части – моята фирма има пълен монопол. Жени, влияние, връзки, власт, всичко става маловажно. Всичко, което преди ме вълнуваше – мина на заден план, останаха само някои приятни спомени. Единствената утеха, която намирам за себе си – това е науката. Тя ми доставя истинско удоволствие със своята непредсказуемост. Не е известно какви открития ще бъдат направени за някакви си 100 години.   Годините минават покрай мен. Не че винаги съм искал да бъда отшелник, но, уви, се оказа, че всички мои приятели умират преди да могат да оставят у мен нещо запомнящо се. Серия от запознанства, хора, имена, дати – сега нищо не означават за мен, сливайки се в една сива, монотонна боя, която сега представлява цялото ми съществуване. Мода, музика, литература, всичко което преди ме забавляваше, сега ми се струва повторение на това, което се е случвало преди.   Не толкова отдавна, преди няколко века, човечеството отново направи скок в научния прогрес. Хората завладяха космоса и век по-късно целият научен и технологичен потенциал заработи в насока напускане на Земята. Така и стана – огромни космически кораби заминаха в необятността на космоса, оставяйки след себе си прашен, уморен свят – люлката на човечеството. Аз останах тъй като реших, че нямам място в новия свят.   Вчера … А може и да не е вчера. Не си спомням. Имаше ледена епоха, която продължи може би един ден, час, може би един век. Не знам. Аз отдавна спрях да се интересувам от времето. И защо да ме интересува, след като няма власт над мен. Скитайки из заснежената пустиня, аз се опитвам да намеря нещо, което може да привлече вниманието ми, но напразно.   Видях как животът умираше. Видях как заради ледниците или суша, умират цели видове. В резултат на всички бедствия, които преживях, ме осени мисълта, че съм съвсем сам на тази планета. Имаше вода, слънчева светлина, приемлива температура. А нямаше живот, освен мен. Но един ден се случи нещо, което промени нормалния ход на нещата. Кръв. Нормална кръв, която тече във вените , по абсурдна случайност капна във водата на океана. Отначало аз не обърнах никакво внимание на това, но след известно време забелязах някакви същества, наподобяващи риби, които скачаха на брега.   И тогава аз се зарадвах, че отсега нататък няма да съм сам. Ще мине известно време и отново ще чуя и видя нещо ново, нещо, което ще ме изненада. Може би дори ще науча нещо от тези нови, все още непознати за мен същества. Ще бъде чудесно. Просто трябва да се изчака малко. Но с това   се справям много добре.    ", "date": "2018.02.18", "title": "Разказът на един Безсмъртен. От първо лице…."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378710-%D0%BB%D1%83%D0%BA%D0%BE%D0%B2-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%BB%D0%B5%D0%B3%D0%B8%D0%BE%D0%BD%D0%B5%D1%80%D0%B8-%D0%B0%D1%80%D1%85%D0%B8%D0%B2%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82", "text": "На пресконференция тази седмица, организаторите на Луков марш 2018 отрекоха, че генералът, в чиято чест се провежда този марш, е бил антисемит – те дори заявиха кошмарното “някои от най-добрите му приятели бяха евреи”. \r\n \r\n \r\n   \r\n \r\n Пред заплахата от разобличението на Христо Луков през всичките 15 години от провеждането на първия марш, неговите поддръжници отхвърлиха обвиненията в антисемитизъм или нацизъм, настоявайки, че отбелязват паметта му въз основа на предполагаемия му статут на герой от Първата световна война. \r\n   \r\n   От 1933 г., Луков е основател и лидер на първия Съюз на младежките национални легиони, който по-късно се преименува на Съюз на българските национални легиони, известни още като Легионерите. Пет години след основаването на Легионерите, той е бил уволнен от поста министър на войната за критиките си към правителството и едновременно с това е бил изпратен във военния резерв. \r\n   \r\n   Луков остава лидер на Легионерите до атентата през февруари 1943 г., дело на група партизани-комунисти. През 1941 г., България се присъединява към Страните от Оста, след като антисемитският Закон за защита на нацията вече е влязъл в сила. Но Легионерите критикуват правителството, че не е достатъчно твърдо с евреите. Луков, който ентусиазирано подкрепя съюза с Хитлерова Германия, е бил награден с Железен кръст от тази страна през 1939 г., седем години след като Фюрерът идва на власт. \r\n   \r\n   След преглед на архива обаче, отричането на антисемитизма става твърде неприемливо. Легионерите са имали “вестник”, наречен „Народен водач”, който на 15 август 1941 г. публикува статията “Двата врага”. \r\n   \r\n   “Два врага има човечеството, чието разгромяване провидението отреди за непобедимата армия на нац.-социалистическа Германия: световната плутокрация и международното еврейство,” пише статията. “Разгромяването на тези два врага ще гибелъта и на всичките им роби – масонство, комунизъмъ и т.н.” \r\n   \r\n   Съгласно тази статия, “за нас не е чудно, че въ борбата си срещу цивилизацията и културата майка и рожба са си подали ръка”. И още, че “лордовете и еврейските царе на капитала са напрегнали умъ и сили, за да подкрепят послушните си чеда по света – масонство и комунизъм”. \r\n   \r\n   В статията също се казва, че, “те са изпратили опитни наставници, ръководители и учители, за да ги предварятъ от грешки и отстъпление от послушанието,” добавяйки – може би неизбежното – твърдение “Това историята го доказва”. \r\n   “Нима има още заблудени, които да не знаят, че създателят на комунизъма е евреина Карлъ Марксъ (Мордохай), че първенците и вдъхновителите на всички еврейски погромища са чистокръвни евреи?”…”Трябва ли да споменаваме, че създателите и началниците на международното масонство са пак чистокръвни евреи?” \r\n   Мастилото върху хартията проповядва идеи, които в тази интернет епоха са тъжно познати от по-жестоките кътчета на екстремистките уеб сайтове: “Ние, българите ще изпълнимъ дълга си, като хора – носители на напредъка, ако спомогнем за разгромяването на тези два врага нашата родина”. \r\n   “Под никакъв предлог не може да се намира дори едно само ъгълче, в което да се задържа еврейско-болшевишка и масонско-плутократична плесенъ.” \r\n   Съгласно текста, „това ще стане, когато просветим и раздвижим народа и предпазен от заблуди и родоотстъпничество, го правим строител на нова България, съобразно изказаните начала“. \r\n   В статията се казва, че сигналът за това е бил даден преди 10 години (очевидно, аритметиката на писателя е била толкова слаба, колкото и разбирането му за реалността) с първата “проповед” на Легионите “срещу еврейството, комунизма и масонството”. \r\n   Какво биха казали предполагаемите “най-добри еврейски приятели” на Луков за това многословие в официален орган на движение, на което той е ръководител? По времето, когато това е било публикувано, Законът за защита на нацията вече е бил в сборниците със закони, заедно с последвалото антисемитско законодателство, което лишава българските евреи от всякакви права и ги подлага на конфискация на имущество и специални данъци. \r\n   \r\n   Ето един брой на „Мощ” от февруари-март 1933 г., списанието на Съюза на младежките национални легиони, което само се описва като “издание за фашистко просвещение на младите последователи на…Легионите”. \r\n В редица статии, включително една за историята на фашизма, списанието разделя идеите на деструктивни (комунизъм) и конструктивни (фашизъм). \r\n   Една статия, наречена “Духът на църквата”, не пести похвалите си за Българската православна църква като високо почтена. Може би това е единственото, с което някой може да се съгласи с „Мощ” (което, между другото, се превежда като “Сила”) – но не поради редакторската политика на списанието. През следващите години, с кулминация през 1943 г., Светият синод на Българската православна църква е благороден глас срещу антисемитизма и водач на спасителния процес на българските евреи от лагерите на смъртта на Холокоста. \r\n   „Мощ” отделя значително място на страниците си за защита на отмяната на демокрацията на общинско ниво, в контекст, който предполага, че авторите нямат особено високо мнение за демокрацията. В друга статия списанието предлага отмяна на назначените от правителството комисии, описвайки ги като неефективни и корумпирани (всеки, който иска да проследи паралелите в страната в настоящия момент, трябва да си спомни тези дати от 1933 г.), и предлага фашизма като алтернатива… \r\n   Противниците на Луков и на марша, кръстен на негово име, наред с всичко ще продължат да го наричат про-нацист. Защитниците му ще продължат да настояват, че обявяването му за антисемит е неоснователно опетняване. Те твърдят, че няма никакви доказателства той да е писал нещо антисемитско (все пак, някои от най-добрите му приятели са били евреи). А на 17 февруари, за 15-та поредна година, млади хора, облечени в черно, с факли в ръце ще маршируват по улиците в центъра на София. В края на краищата, те просто почитат един герой от войната. \r\n        ", "date": "2018.02.18", "title": "Луков и неговите легионери: Архивите говорят"}
{"url": "http://www.classa.bg/%D1%81%D0%B2%D1%8F%D1%82/item/378711-forbes-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B5-%D0%B1%D0%B8%D0%BB%D0%B0-%D0%BD%D0%B5-%D0%BB%D0%B8%D0%B4%D0%B5%D1%80,-%D0%B0-%D1%81%D0%B0%D0%BC%D0%BE%D0%B4%D0%BE%D0%B2%D0%BE%D0%BB%D0%B5%D0%BD-%D0%B8%D0%B4%D0%B8%D0%BE%D1%82-%D0%BE%D1%89%D0%B5-%D0%BF%D1%80%D0%B5%D0%B4%D0%B8-%D1%82%D1%80%D1%8A%D0%BC%D0%BF", "text": "  Това се вижда от картата, публикува в Туитър от британското издание  The Independent на  14 февруари, нагледно показваща, кои страни се считат за най-опасни за жителите на планетата                ", "date": "2018.02.18", "title": "Forbes: В очите на целия свят Америка е била не лидер, а самодоволен идиот още преди Тръмп"}
{"url": "http://www.classa.bg/%D1%81%D0%B2%D1%8F%D1%82/item/378712-%D0%BC%D0%BE%D0%B4%D0%B5%D1%80%D0%BD%D0%B8%D1%82%D0%B5-%E2%80%9C%D1%89%D0%B8%D1%80%D0%BB%D0%B8%D1%86%D0%B8%E2%80%9D-%D0%BF%D1%80%D0%B5%D0%BC%D0%B5%D1%82%D0%BD%D0%B0%D0%BB%D0%B8-%E2%80%9C%D0%B4%D0%B6%D0%B5%D0%B9%D0%BC%D1%81-%D0%B1%D0%BE%D0%BD%D0%B4%D0%BE%D0%B2%D1%86%D0%B8%D1%82%D0%B5%E2%80%9D-%D1%80%D1%83%D1%81%D0%BA%D0%B8-%D0%B0%D0%B3%D0%B5%D0%BD%D1%82%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB%D0%B8-%D0%BF%D1%80%D0%B5%D0%B4-%D0%B8-%D1%81%D0%BB%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D0%BC%D0%B8%D1%82%D0%B8%D0%BD%D0%B3%D0%B8-%D0%B2-%D1%81%D0%B0%D1%89", "text": "    Става дума за това, че те са влезнали преди изборите в САЩ и представяйки се за американци, са контактували с активисти от кампанията на Тръмп.  “Те се занимавали с операции, предназначени основно да съобщават за деликатна информация за Хилъри Клинтън, да омаловажават други кандидати като Тед Круз и Марко Рубио и да подкрепят Бърни Сандърс и кандидат-кандидатът Доналд Тръмп”.        Твърди се, че чрез социалните мрежи и под фалшива самоличност те са организирали про-Тръмп и анти-Клинтън митинги в Ню-Йорк и Флорида през лятото на 2016 г.  Руснаците платили на американска гражданка, за да се появи на митинг като пародия на Хилари Клинтън в затворнически дрехи, а на друг американец – да направи клетка, в която да я затварят на публични прояви.   След победата на Тръмп на изборите руската намеса чрез такива лица като палачинка се обръща на другата страна и се активизира в точно обратната посока – оспорване на резултатите от президентските избори и подготовка за организирането и провеждането на митинги срещу победата на Тръмп.   ————————-  ———————–   Няма как да не отбележа обаче, че руската шпионско-дезинформационна кампания е постигнала много успешно истинските си цели.  Заигравайки и с двете сили на политическата сцена и използвайки стремежът им към победа, тя успешно ги е манипулирала.  Сега американският елит е раздвоен както никога досега и се е оплескал взаимно с кал така, както никой друг не би го направил толкова успешно.  ***  По мое разбиране огромна отговорност за случилото се по този повод с него и за опитите за намеса в изборите си носи самият той.  Оказа се, че инструментариумите за такива кампании зад граница, измислени отвъд Океана, успешно са усвоени и от противниците на САЩ.  Разбра се, че не само чуждестранни елити попадат в такива клопки, но и американските заради лични или тактически цели се оказват изкушени да влязат в капана със сиренцето.   **** бел.: Щирлиц – съветски литературен и филмов герой, свръхуспешен агент на Кремъл. Обвинителният акт на Мюлер във връзка с тази афера: ", "date": "2018.02.18", "title": "Модерните “Щирлици” преметнали “Джеймс-Бондовците”: Руски агенти организирали пред- и следизборни митинги в САЩ"}
{"url": "http://www.classa.bg/%D1%81%D0%B2%D1%8F%D1%82/item/378713-%D0%BA%D0%B8%D1%82%D0%B0%D0%B9%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%BC%D0%B5%D0%BD%D1%82%D0%B5%D1%82%D0%B0%D1%82%D0%B0-%D0%B4%D0%BE-%D1%81%D1%83%D0%BF%D0%B5%D1%80%D1%81%D0%B8%D0%BB%D0%B0-%D0%B2-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8%D1%82%D0%B5", "text": "Джунгуанцун, технологичният хъб в северната част на Пекин, често е наричан \"Силициевата долина на Китай\". Само до преди 20 години този квартал беше по-популярен с непрекъснато никнещите пазари за полулегална електроника. Няколко многоетажни сгради бяха превърнати в открити пространства за продажба на какви ли не вещи - от камери, телевизори, DVD-плейъри и тостери, до танцуващи пластмасови фигури на Дядо Коледа и неонови вибратори.         Малка част от продуктите бяха произведени от марки като Samsung, Nokia или Canon. Повечето бяха  ментета, чиито странни брандове само наподобяваха оригиналните емблеми. Електрониката се сглобяваше в Китай, но с някои редки изключения не беше изобретена тук.     Имиджът на страната като \"империята на имитациите\" е запечатан дълбоко в съзнанието на западните общества.     Разбира се, властта не е способна да впрегне иновациите с един указ. Местните управници обаче намериха възможност да повлияят върху пазара на недвижимите имоти. Със серия от законодателни инициативи повечето наематели в Джунгуанцун бяха изгонени, а площите - разчистени.     В ремонтираните офиси се настаниха нови технологични компании, които изместиха търговците на евтина електроника. Пространствата се запълниха от стартъпи, инвеститори и дори юридически кантори, специализирани по патентно право.     По някои от коридорите все още може да попаднете на изоставени кашони с бежови клавиатури и лазерни принтери. Но тези остатъци от миналото сякаш напомнят за това колко бързо се променя Китай.     Останалата част на света също започва да обръща по-голямо внимание на индустрията, която инвестира в изкуствен интелект, геномика, дронове и др.     Кай Фу Лий (56 г.) е основател и главен изпълнителен директор на Синовейшън Венчърс, един от най-известните наематели в Чунгуанцун. Владее еднакво добре както мандарин, така и английски, умее да се ориентира както в китайската бизнес култура, така и в PowerPoint-матрицата на западните компании.     В момента инвестиционният му фонд влива средства и дава насоки на няколко от най-обещаващите технологични стартъпи на Китай, включително дизайнерът на самоуправляващи се автомобили Momenta, скенерът за разпознаване на лица Face++, и др.   Роденият в Тайван бизнесмен става докторант в университета Карнеги Мелън в Питсбърг през 80-те години, като се занимава с разработки на ранни прототипи на програми за машинно самообучение за последователно гласово разпознаване. Идеите му датират много преди корпоративните гиганти да решат, че изкуственият интелект може да има индустриално значение.   В САЩ Лий работи за Apple Computer като сътрудник по базови разработки. По-късно се връща в Китай, за да продължи да работи за американски технологични компании като Microsoft и Google, преди да създаде своя собствена инвестиционна фирма в Пекин през 2009 г. Чрез нея той се концентрира върху менторство на новото поколение китайски предприемачи, преди всичко - тези, които се занимават с изкуствен интелект.   Лий избира Китай като база за работа преди всичко зарадо огромния мащаб на пазара, свежия приток на капитали и \"предприемаческия дух\" на местните разработчици, които се опитват да наложат комерсиализацията на научните изследвания.     Конкурентът на Alibaba - jd.com вече експериментира с използването на дронове за достигането до селските райони на Китай.   В страната, в която чековите книжки и кредитните карти никога не са били особено популярни, разплащанията през мобилни телефони вече са се превърнали в норма.   През 2016 г. пазарът на мобилни транзакции в Китай е 50 пъти по-голям от този в САЩ. В момента тротоарите на Пекин и другите големи градове са пълни с милиони ярко оранжеви и жълти \"смарт\" велосипеди, които се активират от наемателите им с QR код от телефона. Таксите за ползване се плащат през двете най-големи дигитални платформи в Китай - Alipay и Wechat Wallet.     През 2014 г. Китай надмина Европа като дестинация за инвестиционния капитал според данни на PriceWaterhouseCoopers. В момента три от петте най-високо оценявани от пазара частни компании са китайски - транспортният гигант Didi Chuxing, производителят на мобилни телефони Xiaomi, и компанията за електронна търговия Meituan-Dianping.   Някои наблюдатели твърдят, че най-големите китайски интернет-платформи - Baidu, Alibaba и Tencent - всъщност започват работа като клонинги на американски компании от сорта на Google и eBay. И това е факт, но през последните години насоката на развитие се променя в съвсем други посоки.     Около 80 процента от 731-милионната потребителска база в Китай използват активно WeChat, като прекарват средно 66 минути на ден в платформата, за да си поръчват таксита, да плащат сметките си, да оставят гласови съобщения и др.   Ако сте чужденец в Пекин, вероятно ще се наложи да носите два смартфона. Един с приложения като Uber, Facebook, Amazon, Google, и втори - с китайски услуги като Didi, Weixin, Taobao и Baidu.   Китайското киберпространство е до голяма степен самодостатъчна екосистема, което означава, че повечето онлайн-потребители извън Китай нямат контакт с основните услуги, предлагани от местните компании. В много области на технологиите извън потребителския интернет, западните пазари отдавна използват произведени в Китай продукти, независимо дали го осъзнават или не.   Един от примерите е DJI - стартъп от Шънджън, който сам създава цял раздел от потребителски дронове, включително сериите Phantom и Mavic. Частната компания има същата пазарна капитализация като Dropbox (10 млрд. долара) и контролира близо 3/4 от пазара на дронове. 80 на сто от поръчките идват извън Китай. В момента производителят разработва модели, които могат да се използват за индустриални цели - кино, земеделие, спасителни операции и др.     Джауей Гу, включен в списъка на MIT Technology Review \"35 иноватори под 35-годишна възраст\" през 2016 г., се отдава на тази идея отдавна. Като инженер в Baidu той помага за разработването на местния отговор на Google Glass с интерфейс, който помага на хората с физически увреждания да командват компютри с глас или движение.   Преди две години напуска и създава собствена компания, наречена Ling. Казва, че съжалява, че Стив Джобс не е доживял да види в действие вълната на технологиите, базирани на изкуствения интелект. Според него, ако Джобс беше жив, не просто щеше да промени iPhone, но и щеше да вложи интереса си към дизайна и анимациите в интелигентни и интерактивни роботи.   Китайските компании дължат голяма част от напредъка си на огромното количество данни, които потребителите им генерират. Ръководителят на групата за разработка на гласови технологии в Baidu Джао Лиан казва, че    Този мащабен обем данни помага за по-бързото усъвършенстване на алгоритмите на изкуствения интелект. Екипът му в момента работи по \"далекообхватно гласово разпознаване\", което ще може да дешифрира команди, извикани или прошепнати от 3-5 метра разстояние. Този вид технологии биха създали възможност за гласово активиране на банкомати или машини за билети в шумни и претъпкани обществени пространства.   Бързината на развитие на тези нови технологии и все по-масовото използване на дигитални разплащания, сензори и камери, и събиране на данни постепенно ще размият границите между онлайн- и офлайн-световете. Това ще стане най-бързо и най-дълбоко в Китай.   Последствията обаче няма да бъдат усетени само тук. Големите китайски компании вече разполагат с огромни бази данни, които могат да се използват за експерименти с изкуствен интелект и да разработят функции, от които чуждестранните компании могат само да се учат.   Високите заплати и като цяло стимулиращата държавна политика помагат на Китай да събира някои от най-големите таланти в сферата на изкуствения интелект. През януари 2017 г. бившият мениджър от Microsoft Ки Лу се присъедини към Baidu, където ръководи AI-подразделението, включително разработките на автономни коли.     Развиващата се технологична динамика между Китай и останалия свят е смес от завист, конкуренция и конфронтация. Продуктите, разработени в Китай, вече се продават в най-големите вериги за потребителска електроника в САЩ и Европа. Все по-масовата употреба на смарт-устройствата също повдига въпроси за сигурността и безопасността на данните.   Именно този въпрос ще се превърне в огромен проблем, който технологичните гиганти ще трябва да решат в глобален план. В крайна сметка, не просто уменията, а мащабът ще бъде факторът, който ще даде предимство на Китай в този нов свят.", "date": "2018.02.18", "title": "Китайското чудо: От държавата на ментетата до суперсила в технологиите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378706-%D1%80%D0%B8%D1%82%D0%B0-%D0%BE%D1%80%D0%B0%D0%B2%D0%B1%D0%B5%D1%81%D0%B8-%D1%81%D1%8A%D1%80%D0%B1%D0%B8%D1%82%D0%B5", "text": "Известната британска певица с косовско потекло Рита Ора преди няколко дни обяви, че пристига в Косово, където ще вземе участие в честването на 10-годишнината от независимостта му, пишат сръбски медии.      Вчера тя изнесе концерта си в Прищина. Това разлюти здраво многобройните й фенове в Сърбия. \"Много съм възбудена, че ще бъда с вас в Косово, за да отпразнуваме 10 години от независимостта на 17 февруари!      За да почета парада, направих свои дизайнерски потници, които можете да си купите за спомен от това как тази нощ ще прекараме заедно,\" обяви Рита в Инстаграм.      С тези си думи и появата си в Косово певицата вбеси сръбските си фенове. Докято някои въодушевено я поздравяваха за идването й, имаше и много коментари, че повече не е добре дошла в Сърбия и дори, че вече с кариерата й е свършено.", "date": "2018.02.18", "title": "Рита Оравбеси сърбите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378707-%D0%B4%D0%B2%D0%BE%D0%B9%D0%BA%D0%B0-%D0%B7%D0%B0%D1%81%D0%BF%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%B5%D0%BA%D1%81", "text": "Посетители на английски плаж искали да се насладят на хубавото време, но наместо това станали свидетели да твърде неприятна сцена, пише Мирър. На пясъка лежали чисто голи момиче и младеж, които, видно по всичко, заспали по време на полов акт. \r\n   \r\n   Очевидците заснели двойката на видео и го качили в мрежата.  \r\n   \r\n   На кадрите се вижда как младежът, който е със смъкнати панталони, спи направо върху брюнетката, която е с вдигната рокля. Мястото, където е заснето видеото още се изяснява. \r\n      ", "date": "2018.02.18", "title": "Двойка заспа по време на секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378708-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Всеки пети човек, който работи в британския парламент, е бил подложен на сексуален тормоз поне веднъж през изминалата година. Това сочи доклад, предоставен на The Independent. Отбелязва се, че 1377 членове на парламента са участвали в проучването, в резултат на което е установено, че 39% от анкетираните постоянно са подлагани на тормоз и сексуален тормоз.      Жените, работещи в Уестминстър е два пъти по-вероятно да станат жертви на тормоз. В някои случаи те признават, че тормозът не е бил само на психическо ниво, но са били и изнасилвани.    По думите на автора на доклата, независимо какви мерки ще бъдат приети, е важно сега сътрудниците на парламента да почувстват, че могат да разкажат какво се е случило с тях без да загубят работата си.      На 1-ви ноември миналата година министърът на отбраната Майкъл Фалън напусна поста си, след като бе обвинен в сексуален тормоз от журналистка. Няколко дни по-късно депутат от Лейбъристката партия Калвин Хопкинс прекрати работата си в британския парламент поради подозрения за сексуален тормоз.      27-годишната Ава Етемдзаде твърди, че 76-годишният политик й изпраща неприлични послания по телефона. По-специално той я нарича \"привлекателна\" и \"красива млада жена\".", "date": "2018.02.18", "title": "Най-големият секс скандал в британския парламент"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378709-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Днес, ще бъдете толкова очарователни, че ще привлечете към себе си, много добри и светли хора. Дори няма да ви се наложи да говорите или молите някого. Всичко това, ще направи вашата открита усмивка и огромния ви чар. Вечерта, е възможна среща с дългогодишен приятел. Само не прекалявайте с алкохола. Възможно е объркване в чувствата и разочарование в любовта. Е, не винаги всичко става така както искаме. Но с финансите и работата, всичко ще е отлично. Шефовете, могат да ви предложат нов проект или да ви командироват в чужбина. Трябва също да се погрижите за здравето си, защото към вечерта, някои хронични заболявания, могат да напомнят за себе си. Лесно ще намирате изход от всяка трудна ситуация. Най-интересното е, че дори няма да имате нужда от помощта на приятелите си. Интуицията, ще ви каже как да се държите във връзката си с любимия човек. Но не забравяйте, че ако постоянно спорите с него, ще влезете в път без изход. В общуването с роднини, потърсете компромис. Очаква ви, щастлив изход от съвместна работа с приятели. Няма да съжалявате, че сте започнали да работите заедно. През деня, може да се заемете с почистване, ремонти и закупуване на продукти за дома. Пари, ще имате достатъчно, но все пак трябва да контролирате разходите си. Очаква ви романтична разходка извън града. Ако отдавна сте търсили благоразположението на избраника си, сега ще сте готови на всичко. С роднините може да възникне конфликт, ако не изпълните дадено обещание. Спорове могат да възникнат, поради нерешени жилищни проблеми. Вечерта самочувствието ви, ще спадне. Очаква ви успех в работата, както и чудесни взаимоотношения с колегите. Несъмнено ще бъдете лидер в решаването на важни проблеми. За експерименти в любовта, сега не е времето, опитайте се да запазите това, което имате. Във финансовата сфера, проблемите ще се разсеят като дим и ще получите повече пари, отколкото сте очаквали. Предстои да посетите културни събития, а вечерта забавно парти. Със всичко, ще успеете тъй като сега, ще имате изобилие от енергия и ентусиазъм. Възможни са неприятни ситуации на пътя, така че трябва да бъдете по-внимателни при шофиране. В личния живот, ще имате възможност да подновите връзката с човек, към когото изпитвате чувства. Очакват ви много отговорности, за които дори не подозирате. Това може да бъде свързано както с нова работа, така и със семейни проблеми. Основното е, да не поемате повече от това което може да направите. В противен случай, ще пропуснете най-важното. Ако сте независими от другите в решенията си, ще укрепите авторитета си в обществото.   Възможна е несигурност във финансовата сфера. Но в семейството ви, ще има мир, хармония и взаиморазбирателство. Това ще е много по-важно за вас, отколкото работата. Не е нужно да се привързвате към човек, ако видите, че той не е готов за искрено приятелство. Опитайте се да поддържате отношенията, които са започнали преди много години. Обръщайте по-малко внимание на клюките, казани зад гърба ви. Днес, ще сте по-уязвими от всякога, така че не се обиждайте и бъдете сдържани. На битово ниво, в възможен семеен скандал. Но, ако предвидите някои моменти, ще излезете сухи от водата. Най-малкото, няма да бъдете обвинени в нищо. Ще възложите много надежди на човек, на който не трябва да се доверявате. Имайте предвид, че измамата и личния интерес от негова страна, за вас може да са болезнени. В личния си живот прекалено идеализирате избраникът си и след това страдате от неговите капризи. Изберете различна тактика на поведение, след това ситуацията ще се подобри. Очаква ви пълен със събития ден. Най-накрая, ще успеете да свършите отдавна планираните задачи. Във финансовата сфера, ще претърпите малки загуби, така че не се паникьосвайте предварително. Да рискувате в личния си живот, сега не си струва. Доверете се на чувствата си, след това всичко ще бъде наред.", "date": "2018.02.18", "title": "Дневен хороскоп 18 февруари"}
