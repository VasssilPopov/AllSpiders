{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401993-%D0%BF%D0%B8%D1%81%D0%BC%D0%BE%D1%82%D0%BE-%D0%BD%D0%B0-%D0%BC%D0%BB%D0%B0%D0%B4%D0%B5%D0%BD%D0%BE%D0%B2,-%D0%BA%D0%BE%D0%B5%D1%82%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B4%D0%B5%D1%81%D0%B5%D1%82%D0%B8-%D0%BD%D0%BE%D0%B5%D0%BC%D0%B2%D1%80%D0%B8-%D0%B6%D0%B8%D0%B2%D0%BA%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BF%D1%80%D0%B5-%D0%BF%D1%80%D0%B5%D0%B4-%D0%BD%D0%B8%D1%89%D0%BE-%D0%B7%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Писмото предизвиква истински шок сред членовете на Политбюро.\"Това е нож в стомаха на Живков, коментира Андрей Луканов. Опитай се да го извадиш и умираш на място\".  Тайно го изнасят в Москва и го предават на Горбачов .       30     който освобождава Тодор Живков от всички заемани от него постове.  На 24 октомври 1989 г. Петър Младенов, министър на външните работи, изненадващо се обръща към другарите си от Политбюро  с Открито писмо. В него той обвинява Живков в авторитаризъм и го определя като главен виновник за дълбоката вътрешна и външнополитическа криза в България.  Младенов прави безпрецедентен акт като обявява, че подава оставка като външен министър На 25 октомври 1989 г. Тодор Живков получава писмото и това му дава ясен сигнал кой започва да играе открито срещу него в Политбюро  – Петър Младенов, онзи с когото през пролетта на същата година ловуват глухари и който го моли да го издигне на по-висок пост - като председател на Народното събрание. Петър Младенов е най-дългогодишният министър на външните работи (1971-1989) по времето на Живков, човекът, с когото Горбачов се среща в Букурещ зад гърба на Първия през юли 1989 г. Живков сигурно е бил изненадан от остротата на писмото и от политическия акт, който следва от него –  външният му министър демонстративно си подава оставката и обявява открито несъгласие с управлението. Младенов използва като повод за писмото ултимативните указания, които Живков му е спуснал преди срещата му с посланика на САЩ в България Сол Полански.  Писмото предизвиква истински шок сред членовете на Политбюро. \"Това е нож в стомаха на Живков, коментира Андрей Луканов. Опитай се да го извадиш и умираш на място\". Някои смятат, че то е писано под диктовка. Групата около Андрей Луканов решава, че трябва да докладват в Москва за писмото.  По същото време руският посланик Шарапов обаче не е в София и няма как да се осъществи връзка с Кремъл. Тайна линия заговорниците нямат. На 25 октомври по програма Луканов е трябвало да участва от името на България в Изпълкома на СИВ. Той иска да вземе копие от писмото, но около него ДС слухти.  Луканов се отбива уж случайно за две минути при Петър Младенов, след което с документа си тръгва към къщи. Същия ден хваща самолета за Москва и предава писмото на Шарапов с молба то да стигне до Горбачов . Съветският ръководител дава картбланш на своя посланик у нас „да действа както реши“.  Шарапов се връща в София и на 3 ноември се среща с Тодор Живков. Ясно му дава да се разбере, че Кремъл очаква промени. Всъщност и без това писмо промените в България щяха да настъпят.  Икономиката буксуваше. Недоволството растеше.  Живков беше решил да се оттегли още през 1988 година, но тогава Политбюро отказа за приема оставката му.  Година по-късно въпросът беше, кога. Ето документът, който някои смятат, че е предизвикал пленума на 10 ноември1989 година - пълен текст на Отвореното писмо на Петър Младенов.  Интересно е, че две седмици по-късно,на заседанието на Политбюро на ЦК на БКП  ( 9  ноември),  което предхожда Десетоноемврийския пленум, Петър Младенов говори възторжено за Живков и за неговото дело:  По-късно Петър Младенов разказваше, че първият човек, на когото дава писмото, е Станко Тодоров – още на 24 октомври вечерта в дома на Радичков на рождения му ден. Тогава Младенов го моли, ако нещо стане с него, писмото да стигне предназначението си. След пленума на 10 ноември 89-а Петър Младенов наследява Тодор Живков. Изпраща го до асансьора, в който бившия Първи се качва сам. На следващия ден се нанася в кабинета му.  След седмица започва разправата с Живков и прехвърлянето върху него на цялата вина за провала на държавата по времето на социализма. Българската опозиция не участва в свалянето на Тодор Живков защото тогава тя не съществува. Има няколко неформални движения, но те са още слаби.  Старите партии ще започнат да възкръсват след 10 ноември.  Самият СДС е създаден на 7 декември, почти месец след оставката на Живков. Но още на третия ден след падането на Живков, на 13 ноември 1989 г., се провежда първата среща на хора от формиращата се опозиция и известни интелектуалци с Андрей Луканов. Срещата е организирана от съпругата на Николай Хайтов - Жени Божилова, която е много добра приятелка с Блага Димитрова.  Хайтови и Луканови живеят в една кооперация на ул. \"Латинка\" 15. На срещата присъстват: д-р Желю Желев, Блага Димитрова, Йордан Василев, д-р Петър Берон, Едвин Сугарев, Тончо Жечев, Деян Кюранов, Марко Ганчев, Анжел Вагенщайн, Валери Петров, Петко Симеонов и Стефан Продев. По-късно д-р Желев ще нарече тази среща \"нищо особено\" и \"говорилня\". Единственото, на което от опозицията се впечатляват, е обещанието на Луканов да бъде премахнат член 1 от Конституцията. На 17 ноември, на заседание на Народното събрание, предавано пряко по телевизията, Петър Младенов е избран за председател на Държавния съвет. В придобила за времето си популярност реч Славчо Трънски критикува Живков и най-близките му сътрудници. Парламентът премахва от Наказателния кодекс текстовете, криминализиращи критиката към правителството.    На 18 ноември се провежда първият свободен митинг, организиран от т. нар. неформални организации, начело с КТ „Подкрепа“ и „Екогласност“, на площада пред Храм-паметника „Свети Александър Невски“.    На 11 – 13 декември Централният комитет на БКП взема решение за курс към парламентарна демокрация и предлага отмяна на чл. 1 от Конституцията, регламентиращ монопола на партията върху властта.    На 14 декември пред парламента се провежда митинг, свикан от опозицията, участниците в който настояват за ускорено премахване на чл. 1 и деполитизация на държавните институции. В парламента по това време се обсъжда премахването на член 1, ал. 2 и 3 от конституцията на НРБ, регулираща абсолютната власт на БКП.  Вечерта Петър Младенов прави неуспешен (поради освиркване) опит за обръщение към насъбралите се за съблюдаване на реда. Завършва го с думите: „С този екстремизъм ще докарате България до пропастта“. На влизане обратно в парламентарната сграда, афектиран от случващото се, се обръща лично към Добри Джуров и Минчо Йовчев с репликата „По-добре танковете да дойдат!“. Тази реплика става причина за оставката му на 6 юли 1990 г.след политическия натиск, включително от Андрей Луканов. Петър Младенов не признава да е изричал тази реплика.    На 15 януари 1990 г., месец след внасянето на предложението, съгласно изискването на член 143 от Конституцията Народното събрание гласува отмяната на член първи.    На 18 януари 1990 г. бившият пръв партиен и държавен лидер Тодор Живков е арестуван.     ", "date": "2019.11.12", "title": "ПИСМОТО на Младенов, което предизвика Десети ноември: Живков няма да се спре пред нищо за властта!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401994-%D0%BF%D0%B5%D1%82%D0%B8%D0%BC%D0%B0-%D0%BD%D0%BE%D0%B2%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B5-%D0%B7%D0%B0%D0%BA%D0%BB%D0%B5%D1%85%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "С кворум от 125 народни представители започна извънредното пленарно заседание. Заседанието бе открито от председателя на 44-ото Народно събрание Цвета Караянчева. Дневният ред предвижда обсъждане и гласуване на бюджетите на ДОО и НЗОК за 2020 г. Преди да стартира работата по него пет народни представители встъпиха в длъжност. Те заемат мястото на депутатите, избрани за кметове.      Полина Шишкова, Добрин Данев, Мартин Обрешков, Евдокия Асенова и Десислав Тасков са новите народни представители от ПГ на \"БСП за България\". Шишкова заема мястото на Йордан Младенов, който бе избран за кмет на Пещера. Добрин Данев ще заеме мястото в парламента на Пенчо Милков от 19-ти Многомандатен избирателен район - Русе. Обрешков става народен представител от 18-ти Многомандатен изборен район на мястото на Денчо Бояджиев, който стана кмет на Разград. Асенова заема мястото в 44-ото Народно събрание на Станислав Владимиров, който бе избран за кмет на Перник. Тасков заема мястото на проф. Анелия Клисарова от 3-ти Мнгомандатен избирателен район - Варна.", "date": "2019.11.12", "title": "Петима нови депутати се заклеха в парламента"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/401995-%D1%81%D1%80%D0%B5%D0%B4%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BD%D0%B0%D1%80%D0%B0%D1%81%D1%82%D0%B2%D0%B0-%D0%B4%D0%BE-1266-%D0%BB%D0%B5%D0%B2%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Средната месечна работна заплата през септември е 1266 лева  и расте в сравнение с август, когато беше 1224 лв., а през юли – 1257 лв., изчислиха в Националния статистически институт (НСИ). През третото тримесечие на годината обаче средномесечното възнаграждение е 1249 лева и намалява спрямо второто тримесечие с 0,9%. Средна брутна работна заплата общо за страната по месеци     Икономическите дейности, в които е регистрирано най-голямо намаление през третото тримесечие, са „Финансови и застрахователни дейности“ - с 9,2%, „Добивна промишленост“ - с 5,6%, и „Производство и разпределение на електрическа и топлинна енергия и на газообразни горива“ - с 3,3%.  В периода от юли до септември средното месечно възнаграждение за страната нараства с 11,8% на годишна база, като най-голямо e увеличението в икономическите дейности „Операции с недвижими имоти“ - със 17,8%, „Образование“ - с 15,8%, и „Други дейности“ - с 15,7%. Икономическите дейности с най-висока средномесечна заплата на наетите лица по трудово и служебно правоотношение през третото тримесечие на 2019 г. са: „Създаване и разпространение на информация и творчески продукти; далеко-съобщения“ - 2988 лева; „Производство и разпределение на електрическа и топлинна енергия и на газообразни горива“ - 1980 лева; „Финансови и застрахователни дейности“ - 1973 лева. Най-нископлатени са били наетите лица в икономическите дейности: „Хотелиерство и ресторантьорство“ - 782 лева;  „Други дейности“ - 912 лева; „Доставяне на води; канализационни услуги, управление на отпадъци  и възстановяване“ - 991 лева. Спрямо същия период на предходната година средната месечна работна заплата през третото тримесечие на 2019 г. в обществения сектор нараства с 10,5%, а в частния - с 12,2%. Средна брутна месечна работна заплата по форми на собственост     Според предварителни данни на Националния статистически институт  наетите лица по трудово и служебно правоотношение към края на септември намаляват  с 39,1 хиляди, или с 1,7%, спрямо три месеца по-рано, като достигат 2,31 милиона. Спрямо края на второто тримесечие най-голямо намаление на наетите лица се наблюдава в икономическите дейности „Хотелиерство и ресторантьорство“ - с 15,7%, „Операции с недвижими имоти“ - с 4,1%, и в „Административни и спомагателни дейности“ - с 2,2%. Най-голямо увеличение на наетите лица по трудово и служебно правоотношение е регистрирано в дейност „Образование“ - с 1,3%. В структурата на наетите лица  по икономически дейности  най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21,4 и 17,1%. На годишна база  наетите лица по трудово и служебно правоотношение в края на септември намаляват  с 5,2 хиляди, или с 0,2%. Най-голямо намаление на наетите се наблюдава в икономическите дейности „Преработваща промишленост“ - с 12,9 хиляди, „Селско, горско и рибно стопанство“ - с 2,4 хиляди, и „Други дейности“ - с 1,9 хиляди, а най-голямо увеличение има в „Създаване и разпространение на информация и творчески продукти; далекосъобщения“ - с 6,6 хиляди. В процентно изражение намалението е най-значително в икономическите дейности  „Други дейности“ и „Селско, горско и рибно стопанство“ - съответно с 5,1 и 3,2%, а най-голямо увеличение е регистрирано отново в „Създаване и разпространение на информация и творчески продукти; далекосъобщения“ - със 7,5%. ", "date": "2019.11.12", "title": "Средната работна заплата нараства до 1266 лева в края на септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401996-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BC%D0%BE%D0%B4%D0%B5%D0%BB-%E2%80%93-33-%D0%B3%D0%BE%D0%B4%D0%B8%D0%BD%D0%B8-%D0%B5%D0%B4%D0%BD%D0%BE%D0%BB%D0%B8%D1%87%D0%BD%D0%B0-%D0%B2%D0%BB%D0%B0%D1%81%D1%82", "text": "На 10 ноември 1989 г. беше свален от власт човек, който управлява държавата еднолично и непрекъснато 33 години и 7 месеца подред. За да добием приблизителна представа колко много е това, за сравнение – едно служебно правителство, което понякога има значителна роля, дори историческа, е на власт само 3-4 месеца. Поради мъчителния преход и обедняването след падането на комунизма, се появи носталгия по соца, както наричат периода отпреди 30 години. Живков стана почти положителен герой. А през ноември 1989 г. той беше опротивял и омразен. При новината за свалянето му избухна всенародна радост. На първите митинги тълпите носеха плакати против него, искаха съд и затвор. Продължителната власт на Живков може да се сравни с властта на Ким Ир Сен в Северна Корея (премиер и партиен лидер от 1948 до 1994 г.) и властта на Фидел Кастро в Куба (премиер от 1959, партиен лидер от 1965 до 2006).     Живков се хвали в края на 80-те години – „Аз съм доайен сред първите и генерални секретари на компартиите в социалистическите страни в Европа”. И допълва – „Доайен не значи най-стар, а с най-голям стаж.” По това време албанският Енвер Ходжа е вече починал (управлявал от 1945 до 1985 г.) и Живков няма конкуренция. Оказва се, че в Европа България може да се сравнява само с Албания по форма на режима. Подобен едноличен режими имаше в Румъния. Румънският модел е с още по-уродливи форми на култ и еднолична власт, но Чаушеску не успява да царува колкото българския самодържец. В българската история Живков съперничи на цар Петър I, царувал 42 години (927-969 г.). У нас никой не е анализирал сериозно как в модерния свят, в Европа, България постигна този феноменален обществен модел. Приказките за социализъм, комунизъм и демокрация, които занимават българите в последните 30 години замъглиха факта, че в България имаше едноличен режим. Социалистическата система и т. нар. държавно-планова икономика бяха форма. Съдържанието беше диктатура на един човек, макари и не толкова открита – желязна хватка с кадифени ръкавици. Десетилетия на политическа разправа, на отстраняване на всички конкуренти за властта и ограждане с роднини и с послушни хора, които се подчиняват на вожда. Всичко това прикрито зад идеологеми за развито социалистическо общество. Репликата в една от последните речи на Живков, че „социализъма е едно недоносче”, показва, че всички идеологически клишета са били само параван на личната му власт. Която е сравнима с тази на диктатори от страни от Азия и Африка. Абсолютната власт на Живков се упражняваше с безпардонна лицемерна формула за социализъм, справедливост, равенство, докато същевременно елитът на неговата власт разполагаше с привилегии и блага, които бяха недостъпни за хората. Висшата номенклатура живееше в представителни жилища и се снабдяваше със стоки по т. нар. Второ направление (внос от Запад), докато българите бяха унижавани от дефицита на пазара и ограничавани в правото си да купуват апартаменти, автомобили, лишавани от свобода на пътуване и свобода на личната инициатива. В това отношение България беше по-изостанала от другите социалистически страни. Сега говорят колко бил скромен Живков. Забравено е времето, когато по негова воля се строят една след друга резиденции, а семейството му разполага с лукс и неограничено снабдяване. Някои факти са документирани. Живков е станал милионер от хонорари за издаването на своите речи и доклади, по време, когато средната заплата у нас е била около 250 лв. По подобен начин през 30-те години Хитлер е станал милионер от своите над 30 издания на „Майн кампф” („Моята борба”). Разликата е, че Хитлер е написал една книга, която станала библия на нацистите. Докато Живков е събирал в томове всичките си речи и доклади, някои от които писани от други хора. Те са издавани на загуба и за тях той, със специални секретни заповеди, е получавал хонорари, далеч надхвърлящи тогавашните ставки за авторско право – получил е общо 1,23 млн. лв. само през 80-те години. Това са резултатите от проучванията на ревизор Кирил Лалов от някогашния Държавен финансов контрол, ръководил екип от общо 400 души, на който е възложено от Главна прокуратура да събере доказателства за злоупотребите на Живковата власт. Например през 1985 г. за издаването на доклада „Аграрната политика на БКП” (писан от екип от хора) Живков взима 62 016 лв. хонорар, установила ревизията. За доклада „Науката – могъща производителна сила” – 55 268 лв. Сега не изглежда чак толкова впечатляващо, но тогава един двустаен апартамент струва 10 хил. лева. Живков взима хонорари и за издаването на отчетните си доклади пред конгресите на БКП. Пред съда той се защитава, че е дарил тези пари, а данъците били почти 500 хил. лв. Дори да е дарявал нещо някога (а става дума за дълъг период), има необясними факти. Ревизорът Лалов е открил документи, че Живков е взимал хонорари и само с разписка, някои не са били декларирани въобще. Но не са само хонорарите. Неговата внучка-дъщеря Жени (законът е специално променен заради Живков, за да си осинови внучката), на 18 години кара бял мерцедес и живее в луксозно жилище до Докторската градина, докато народът чака ред по 15 години да си купи руска лада и живее в панелки. За сина му доставят западни автомобили, които той троши след пиянски запои. За двамата са отделени съответно по 467 900 лв. и 356 800 лв. от бюджета чрез УБО (Управление „Безопасност и охрана” – V управление на ДС) –само за периода 1985-1989 г. – за валута при пътувания в чужбина, за строителство на вили (което по онова време е 20 пъти по-евтино от сега), за подаръци, автомобили и др. (например плетачна машина за Жени Живкова за 18 хил. лева, скъпа музикална уредба за младия Тошко и др.).       Живков е отглеждал децата си като принц и принцеса с финансиране от бюджета, без никакво основание, просто УБО снабдява, най-вероятно по устна заповед. (Подробни резултати от проучванията на ревизор Кирил Лалов са публикувани в книгата „Власт, пари, комунизъм”, издателство „Труд”, 2007 г.). Живков, като своеобразен социалистически монарх, готви дъщеря си за свой наследник, „избира” я в Политбюро, а сина си и зет си в ЦК на БКП, разполага ги на ръководни постове. Владко е назначен за зам.-председател на Комитета за култура и шеф на отдел в ЦК, Славков е дългогодишен шеф на телевизията, едновременно и на др. длъжности. Живков разпределя власт на роднини и земляци… – От специалното издание на списание „Биограф“ – History Special – по повод 30 години от падането на Стената и Живков", "date": "2019.11.12", "title": "Българският модел – 33 години еднолична власт"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401997-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%B4%D0%B5%D1%8F-%D0%BD%D0%B0-%D1%87%D0%B0%D0%B2%D0%B4%D0%B0%D1%80-%D0%B4%D0%BE%D0%B1%D1%80%D0%B5%D0%B2", "text": "    „Критикът Здравко Петров първи ме открехна, че цялата история на Октомврийската революция, такава каквато сме я учили до 1953 г., е фалшификат, изготвен в услуга на Сталин, че главните събития и лица на революцията са други, ролята им е била много по-различна и далеч по-продуктивна”, споделя Чавдар Добрев в „Руската идея”, том I и II (изд. „Светулка 44 АТЕНЕЙ”). Изследвания върху класическата руска култура и литература. Ефектът е предвидим. Събрани в комплект работите на Добрев, публикувани през десетилетията, стоят достолепно и солидно. И заради заявената с цитата критичност. И цялостно.     Толстой, Достоевски, Чехов, Гогол, Распутин… Обширната студия върху „Майстора и Маргарита” на Булгаков е уникален прочит. Преводите на есетата върху любовта на Розанов, Соловьов, Гипиус, Успенски, Бердяев и Илин се вписват органично. Русофилство ли е това? И ако е, какво ще е русофобство? Ако ще е по сегашното разбиране да се зачеркне руската култура и литература в българското обществено съзнание, името му е друго. То означава най-малкото да се зачеркнат послания, които не са изрязани от шперплат. Това не засяга тънка елитна прослойка, такава ще има при всякакви обстоятелства, но за какво говорим? Ако двутомникът на Добрев е русофилство, какъв е русофобският отговор и възможен ли е? Не е ли затова ялова тази опозиция? Кому е нужна като такава? У Добрев е мъдростта: „Това откривам в една от срещите на човека с историята и съществуването. Това и споделям”", "date": "2019.11.12", "title": "Руската идея на Чавдар Добрев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401998-%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B4%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%B1%D0%B5%D1%89%D0%B0%D0%BD%D0%B8%D1%8F%D1%82%D0%B0-%D0%B2%D0%B5%D0%B4%D0%BD%D0%B0%D0%B3%D0%B0,-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-100-%D0%B4%D0%BD%D0%B8", "text": "Групата на \"БСП за България\" ще бъде единствената опозиция, както беше и в миналия мандат, заяви лидерът на столичните социалисти Кметът Йорданка Фандъкова да започва изпълнението на обещанията си веднага, няма нужда от 100 дни. Това призова лидерът на БСП - София и председател на групата на социалистите в СОС Калоян Паргов по време на изказването си на първото заседание от новия мандат на Столичния общински съвет. На него всички съветници, както и избраните кметове - на София, на райони и на кметства - положиха клетва. Лидерът на столичните социалисти изрази разочарование от факта, че кметът Фандъкова не представи новия си обновен екип, за който говореше по време на кампанията за местните избори и изразяваше готовност да го покаже веднага. \"По смисъла на вота на софиянци групата на \"БСП за България\" ще бъде единствената опозиция, както беше и в миналия мандат, каза Калоян Паргов. - Ще бъдем конструктивна, предлагаща решения опозиция. Председателят на групата на ГЕРБ Малина Едрева побърза да заяви, че не вижда допирни точки с БСП, но аз се надявам нашите предложения за решения, които ще даваме на заседанията на комисиите, да бъдат разчетени правилно. Защото те са за доброто на софиянци\". Калоян Паргов добави, че за БСП е важно бързо да започне реалното решаване на проблемите в града. \"Имам предвид преодоляването на дисбалансите между различните райони в София, каза той. - Надявам се твърдението на кмета, че влиза в кварталите, да не остане само на думи, а ще го претвори в реална дейност. Проблемите ги знаем всички - с чистотата на въздуха, с трафика и паркирането, с инфраструктурата в кварталите - улици, тротоари и осветление, с недостига на места в детските градини и ясли. Ние имаме наши предложения за решаването на тези проблеми и ще се радвам, ако бъдат приети за доброто на софиянци. Мисля, че те спокойно може да залегнат в бюджета на Столична община за 2020 година\". Калоян Паргов добави, че работата по общия устрайствен план на София и нормативните промени не търпи отлагане. \"Нужна е само воля. Ние ще държим всичко, което се решава в Столична община да става пред очите на гражданите, които са ни изпратили в СОС да работим за тях, коментира лидерът на БСП - София. - Проблемът с презастрояването беше ключова тема за последните две години от миналия мандат. Решаването му го дължим на всички онези граждани от различни квартали на София, които излизаха да протестират, за да защитят жизнената си среда\". Според председателя на групата на социалистите за гарантирането на прозрачност при взимане на решенията са нужни промени в правилника за дейността на СОС. \"Това е една от първите задачи, с които трябва да се заемем, заяви Калоян Паргов. - Времето на обещанията вече отмина, сега трябва да започне изпълнението им. Надеждите, които кметът Фандъкова даде на софиянци, трябва да бъдат незабавно материализирани. Днес се заклехме да се ръководим от интереса на гражданите на София и да работим за тяхното благоденствие. Нека да бъде така!\".", "date": "2019.11.12", "title": "Калоян Паргов се закани на Фандъкова! Да започва изпълнението на обещанията веднага, няма нужда от 100 дни!"}
{"url": "http://www.classa.bg/%D1%81%D0%B2%D1%8F%D1%82/item/401999-%D0%B2-%D1%80%D1%83%D1%81%D0%B8%D1%8F-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0%D1%87%D0%B8%D0%BD-%D0%B4%D0%B0-%D0%BB%D0%B8%D1%88%D0%B0%D1%82-%D1%81%D0%B0%D1%89-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B8", "text": "В случай на военен конфликт ще бъде възможно да се нанесат сериозни щети на целия флот американските самолетоносачи с ракетни удари по една цел. Според онлайн блога Zero Hedge става дума за единствената американска корабостроителница, която има потенциал за строене и ремонт на атомни самолетоносачи. Това стратегически важно съоръжение се намира в Нюпорт, щата Вирджиния.     Ударът по тази „ахилесова пета“ с крилати ракети с конвенционални бойни глави ще бъде истинска катастрофа. Но дори и без тази атака, възможностите на корабостроителницата може да не са достатъчни за навременното възстановяване на повредени по време на боевете кораби и още повече за изграждането на нови. Другите американски проблеми също са загубените компетенции при разработване на танковете ново поколение. Работата е там, че в пенсия излиза вече второ поколение инженери, което никога не е проектирало такива машини. Както се отбелязва от блога, след създаването в началото на 70-те години на танка М1 “Ейбрамс”, нови разработки в тази област в страната не е имало. Единствено се провежда модернизация на модела.    ", "date": "2019.11.12", "title": "В Русия намериха начин да лишат САЩ от самолетоносачи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401990-%D0%B7%D0%B0-30-%D0%B3-%D0%B4%D0%B5%D1%81%D0%BD%D0%B8%D1%82%D0%B5-%D0%BD%D0%B5-%D0%BD%D0%B8-%D0%BA%D0%B0%D0%B7%D0%B0%D1%85%D0%B0,-%D0%BA%D0%B0%D0%BA%D0%B2%D0%BE-%D0%B5-%E2%80%9E%D0%B4%D1%8F%D1%81%D0%BD%D0%BE%E2%80%9C-%E2%80%93-%D0%BE%D1%81%D0%B2%D0%B5%D0%BD,-%D1%87%D0%B5-%D0%B5-%D0%B4%D0%B8%D0%B2%D0%B0%D1%88%D0%BA%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F,-%D0%B4%D0%B8%D0%B2%D0%B0%D1%88%D0%BA%D0%B8-%D0%BA%D1%80%D0%B0%D0%B6%D0%B1%D0%B8,-%D0%B4%D0%B8%D0%B2%D0%B0%D1%88%D0%BA%D0%B8-%D0%BF%D1%80%D0%B5%D0%B8%D0%BD%D0%B0%D1%87%D0%B0%D0%B2%D0%B0%D0%BD%D0%B8%D1%8F-%D0%BD%D0%B0-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "ЧЕСТИТ 10 НОЕМВРИ: БАНАНЪТ ПОБЕДИ! Е, криво ляво се докарахме до поредния юбилей, друго да няма – юбилеи, колкото щеш. 30 години от 10 ноември 1989-а. Не звучат фанфари, отбелязването на сакралната дата, доколкото го има, е жизнерадостно като погребение, отгоре на всичко и ковчегът е празен. Изчезнали са всички илюзии и надежди, всичко отдавна е зарито – и главно Истината, от нея нищо не е останало. Слепци следват Лъжата. Да ги видим тия дни щатните лъжци, какви ще ги дъвчат.  Те са победителите.  Мърсуват най-вече хора, които са мълчали като пукали в „ония“ години, късните храбреци, от които най-вече страдаме през последните три десетилетия. На мнозина пумпали 10 ноември все им се зловиди, все ги шиба камшика на Страха/Лъжата – и така ще бъде до края, защото бяха заварени като никакви хорица, сврени в задушливите си душици. Какво друго им оставаше, освен да въртят ятагани, слава Богу – хартиени, да злословят инфантилно, да преиначават – все с надеждата да се надигнат някак на пръсти, горките лилипути – такива и си останаха. Лилипути, които не могат да доставят и нищожна част от Истината. 10 ноември им се зловиди, обаче Прехода е техният нескончаем празник. Тия мушици и дума не обелват за Главния Мискинин – Прехода, защото го съградиха и опитомиха за собствени нужди и за свои хора: десни, уж-десни, никакви-десни.  Двайсетина години от изминалите три десетилетия и те някак се упражняваха с власт. Упражняваха се и главно се поругаваха помежду си.  И сега посрещат Юбилея, изпокарани като циганки просякини, готови на всичко за някое петаче. Тия дни отново се хванаха за изпосталелите гуши – поводът беше подкрепата, която част от тях оказа на Манолова, заради собствената си далавера, естествено. 10 ноември е проклета дата за тях, понеже неизбежно и винаги ще събужда въпроса: От кой бълхарник изпълзяхте? В началото, през 90-те години, по-устатите от тях все дрънкаха за „проваления проект на бащите“.  Хубаво – да им признаем въпросния провал 100 пъти, хиляда пъти, ако щат, дори един милион пъти ще им потвърдим тази лъжа.  Да зачертаем всичко и да зададем обаче един прост въпрос: ами вие какво направихте, имахте на разположение цели три десетилетия, омесвахте ги както си щете с отровна плюнка – и накрая какво постигнахте? Нищо и половина. Където и да погледне човек, ще бъде смазан от неизбежните сравнения. Дори ония – с каскетите, се справяха по-добре в много отношения.  Ами днешните аби какво създадоха?  Оказаха се едни прости събарячи или, в най-добрия случай, кърпачи.  Това е очевидно във всичко и навсякъде извън витрината. В изборната нощ включваха картина от различни градове – еха, колко красиво изглеждаха централните им площади, ефектно осветени.  Само че, я мръднете десетина метра встрани от тия  граф Потемкиновски площади – и ще попаднете в 19 век. Все ме блазни една идея: да заведа някой особено фуклив властник до арката на столичната Александровска болница и да му кажа:  Хайде, заповядай, влизай в 19 век!  Някои сгради там са в по-окаяно положение, дори в сравнение с военно Сараево. Бълхите не могат да понесат позорния факт, че са едни прости консуматори на дарена свобода. Въпросът – какви биха били без омразната им дата – направо ги изтърбушва отвътре.  Това пък е най- голямата сладост за „комунягите“: дадохме ви на тепсия свободата, извадихме ви от Нищото, а сега вие си направете сметката, докъде я докарахте. Нищото са обитавали повечето от късните герои, Нищото, в което фантазиите им са опирали до бананите. Поради липса на въображение и смелост мечтаеха за плод-зеленчук, а им дадоха цяла държава.  Дори не бяха фантазирали как ще я стопанисват, ако Дяволът извърти и този номер на проклетата ни съдба. Нямаха идеи, дори най-амбициозният им човек – Костов, месец след 10 ноември предлагаше една своя скудоумна статийка на комунистическия официоз „Работническо дело“ – как да се ремонтира соца.  Желев поне беше написал „Фашизмът“. Някои от големите имена в литературата носеха бурята в себе си.  От плод-зеленчука обаче ги ненавиждаха – и заради собствената си неизвестност и незначителност.  Няма да е преувеличено да се каже, че за 30 години нито една ясна дясна доктрина не бе обговорена – в плод-зеленчука мълчат като същински Антон. Ей това са десните уж-победители: за 30 години така и не ни казаха, а и самите те не знаят, какво е „дясно“ – освен, че е дивашка приватизация, дивашки кражби, дивашки преиначавания на Миналото, дивашко сервилничене. Диващина безкрай.  Как да не се плашат от 10 ноември, как да не го ненавиждат. Има една особено отвратителна черта на тази диващина: отношението на плод-зеленчука към по-ярките фигури на антикомунистическата съпротива. Това вече беше истинска мерзост – мразеха хора като Дертлиев, да не говорим за Илия Минев. Направиха своя икона Георги Марков, любимецът на Живков и ДС, но не и Илия Минев. Макар, че и отношението им към Марков също е притворно – писал някакви книжки, докато те напразно чакали банани в плод-зеленчука, чуждее им някак си. И каква отмъстителност само произвеждат Бълхите, как стръвно се хапят дори помежду си.  В това отношение надвиха и БСП, а дълго време тъкмо тя бе образец на канибалска партия. Фиктивните десни я задминаха – последните избори бяха отлична демонстрация за това. 10 ноември винаги ще бъде неудобна дата за приспособенците и преструванковците – защото вече за всички е ясно, че, в края на краищата, Превратът наложи терора на малоформатните хора. Задължително е някой да опише изстъпленията на новите хунвейбини.  Полето на културата стана място за всевъзможни издевателства и далавери: гонеха велики актьори от театрите, разграбиха киноцентъра, насъскваха едни творци срещу други, настървиха ги до такава степен, че вече дори елементарното приличие е зачеркнато.  Само чакат някой да почине, за да се нахвърлят върху него. Известни имена станаха парцалените кукли в различни съмнителни инициативи или изборни кампании – нещо, напълно излишно дори за ония, които са ги привлекли.  Нали Фандъкова не си мисли, че Богдана Карадочева, примерно, може да й донесе някакви гласове. Отвратителни са подаянията, които подхвърлят от време на време на бивши артистични величия.  И дори Лили, която не си знае парите, я включват в тия Мероприятия на Срама.  Надявам се, че поне тя директно ще прехвърля специалната си пенсия на Дома за ветерани на културата в Горна Баня, ако все още съществува. И политическото шмекеруване на немалко хора от артистичния елит не е пречка да ги награждават съвсем ненужно – сякаш властите имат неудържимо желание да се докоснат до тях.  Голяма радост за плод-зеленчука. И цицане безкрай! Нямат наяждане.  При такова мляскане, как ще чуят какво им казва Бъдещето.  Сметките им са ясни: нямат Минало, затова не ги интересува и Бъдещето. Ще трамбоват само из Настоящето. Докато могат. ***  Тия дни куцо и сакато – най-напред Каракачанов и Захариева – се разпени срещу френския президент Макрон.  Патриоти при поискване и патриотизъм за собствена употреба.  А работата е проста: дори Макрон да е говорил за български банди, това в никакъв случай не обижда българите – разбира се, онези, които са извън тези банди. И забележете сега: никой не чу ББ, когато съобщи, че сме разбили съвместно с френски служби доста банди. Каза им го – но хайде да пишем дипломатически ноти. Но не пишете ноти, когато македонците се гаврят – това е точната дума – с нас, непрекъснато, злонамерено, отровно.  Ясно е, че сте катърите на чужда воля, но не се престаравайте чак толкова. Какво ще правите, когато някой ден/скоро македонците напишат, че български банди са окрали историята им?  Правите се на храбри, когато наши тарикати обират френски банкомати. Но къде ще се скриете, когато македонските обирджии започнат да грабят още по на едро от Историята ни. Нямаме късмет. Никакъв.  Как не можа проклетият 10 ноември да изпрати нанякъде или направо да изпари като с неутронна бомба провалите и фантазиите на онзи режим – но да не посяга на смислеността, на умността? Кой ни урочаса да се превърнем в развъдник на глупави шарани, които едва шават в тинята…  ", "date": "2019.11.12", "title": "За 30 г. десните не ни казаха, какво е „дясно“ – освен, че е дивашка приватизация, дивашки кражби, дивашки преиначавания на Миналото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401991-%D0%BA%D1%8A%D0%B4%D0%B5-%D0%BE%D1%82%D0%B8%D0%B2%D0%B0%D1%82-%D0%BF%D0%B0%D1%80%D0%B8%D1%82%D0%B5-%D0%BD%D0%B8-%D0%BE%D1%82-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B8-%D0%BE%D1%81%D0%B8%D0%B3%D1%83%D1%80%D0%BE%D0%B2%D0%BA%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BF%D0%BB%D0%B0%D1%89%D0%B0%D0%BC%D0%B5-%D0%BA%D1%8A%D0%B4%D0%B5-%D0%B4%D1%8F%D0%BD%D0%BA%D0%BE%D0%B2-%D0%B7%D0%B0%D0%B3%D1%80%D0%BE%D0%B1%D0%B8-3-%D0%BC%D0%BB%D1%80%D0%B4-%D0%BE%D1%82-%D1%81%D1%80%D0%B5%D0%B1%D1%8A%D1%80%D0%BD%D0%B8%D1%8F-%D1%84%D0%BE%D0%BD%D0%B4", "text": "  Гледам репортаж от Инфекциозна клиника в Пловдив. Мизерия. Падащи мазилки, пълна разруха. И родители, отвратени и ужасени, които…..искат да събират пари, за да се ремонтира клиниката. Не мога да разбера в мен ли е грешката или всички са изтрещели!?! Българи, в офисите на Здравната каса са вложени повече пари, отколото за лечението на болните. Автопаркът на служителите на НЗОК и Министерство на здравеопазването може да покрие качествен ремонт на много болници. Събирате капачки за кувьози, а не ви стиска да отидете да питате къде отиват здравните ви осигуровки, които държавата с много хъс ви събира всеки месец.     Слагате касички по магазините, за да събирате пари за животоспасяващи операции на близките си, а след това апатично гледате по телевизията какво се случва по изборите и дори не си вдигате задните части да отидете да гласувате. Тъпо, унило, апатично примирение. Свикнахте да живеете в ужаса, катастрофата не ви плаши, мизерията приемате за нещо нормално и даже се чувствате неясно виновни за нея. Обвинявате себе си, че живеете в лишения, че децата ви не учат в нормални училища, че близките ви и вие сте обречени, ако нямате пари да си платите лечението, въпреки че си плащате здравните осигуровки. Вие сериозно ли? Защо не отидете да питате боата – удушвач, който се целува и прегръща с всички и дава НЕГОВИ пари за магистралите, къде отиват вашите пари от данъци? Защо не го попитате ЗАЩО ЗА НЕГО МАГИСТРАЛИТЕ СА ПО-ВАЖНИ ОТ ЖИВОТА НА ДЕЦАТА ВИ? Вие нормални ли сте?!? Не виждате ли истината, която ще ви избоде очите? Или позата на щраус с глава в пясъка е много удобна и уютна и не ви интересува кой ви е отзад? Важното е да живеете в илюзията! Защо свикнахте да нямате претенции към държавата. Да, тя не е длъжна да ви издържа. Но е длъжна да разпределя ПРАВИЛНО ВАШИТЕ ПАРИ ОТ ДАНЪЦИ И ОСИГУРОВКИ. Като общественият договор налага парите, платени за данъци, да се връща голяма част от тях към данъкоплатците. Плащате всеки месец пари за социални осигуровки, а мълчите, когато ви определят пенсия от 209 лева или се налага вие да издържате възрастните си родители, които десетилетия наред са СИ ПЛАЩАЛИ ЗА ПЕНСИЯТА! Не питате кой открадна парите им! Не питате къде Дянков загроби трите милиарда от Сребърния фонд. Примирението е характерно само за овцете. Които, блеейки отиват под строй в кланицата. Изправете се! Изисквайте! Ако вие сте се прецакали, като сте мълчали, не отреждайте тази съдба и на децата си. Научете ги, че са ГРАЖДАНИ, БЪЛГАРИ, а не овце. Че след като си изпълняват задълженията към държавата, ДЪРЖАВАТА СЪЩО Е ДЛЪЖНА. Да им дава отчет как харчи парите за данъците. Приоритет да са хората, а не магистралите, от които може да се краде и то по много! Изправете се и изисквайте! Или пък си заровете главите още по-дълбоко в пясъка и давайте пари за това, което държавата е длъжна да прави. За да може политиците да си купят нови коли, да си купят още няколко апартамента, да отидат на почивка по няколко пъти в годината на екзотични дестинации. ТЕ ЖИВЕЯТ НА ВАШИЯ ГРЪБ. И АКО СЕ ИЗПРАВИТЕ, ТЕ ЩЕ ПАДНАТ!    ", "date": "2019.11.12", "title": "Къде отиват парите ни от данъците и осигуровките, които плащаме? Къде Дянков загроби 3 млрд. от Сребърния фонд?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401992-%D0%BF%D0%B0%D1%80%D0%B0%D0%B4%D0%BE%D0%BA%D1%81-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BF%D1%80%D0%B0%D0%B3-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82-363-%D0%BB%D0%B2-%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%BF%D0%B5%D0%BD%D1%81%D0%B8%D1%8F-234-%D0%BB%D0%B2", "text": "Тя призова за справедливост към възрастните хора, които са дали своя принос за изграждането на България, а днес живеят мизерно В парадоксалната ситуация сме правителството да определи праг на бедност от 363 лв. и минимална пенсия от 234 лв. Това каза лидерът на БСП Корнелия Нинова по време на дебата по бюдета на ДОО за 2020 г., предаде репортер на Агенция „Фокус“. „Обсъждаме закон за бюджета на ДОО, който в частта си за пенсии касае 2 150 хил. българи. Сигурно тези хора имат различни партийни, политически убеждения и пристрастия и това е нормално. Общото между тях е, че са работили 20-30 и повече години. Т.е. дали са своя принос за изграждане на икономиката на България и своя осигурителен дан“, допълни Нинова. „Общото между тях е, че почти всички те днес живеят трудно с размера на пенсиите, който им осигуряваме, дори и през закона за бюджета на ДОО. В парадоксалната ситуация сме, правителството да определи праг на бедност от 363 лв. за догодина и минимална пенсия от 234 лв. Замислете се какво означава това. Правителството казва: Не може да се живее с доходи под 363 лв“. В същото време казва на тези хора: Еми добре, ама вие трябва да го правите с 234 лв““, посочи още Нинова. „Има ли изход от тази ситуация. Разбира се, г-н Адемов е прав дългосрочната визия за излизане е работни места, високи доходи, високи осигурителни вноски, но това изисква години усилия за осигуряване на икономически растеж и високи доходи и събираемост на приходите. Възрастните хора имат нужда сега, днес от тази актуализация. Едното не пречи на другото“, обясни още Нинова. Тя припомни, че БСП години наред предлага преизчисляване на всички пенсии. Според нея няма изход за тези хора. Тя попита защо отново парите от концесията на летище „София“ не отиват в Сребърния фонд, а за покриване на дългове за БДЖ. „Защо, променете закона, ако не искате да отиват в Сребърния фонд?“, заяви Нинова. Според нея тихомълком законът си действа и те не го изпълняват. „Между първо и второ четене ще внесем всичко това – аргументирано и финансово обосновано и морално и справедливо изговорено. Въпросът не е само на скъпо или евтино, а на справедливост към възрастните хора, които са дали своя принос за изграждането на България и днес живеят мизерно. Не просто е скъпо да им помогнем, справедливо е да решим този въпрос“, посочи още лидерът на БСП.    ", "date": "2019.11.12", "title": "Парадокс! Правителството определи праг на бедност 363 лв. и минимална пенсия - 234 лв.!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401981-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%8F%D0%B2%D0%B8-%D0%BF%D1%8A%D0%BB%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%BD%D0%B5%D0%B7%D0%B0%D0%B2%D0%B8%D0%BC%D0%BE%D1%81%D1%82", "text": "“Догодина можем да кажем на българите: Вие нямате никаква газова зависимост и можем да доставяме газ отвсякъде. На практика това е реалната диверсификация”. Това обяви премиерът Бойко Борисов при инспекцията на проекта “IGB – междусистемна газова връзка Гърция – България”. В проверката между хасковските села Войводово и Орлово участваха и енергийният министър Теменужка Петкова, председателят на КЕВР Иван Иванов и посланиците на САЩ Херо Мустафа, на Гърция Димитрис Хронопулос, и на Азарбейджан – Наргиз Гурбанова, съобщава БТА.     „На една сергия ако може да наредиш краставици от 4-5 места, със сигурност ще избереш най-хубавите и най-евтините или поне ще имаш право на избор. Газовият хъб „Балкан” и това, което правим като газова борса, ще даде възможност не да подменяме един с друг източниците, а да има конкуренция”. Това коментира премиерът Бойко Борисов по време на инспекцията на трасето на газовата връзка с Гърция, съобщава бТВ. “Хубаво време сме поръчали, пошегува се премиерът Бойко Борисов, който инспектира строителството на газовата връзка с Гърция. Министър-председателят е заедно с министъра на енергетиката Теменужка Петкова. На инспекцията присъства и американският посланик у нас Херо Мустафа, защото по газовото трасе ще може да идва американски втечнен газ, доставен на терминалите на гръцките пристанища. А също и посланиците на Азербайджан Наргиз Гурбанова и на Гърция Димитрис Хронопулос, откъдето се очаква също да идва газ. „Догодина най-късно по това време България ще може да доставя втечнен газ от САЩ, Катар, Кипър, Египет, Азербайджан.“ Това заяви министър-председателят Бойко Борисов, който провери напредъка на дейностите по изграждането на междусистемната газова връзка България-Гърция. Стартът беше даден през месец май тази година от премиера Бойко Борисов и гръцкия министър-председател (2015-2019 г.) Алексис Ципрас.  Премиерът Бойко Борисов подчерта, че с реализацията на газовата инфраструктура ще се постигне реална диверсификация на доставките на газ. „Догодина ще можем да кажем на българите – вие нямате никаква зависимост и може да имате газ отвсякъде“, поясни още министър-председателят. Той уточни, че газовият хъб „Балкан“ и газовата борса, която се правят, ще осигурят по-евтин газ, тъй като ще има конкуренция. “Ако на една сергия можеш да докараш краставици от четири – пет места, със сигурност ще избереш най-хубавите и най-евтините. Газовият хъб “Балкан” ще докара конкуренция, не да сменим един доставчик с друг”, каза още Борисов. И даде думата на посланник Мустафа. Която заяви на български: “Този проект е много важен за диверсификацията и енергийната сигурност. Енергийната сигурност е национална сигурност! Енергийната сигурност е много важна!” Борисов се пошегува, че с темпото, с което дипломат №1 на Вашингтон у нас учи български, ще остави преводача й без пари. Гръцкият дипломат  пък бе категоричен, че в сравнение с преди 10 години България сега е абсолютно различна държава и даде за пример инфраструктурата. „За мен и за Азербайджан това е исторически момент. Щастливи сме да подкрепяме България в диверсификацията. Поздравяваме ви в този важен ден“, каза посланикът на Азербайджан.  „За да се изградим интерконекторната връзка, трябва първо да пазим археология, да се извадят артефактите и после строим. Това е селище на 4000 години, има артефакти на 7000 години“, изтъкна премиерът Борисов пред гостите и уточни, че са инвестирани 4 милиона лева в археология. В тази връзка министър-председателят настоя университетите да започнат да обучават повече реставратори и археолози. „Осигуряваме ви финансиране, а учебната програма – изгответе вие – професорите и доцентите“, обърна са към специалистите по археология премиерът Бойко Борисов. В края на проверката премиерът Борисов посочи, че догодина по това време диверсификацията ще бъде реална. “Ще можем да кажем на българите – можем да доставим газ отвсякъде, никой не може да ви спре парното”, каза Бойко Борисов. Посланикът на Гърция каза, че този проект е общ за три страни – Гърция, САЩ и България, като в ядрото му е газът от Азербайджан. Медиите обаче поискаха коментар за намерението на гражданския кандидат за кмет на София Мая Манолова да иска касиране на вота. “Да внася където иска, бе! Разбирам каква е целта на въпросите, защото това, което виждате, няма как да ви е новина”, обърна се към медиите Борисов, недоволен, че не са впечетлени от мащабните измерения на строителството. И обясни, че иска “цялата енергия да включи” за градеж в страната, защото хората затова са подкрепили ГЕРБ. “Искат “Хемус” да се довърши, искат магистрала до Белград, това искат българите. И аз го правя в пълен обем”, добави Борисов. – Но искат избраниците им да бъдат избрани честно, репликира репортер от БТВ. – Какво по-честно, бе госпожо! Бихме на двата тура, отвърна ѝ Борисов и припомни, че партия ГЕРБ има почти два пъти повече общински съветници в София от БСП. Журналистът му припомни, че Манолова иска касиране на вота за кмет, не за съветници.  Според него това действие не е сериозно. “Ми аз искам касиране на президентските избори, но то му свърши мандатът”, вметна Борисов, забърквайки в темата и Румен Радев. “Ей, много им е мъчно, ай, колко им е криво, много ги е яд! Много тежко им се отразяват тези неща всеки ден”, каза въодушевен Борисов. После продължи инспекцията, като покани посланик Херо Мустафа в джипа си. – Много добър шофьор сте, г-н министър-председател”, похвали го премиерът. – Иначе не бих те качил!, отвърна българският премиер. – Много хора не разбират колко е красива България”, коментира по пътя посланик Мустафа. – Всичко това го градихме ние – нашето правителство. Колко хора ходят да пазаруват в събота и в неделя в Турция, защото сега лирата е евтина. Кой го е мислил това!?, разкри българските нрави Бойко Борисов. Дипломатът отбеляза обаче, че е важен и коридор №8, свързващ България с Македония и Албания. А Борисов отбеляза: “Хемус” ми е най-важна! “Хиляди работят такива! Като пчелички”, коментира срещата си с багериста Ангел Бойко Борисов. “Малко е кално, но да видите как става. България дава половин милиард, а и двете фирми, които строят са гръцки. И Гърция трябва да се отвори повече за български фирми. И тръбите са произведени в Гърция и строителите са от Гърция”, каза на гостите си, вървейки към обекта премиерът Борисов в началото на инспекцията. Според него газовата връзка ни свързва директно с пристанище Александруполис. “Най-хубавото е, че там където строим, а ние строим навсякъде, археолозите намират уникални неща, на 7000 години намериха каменни сечива. Много сме доволни от нашите археолози. Работят много бързо, повече хора, ние плащаме редовно и музеите ни се напълниха с артефакти. Само за археологията сме дали 4 млн. лв.”, обясни Бойко Борисов на американската посланичка. Дипломат похвали България, която коренно се е променила през последните години. – Ама това знаеш ли колко е неприятно за медиите да го слушат! Те искат България да е лошо, гадно”, обясни  Борисов на Херо Мустафа отношението на медииете към успехите на правителството.  – Казвам това, което виждам”, вметва гостът. – И аз така – аз само показвам”, продължи темата Бойко Борисов. И не пропусна да критикува предшествениците си на “Дондуков” 1. Поколения политици говореха за диверсификация, припомни той. И разказа, че президентът Алиев в Азербайджан посреща добре и политиците обичат да ходят в Баку. И като се връщат говорят за голям шлем. Борисов явно има предвид думите на президента (2002 – 2012 г.) Георги Първанов, изречени по време на визитата на руския лидер  Владимир Путин на 18 януари 2008 г. “Постигнахме Голям шлем”, обяви на пресконференция в присъствие на Путин Първанов, коментирайки подписаните икономически договорености, най-важните от които са – петролопроводът “Бургас – Александруполис”, АЕЦ “Белене”, газопроводът “Южен поток”. Да направим и бърза магистрала до Александруполис. Да си разменим по един кей – Гърция ще има Чиерно море, ние – Егейско! И това без войни, обобщи Бойко Борисов. Преди 2500 години някой си е правил попарката в това. Да хапне – и лега, коментира Борисов, докато археолозите показват какво са открили. “Ще обучим реставратори! Трябват археолози, няма само пиари и пиарки да произвеждаме”, вметва Борисов. Интерконекторът ще стига от Стара Загора до гръцкия град Комотини. На българска територия газопроводът ще е 140 километра. Междусистемната газова връзка между Гърция и България e обявена от Европейската комисия за проект от общ интерес на Евросъюза. Интерконекторът между България и Гърция е един от седемте приоритетните проекти за сигурност и конкурентоспособност на енергийния пазар в Европейския съюз, напомнят от пресцентъра на МС. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.    ", "date": "2019.11.12", "title": "Борисов обяви пълна газова незавимост"}
{"url": "http://www.classa.bg/%D1%81%D0%B2%D1%8F%D1%82/item/401982-%D0%B3%D1%8A%D1%80%D1%86%D0%B8%D1%8F-%D0%BD%D0%B0%D0%BD%D0%B5%D1%81%D0%B5-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D1%83%D0%B4%D0%B0%D1%80-%D0%BF%D0%BE-%D1%80%D1%83%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5", "text": "Основаната, както се смята, от самия апостол Марко Александрийската църква обяви признаването на ПЦУ - структурата на украинските разколници. Въпреки че тази църква на две хилядолетия се намира в Египет, гърците съставляват върха ѝ. Александрия взе решение да признае схизматиците за „братя“ веднага след Атина. По-точно след посещението на държавния секретар на САЩ там. Така наречената Православна църква на Украйна (ПЦУ), създадена преди година с помощта на Константинопол на базата на редица украински схизматични структури, заяви в петък, че е получила признание от друга църква - Александрийската православна църква, една от 15 общопризнатите поместни църкви.     „С удоволствие съобщаваме добрата новина: Негово Блаженство Александрийският патриарх и на цяла Африка Теодор II в петък, 8 ноември, по време на Божествената литургия в църквата на Архангелите в столицата на Египет за първи път спомена името на блажения Киевски и всеукраински Епифаний като Примат на автокефалната православна църква на Украйна”, се казва на страницата на ПЦУ във “Фейсбук”. Руската православна църква с дълбока скръб прие решението на Теодор II, заявиха в отдела за външни църковни отношения на Московската патриаршия. Ситуацията е сложна и показва колко може да бъде усложнена от небрежните действия, които „патриарх Вартоломей извърши в Украйна“, заяви председателят на Синодалния отдел за връзки с обществото и медиите на Московската патриаршия Владимир Легойда. Както знаете, Александрийската патриаршия е автокефална поместна църква, която официално заема второ място в православната йерархия. Според легендата тя е основана от самия апостол Марк. Преди това Теодор Втори беше известен като принципен защитник на православието в Украйна. Преди година той посети Одеса, по време на което изрази солидарност с каноничната украинска православна църква и ѝ обеща международната подкрепа. Но сега той изглежда се е обърнал на 180 градуса. Петият президент на Украйна, лидерът на партия \"Европейска солидарност\" Петро Порошенко, който преди година издейства томоса от патриарх Вартоломей, не скри радостта от новините от Египет. „Ходът на историята не може да се спре! Скоро след решението на Гръцката църква, православната църква на Украйна е призната от Александрийската патриаршия. Това е една от най-старите патриаршии, втората след Вселенската. Благодарим на Александрийската църква, Църквата на Цариград, Църквата на Гърция и на всички, които направиха и правят възможно увереното формиране на украинската църква”, каза Порошенко във видеообръщение. Руските политици също виждат „парада за признаване“ на ПЦУ стартиран от гръцките йерарси, в резултат на политическия натиск на Вашингтон. Тази седмица руският външен министър Сергей Лавров заяви, че САЩ се опитват да насърчат разцепление в целия православен свят. Лавров отбеляза, че именно след посещението на американския му колега Майк Помпео в Атина архиепископът на цяла Гърция Йероним внезапно обяви признаването на украинските схизматици от ПЦУ. След това Руската православна църква (РПЦ) спря евхаристичното общуване с нея. В същото време ръководството на Александрийската църква също е съставено от етнически гърци, въпреки че се намира в Египет. „Това признание е болезнено поражение, горчива подигравка за Московската патриаршия“, коментира Андрей Кураев, протодиякон в Руската православна църква. Той подчерта, че по този начин диптихът на патриарх Кирил се съкращава, като се има предвид последователния списък на Църквите и техните водачи за възпоменание по време на богослужения. „Наскоро гръцката църква изпадна от него, сега Александрийската. Решението за признаване на ПЦУ, от една страна, е очаквана вътрешногръцка солидарност. От друга страна, е неочаквано. Всъщност съвсем наскоро президентите на Русия и Египет Владимир Путин и Абдел Фатах ас Сиси се срещнаха в рамките на икономическия форум Русия-Африка. И след това такъв рязък завой. Решението за признаването се взе дори без свикване на гръцки синод”, оплаква се Кураев. Руските политолози смятат решението на Теодор II за удар по-скоро върху египетския президент. Според канала в “Телеграм” „Русия в глобалните отношения“ политическата война с използването на църквата се разширява. „Може да се предположи дали тази стъпка е свързана със срещата на високо равнище Русия-Африка, която току-що мина и предизвика известно вълнение и притеснение на Запад. Но е ясно, че Цариград и симпатизиращото му американско „паство” работят. Преди няколко седмици решението за признаване на украинска автокефалия беше взето от Гръцката православна църква, въпреки че вътре в нея объркването по този въпрос е очевидно”, се казва в изявлението. Роман Лункин, ръководител на Центъра за изследване на религията и обществото на Института за Европа на Руската академия на науките, също вижда връзка между новините от Александрия и скорошното пътуване на Майк Помпео до Атина. „Разбира се, подкрепата беше предоставена от западния свят в лицето на Съединените щати. Позицията на Александрийския патриарх е свързана с близостта му с гръцката църква, както и с нежеланието му лично да се кара с Вартоломей. Но това решение не може да се нарече удар срещу Руската православна църква. Сега няма да е необходимо да плащате за пътуванията на Александрийския патриарх до Москва. Те дори ще спестят от това”, посочи експертът. Лункин е убеден , че в бъдеще, когато наследникът на Вартоломей поведе Цариградската патриаршия, другите православни църкви, включително тези в Атина и Александрия, ще трябва по някакъв начин да възстановят отношенията с Московската патриаршия.    ", "date": "2019.11.12", "title": "Гърция нанесе поредния удар по руското православие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401983-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0%D1%82%D0%B0-%D0%B6%D0%B0%D0%BD%D0%B5%D1%82%D0%B0-%D0%BE%D1%81%D0%B8%D0%BF%D0%BE%D0%B2%D0%B0", "text": "За пореден път моделът Жанета Осипова доказа, че няма задръжки, когато става дума за изкуство. Блондинката захвърли всички дрехи и застана гола пред обектива във фотографска тематична сесия.              Носителката на титлата Мис Плеймейт 2018 не пропуска да цитира знаменита личност от миналото към всяка своя снимка, която публикува в Instagram, пише \"Труд\". Красавицата винаги прикрива интимните си части и зърната си заради политиката на социалната мрежа. Напоследък Осипова все по-често споделя част от еротичните фотосесии, в които участва и не се притеснява от негативните коментари и упреците под кадрите.", "date": "2019.11.12", "title": "Чисто голата Жанета Осипова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401984-%E2%80%9E%D0%B3%D1%80%D0%B0%D1%84%D0%B8%D0%BD%D1%8F%E2%80%9D-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%80%D0%B5%D0%B7%D0%B8%D0%BB%D0%B8-%D0%B8-%D0%B1%D1%83%D0%BB-%E2%80%9E%D0%BB%D0%B8%D0%BD%D0%BA%D1%8A%D0%BB%D0%BD%E2%80%9C", "text": "Някои участъци от все още ремонтиращия се бул. „Линкълн“ в столичния ж.к.“Овча Купел“ са започнали да се разпадат. Това алармираха от гражданското сдружение „Спаси София“. Това е поредният „блестящ“ ремонт в София на едва спечелилата местните избори Йорданка Фандъкова.   „Още ремонтът не е завършил, но части от бул. Линкълн в Овча Купел вече се разпадат. Практиката ремонт на ремонта продължава и отново е за сметка на нашите пари, време и качество на градската среда. За да не се окажем с поредния некачествен обект, настояваме Общината незабавно да възложи извършване на ремонти дейности по компрометираните участъци. Наложително е и преправяне на водещите ивици за незрящи, които отново са абсурдно разположени и карат хората да заобикалят всякакви препятствия, вкл. и пътни знаци. Припомняме, че ремонтът вече предизвика полемика, след като не беше осигурена велоалея, въпреки че такава е предвидена в плановете на Столичната община, а някой явно беше забравил и дърветата. Това е поредният случай на мърляв ремонт в София. През последните години пропиляхме стотици милиони в такива, а качеството на живот не се промени. В предизборната кампания всички много активно говореха, че ще се борят с некачествените ремонти – съвсем скоро общинският съвет отново ще започне работа и ще видим, кой ще има смелостта да подкрепи по-сурови мерки срещу фирмите-изпълнители, за да се опазят общите ни пари„.", "date": "2019.11.12", "title": "„ГРАФиня” Фандъкова орезили и бул. „Линкълн“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401985-%E2%80%9D%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82%E2%80%9D-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D1%81%D0%BB%D0%B5%D0%B4-%D0%BF%D0%BE%D0%BA%D0%B0%D0%BD%D0%B0-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Тази управляваща коалиция в България няма да издържи до следващите избори през май 2021 г. и предстои предсрочен парламентарен вот, най-вероятно след поканата за влизане в т.нар. чакалня на еврозоната. Още по-голямото интегриране на страната в евроинституциите ще зависи от борбата с корупцията, напредъка в спазване върховенството на закона и провеждането на вътрешни реформи. Но прогресът в тази посока ще бъде бавен. Постепенно ще се подобрява и качеството на администрацията и премахването на ненужните регулации. Това са част от прогнозите на \"Икономист интелиджънс юнит\" - анализаторското звено на групата \"Икономист\" за развитието на България до 2024 г., разпространени в края на октомври. Дребнави и личностни конфликти между партиите в правителствената коалиция и особено враждебното отношение на \"Обединени патриоти\" към ЕС имат потенциал да забавят процеса на иначе продължаващи институционални и структурни реформи в периода 2020-2024 г. Но това напрежение няма да постави под въпрос основни елементи като валутния борд, данъчната политика, развитието на инфраструктурата, финансовия надзор или опитите да се подобри образованието, пише още Икономист\". Експертите смятат, че в България няма да въведе еврото до средата на следващото десетилетие. Те предупреждават, че икономиката на България вече изпитва някои проблеми още преди реално да е започнал очакваният период на продължителен бавен растеж в Европа. Според \"Икономист интелиджънс юнит\" настоящата година ще завърши с доста добър растеж от 3.6% от БВП, но и обясняват, че той се дължи основно на вътрешното частно потребление, подкрепено от вдигането на номиналните заплати и солидните правителствени разходи (ръст от 3.9% за 2019 г.) на фона на намаляващи инвестиции. Повишаването на заплатите и цените на енергията и горивата в България са посочени сред основните причини за бързото увеличаване на инфлацията - до средно 2.4% за 2017-2018 г. след тригодишна дефлация през 2014-2016 г. Очакването е за инфлация от 2.9% за 2019 г. и задъпжане около това ниво (средно 2.8%) за 2020-2024 г. Причините са добре известни и посочвани и от други анализатори - относително бързото вдигане на заплати всяка година, трудното намиране на служители на вътрешния пазар и растящи цени на суровини на световните пазари. Износът рязко се забави (-2.5% на годишна база) през второто тримесечие, основно заради слаб туристически сезон и затруднения в глобалната търговия. Инвестициите, на които се дължеше растежат през 2018 г., този път са по-малко, включително защото банките имат повишени нива на необслужвани кредити, а компаниите извън финансовия сектор са ограничени от високи нива на задлъжнялост.", "date": "2019.11.12", "title": "”Икономист”: Предстоят предсрочни избори след покана в чакалнята на еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401986-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%81-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%BD%D0%B7%D0%BE%D0%BA-%D0%B8-%D0%BF%D0%B5%D0%BD%D1%81%D0%B8%D0%B8-%D0%BF%D1%80%D0%B5%D0%B7-2020-%D0%B3", "text": "Народното събрание ще заседава извънредно днес, за да гласува проектобюджетите за 2020 г. на Националната здравноосигурителна каса (НЗОК) и държавното обществено осигуряване (ДОО) на първо четене.   НЗОК   В приходната част на бюджета се очаква да постъпят общо приходи и трансфери в размер на 4,744 млрд. лева, с 445,1 млн. повече от 2019 г. Милиард и 243 милиона ще отидат за лекарства и медицински изделия. 2,247 млрд. са заложените средства за болнична медицинска помощ. И по двете пера има увеличения - съответно със 126 млн. лева и с 245,8 млн. лева. За дентална помощ са предложени 179,8 млн. лв., с 12,8 млн. повече, отколкото през 2019 г. Бюджетът е палиативен и поддържащ жизнените функции, но не и креативен - коментира председателят на Националното сдружение на общопрактикуващите лекари д-р Любомир Киров при представянето на проекта на съвместното заседание на здравната и бюджетната комисия в НС. Според председателя на Асоциацията на индустриалния капитал в България Васил Велев проектобюджетът задълбочава диспропорциите в разходите за болнична помощ и медикаменти, от една страна, и тези за здравна превенция. Сега съотношението е 8:1. Средното в ЕС е 2:1. С настоящия проектобюджет тази диспропорция се задълбочава, като разходите за болници и лекарства се увеличават с 12%, а за здравна превенция - средно със 7%. От Българската търговско-промишлена палата също не подкрепиха проекта заради липсата на увеличен контрол при разходването на публичните средства и на електронно здравеопазване - две неща, за които настояват от Палатата. От БСП също се обявиха против проекта с мотиви, сред които: не е налице намаляване на доплащанията; не е налице остойностяване на медицинските дейности, нито на труда на медицинските специалисти. Нигяр Джафер (ДПС) отбеляза, че липсва устойчиво решение на проблеми, като ниското заплащане на медицинските специалисти, липсата на перспектива пред общинските болници и рискът от фалита им. Тя заключи, че бюджет 2020 отново е бюджет на отдалечаваща се реформа. Принципно подкрепят бюджета от зъболекарския съюз, които са доволни от увеличението на парите - въпросните 12,8 млн. лева отгоре ще позволят получаването на безплатни протези от пациентите над 65 г. От БЗС обаче искат по-адекватен бюджет 2021 г. по отношение лечението на пациентите над 18 г. Подкрепиха бюджета и от ПГ \"Обединени патриоти\".   ДОО   12,455 милиарда е бюджетът за държавното обществено осигуряване през 2020 г. 10,577 млрд. от тях (85%) ще отидат за изплащане на пенсии. Бюджетът за догодина предвижда увеличение с 6,7% на пенсиите, отпуснати до 31 декември 2019 г., считано от 1 юли. Също оттогава и със същия процент се повишава минималната пенсия за стаж и възраст и социалната пенсия. Запазва се таванът на пенсиите на 1200 лв., както и минималният и максималният размер на обезщетението за безработица (от 9 лв. до 74,29 лв.). Очаква се броят на пенсионерите през 2020 г. у нас да е около 2,137 млн. души. Средната пенсия ще достигне 412,28 лв. Номиналното нарастване е 8% при очакван среден размер на пенсията за 2019 г. от 381,74 лв. Почти всички фондове на държавното обществено осигуряване остават на дефицит. Най-големият е във фонд \"Пенсии\" - 3,918 млрд. лева. Остава нерешен един от системните проблеми на социалното осигуряване - всички фондове, с изключения на малкия \"Трудова злополука и професионално заболяване\", са на дефицит, изтъкна Хасан Адемов (ДПС), който по тази причина отказа да подкрепи проектобюджета. Според него не са видими резултатите от реформата, започнала през 2016 г.  ", "date": "2019.11.12", "title": "Парламентът с извънредно заседание заради парите за НЗОК и пенсии през 2020 г."}
{"url": "http://www.classa.bg/%D1%81%D0%B2%D1%8F%D1%82/item/401987-%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B5-%D0%BD%D0%B5%D0%B7%D1%80%D1%8F%D0%BB%D0%B0", "text": "В  забележително откровено интервю пред британското списание Economist френският президент Еманюел Макрон изложи визия за европейска архитектура в областта на сигурността, която включва повече сътрудничество с Русия и по-малко със САЩ, отколкото в момента. Това е смело, но погрешно, пише Леонид Бершидски за Bloomberg. „Според мен това, което в момента преживяваме, е мозъчната смърт на НАТО поради липса на каквато и да е координация при вземането на стратегически решения между Съединените щати и техните съюзници“, обяви Макрон. Според него САЩ не споделят интересите на своите европейски партньори. При президента Доналд Тръмп САЩ разглеждат ислямисткия тероризъм и действията на Русия в Украйна като проблем на Европа, защото те се разиграват на европейска територия, далеч от бреговете на САЩ. Всичко, което правят САЩ, е да предоставят защитен чадър в замяна на изключителен ангажимент за закупуване на американски продукти. „Франция не се е подписала за това“, каза Макрон, като даде да се рабере, че се съмнява в ангажимента на Тръмп относно гаранцията за взаимна сигурност на НАТО, посочена в член 5 от Северноатлантическия договор. Тази несигурност обяснява усилията на Макрон да включи повече европейски държави в сътрудничеството в областта на отбраната, което той признава, че няма да даде незабавни резултати. Това обяснява и неговото нежелание да се солидаризира с това, което той нарича \"наистина твърда\" позиция на САЩ спрямо Москва. За Макрон Русия няма дългосрочна алтернатива на „партньорския проект“ с Европа и затова европейците трябва да се ангажират с него и да изяснят по кои въпроси може да има незабавно сътрудничество (например борбата с тероризма) и по които е препоръчително да се започне просто с избягване на конфликти (например кибервойната). За да направи това възможно, Макрон иска да обсъди какви гаранции иска Русия, за да се чувства по-сигурна, и дори е отворен да говори за „гаранции от ЕС и НАТО за прекратяване на разширяването им към определени територии“. Този мироглед има очевидна вътрешна логика, особено ако САЩ не са напълно отдаден съюзник: „Имаме право да не бъдем откровени врагове с враговете на приятелите си“. Проблемът с тази логика е, че изглежда е изградена върху дългосрочен поглед към вариантите пред Русия и краткосрочен спрямо тези пред САЩ. Именно това подкопава агитацията на Макрон за европейски отбранителен блок, който да съществува паралелно с НАТО. Макрон сподели пред Economist, че Русия е изправена пред само три стратегически опции: да се опита да бъде суперсила сама по себе си, да стане васал на Китай, или да възстанови политиката на баланс с Европа. Според френския президент само третият вариант е жизнеспособен. Очевидно руският президент Владимир Путин би се почувствал неудобно да направи своята страна младши партньор на Китай. Пътят към суперсила пък е труден, защото свиващото се, застаряващо население на Русия не може да го следва, а путиновият \"консерватизмът, основан на идентичността\" му пречи да води \"миграционна политика\". Така че остава само сближаването с Европа. Това е грешка. В Русия има голяма имиграция. Официалната й статистика за притока на население е ненадеждна поради безвизовата политика спрямо бившите съветски републики, но страната е пета в света по превеждани суми от мигранти към родината им, точно след Германия и пред Китай и Франция.       Идеологическите конструкции на Путин съществуват само заради пропагандата. Неговите реални политики са насочени към придвижване на Русия по пътя на самотната велика сила. В неговия ум и в този на съветниците му по външната политика Русия няма други възможности. Един от любимите цитати на руския президент, който използва привидно на шега, принадлежи на цар Александър III: „Русия има само два съюзника - армията и флота си.“ В рамките на това мислене Путин е щастлив да приеме всички отстъпки, които Европа може да му предложи, като намесата на Макрон в подкрепа на връщането на правото на глас на Москва в Съвета на Европа. Но те няма да го накарат да се откаже от това, което Макрон нарича „антиевропейски проект“, роден от неговия „консерватизъм“. Европа не е потенциален съюзник за Путин, тя е поле за голямата игра на Русия със САЩ. Проектът за велика сила на Путин не е непременно завинаги и съществува възможност бъдещ руски лидер да погледне на Русия като част от някакъв широк европейски проект, както направи предшественикът му Борис Елцин за известно време след разпадането на Съветския съюз. Но изчакването на това изисква изключително дългосрочен поглед. Със САЩ ситуацията е почти обратната. Изолационистският проект на Тръмп, уникален за неговото президентство, едва ли ще бъде продължен от който и да е от вероятните му наследници демократи след изборите през 2020 г. САЩ имат дългогодишен проект за сътрудничество с Европа, който стартира с плана „Маршал“ след Втората световна война и не приключва с Тръмп, имайки предвид силните търговски отношения с ЕС. Има голяма вероятност след напускането на Белия дом от Тръмп, било то през 2020 г. или четири години по-късно, САЩ да се опитат да закърпят нещата - и за Европа ще бъде много по-лесно да приеме подадената от Америка ръка, отколкото да установи модел на сътрудничество с Русия. Както казва Макрон, става все по-трудно и по-трудно да се определи какво всъщност означава членството в НАТО и с какви заплахи е способен да се справи блокът. Но той е работеща структура, която проведе истински военни операции и координира националните армии. Самият Макрон нарича оперативната съвместимост в НАТО „ефективна“. Създаването на паралелна отбранителна архитектура може само да подкопае този работещ механизъм, независимо колко пъти Макрон повтаря, че евентуален военен проект на ЕС ще допълва Северноатлантическия пакт. Заслужава ли си това да се направи поради нещо, което на мнозина изглежда като временна заплаха от Тръмп - и в името на дългосрочна перспектива с Русия? Това е основният въпрос, който пречи на военните амбиции на Макрон относно ЕС да надхвърлят разговорите, пилотните проекти и известната координации в отбранителната индустрия. По-решителният напредък ще бъде възможен само ако поведението на Тръмп стане норма в САЩ и ако Русия внезапно се покаже явно проевропейска, променяйки, например, сегашната си политика по отношение на Украйна. Макрон звучи смело, стратегически, дори пророчески на моменти, но неговите геополитически преценки не са безспорни, нито дори повсеместно привлекателни. Преди всичко те са недоказани. В този момент чакането изглежда по-уместно от трескавото разработването на скъп, политически несигурен проект. Нужно е много повече от красноречието на Макрон, за да се превърне геополитическото препозициониране на Европа в реалност.  ", "date": "2019.11.12", "title": "Визията на Макрон за европейската сигурност е незряла"}
{"url": "http://www.classa.bg/%D1%81%D0%B2%D1%8F%D1%82/item/401988-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D0%BC%D0%B0%D1%88%D0%B8%D0%BD%D0%B0%D1%86%D0%B8%D0%B8-%D0%BD%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Президентът на САЩ Доналд Тръмп съобщи в Туитър, че тази седмица ще публикува стенограма на своя \"първи, а значи и най-важен\" разговор през април по телефона с украинския президент Володимир Зеленски. Именно разговорите му с украинския лидер са в основата на процедурата за импийчмънт срещу американския държавен глава, която в момента е в ход в Камарата на представителите. \"За да продължа да бъда най-прозрачния президент в историята, тази седмица аз ще публикувам (тази) стенограма\", писа Тръмп, цитиран от ТАСС. Става дума за техния телефонен разговор през април, когато Тръмп поздрави Зеленски за победата на президентските избори.   \"Аз съм уверен, че ще намерите (този разговор) за вълнуващ, казва Тръмп. По-рано Белият дом обнародва стенограма от юлския разговор между двамата президенти, в който министерството на правосъдието на САЩ не намери нарушения на националното законодателство, както и основания за по-нататъшно разследване. Демократите в Камарата от своя страна публикуваха вчера стенограма от показанията, дадени на 23 октомври от високопоставена служителка на Пентагона по време на слушанията пред комисиите, водещи разследването за импийчмънт на президента. Заместник-помощничката на министъра на отбраната по въпросите за Русия, Украйна и Евразия Лора Купър казала на закритото заседание на три ключови комисии на Камарата, че Белият дом и Държавният департамент така и не обяснили на военното министерство на САЩ своето решение да замразят военната помощ за Украйна, като се мотивирали само с \"опасения, свързани с корупцията\" в тази страна. Заради липсата на такива разяснения за замразяване на помощта, посочила Купър, на равнище заместник-шефове на американските министерства \"започнаха да се изказват опасения дали това съответства на законните положения\". Украйна, според нея, е изпълнила всички изисквания за получаване на американската помощ. Освен това всички служители на администрацията, отговарящи по въпросите на националната сигурност, били единодушни, че тази помощ можела да помогне на правителството на Украйна в борбата с корупцията. Затова в Пентагона се опасявали, че замразяването на помощта ще стане сигнал за \"липса на подкрепа\" за Украйна от страна на САЩ. В тази връзка Купър нарекла действията на администрацията на Тръмп \"необичайни\". Според Ройтерс показанията на Купър хвърлят светлина върху объркването, настъпило в апарата за националната сигурност на САЩ в резултат на блокирането на помощта за Украйна, и \"разкриват вътрешните машинации на администрацията на Тръмп\", който наредил помощта в размер на 400 млн. долара да бъде спряна, докато украинският президент Зеленски не започне разследване срещу Джо Байдън - един от главните политически съперници на Тръмп от Демократическата партия на САЩ и вероятен негов конкурент на президентските избори през 2020 г. Ройтерс добавя, че тези разкрития идват само два дни преди разследването за импийчмънт да навлезе в решаваща фаза с началото на публичните показания (насрочени за 13 ноември). В сряда и петък публични показания ще дадат американските дипломати Уилям Тейлър, Джордж Кент и Мари Йованович. Очаква се те да разяснят подробно своите опасения от действията на Тръмп, вече изразени при слушанията при закрити врата.  ", "date": "2019.11.12", "title": "\"Вътрешните машинации на администрацията на Тръмп\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401989-%D0%B4-%D1%80-%D0%B4%D0%B6%D0%B8%D0%B1%D1%80%D0%BE%D0%B2-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D1%81%D0%B5-%D1%80%D0%B0%D0%B7%D0%BF%D1%80%D0%B0%D0%B2%D0%B8-%D1%81-%D0%B6%D0%B8%D0%B2%D0%BA%D0%BE%D0%B2-%D0%BA%D0%B3%D0%B1-%D0%BD%D0%B0%D1%87%D0%B5%D1%80%D1%82%D0%B0-%D1%81%D1%86%D0%B5%D0%BD%D0%B0%D1%80%D0%B8%D1%8F,-%D0%BC%D0%BB%D0%B0%D0%B4%D0%B5%D0%BD%D0%BE%D0%B2-%D0%B8-%D0%BB%D1%83%D0%BA%D0%B0%D0%BD%D0%BE%D0%B2-%D0%B3%D0%BE-%D0%B8%D0%B7%D0%BF%D1%8A%D0%BB%D0%BD%D0%B8%D1%85%D0%B0", "text": "        Д-р Джибров беше живата история на управлението на Тодор Живков. Това е част от интервю, което направихме малко преди той да почине през 2016 година.  - Ако Живков си беше подал оставката две години по-рано, нямаше ли да избегне съдбата на сатанизиране, с която завърши живота му? - Не. Защото историята на неговото сваляне не е дело на българи. И Луканов, и Младенов бяха пионки. Руснаците използваха Луканов, те имаха пълна информация за това, какво става в България. Знаеха членовете на Политбюро кога ходят в тоалетната дори. Знаеха амбициите на Андрей. И ги подклаждаха. Цялата работа я завъртя Горбачов. Той не е това, за което го представят - той е заядлив, мразещ, ревнив, безволев, често пъти без да е в състояние да реши и да направи нещо. Горбачов беше маша в ръцете на жена си Раиса, която беше страшно властна. Раиса беше Наполеонката на Русия. Още преди Горбачов да дойде на власт в руснаците се бе създало настроение, че ние ги експлоатираме, което не беше далеч от истината. И ни завиждаха жестоко. Като идваха у нас, виждаха България, която им изглеждаше като Париж. Създаде се настроение, че ние живеем на техния гръб. Така си и беше. Ние получавахме от тях суров петрол без пари, преботвахме го и го изнасяхме. И печелехме страхотно. Омразата се прехвърли и върху Тодор Живков, който беше осигурил тези договори. Горбачов спря това кранче. И реши да се разправи с Живков. КГБ начерта сценария. Луканов и Младенов бяха само изпълнители. - Явно, че е имало натиск върху Живков да се оттгели, а и въздействието на перестройката оказва влияние върху политическите процеси у нас. Можеше ли Живков да устои на този натиск. Ако Живков не беше си подал сам оставката, имаше ли кой насила да го отстрани от власт? - Не. Никой не можеше да свали Тодор Живков, защото нямаше кой. Нямаше такива герои. Имаше и страх естествено, а нямаше за какво.  Горбачов завидя на Тодор Живков и го махна. Той дойде в България и стана ясно, че дните на Живков са преброени.  - До идването на Горбачов Живков е ненадминат в жонглирането с руснаците. На какво залагаше? - Живков жонглираше много умело, много хитро и ползуваше СССР максимално. Имаше интуитивни антени и се ориентираше с кого си има работа и как да действа. Умееше майсторски да контактува с Брежнев. Когато идваше в България му се устройваше лов. Живков пращаше с Брежнев ген. Кашев, защото аз не мога да гледам кръв, макар че съм доктор. Дори един счупен клон на дърво може да ме разплаче. Кашев получаваше нареждане: „Така ще направиш, че Брежнев веднъж да гръмне, три трофея да паднат. Ясно ли е? Става въпрос за България, за всеки един българин“. И трофеите падаха. Брежнев доволен, ухилен, връща се в София, готов да прегърне Живков. А той унил, унил, ще заплаче. „Ну, Тодоре, что случилось? Знаешь, большой успех“. Нашият стои като умрял, страхотен артист, и казва: Лошо. Без 10 милиона тона нефт, България е свършена“. „Ето не проблем. Давай...“ и подписва за нефта. После този нефт ние го продавахме. Така работеше и със шахиншаха на Иран, който нареди на министъра на петрола да продава по-евтин петрол на „приятеля му Живков“. Ами Кадафи? Каквото искаше Живков, това получаваше?  -  За мнозина обаче той си остава “правешкия хитрец”! - Какво от това? Защо да не е хитрец? Въпросът е, тази хитрина в полза на кого е? Неговата хитрина беше в полза на България. Живков беше един българин. Държеше се като обикновен българин, беше в тон с останалите хора в страната и затова толкова дълго се задържа на власт. -  А не смятате ли, че разковничето за политическото му дълголетие се крие в системата на диктатурата, на авторитарната власт? - На Живков му идваше отвътре естественото поведение с хората, това е дар Божи. Той не хвърчеше в небесата. Политиката е театър и ако искат да успеят, политиците трябва да бъдат добри актьори. Целта е да ти вярват, което те прави водач; да те следват, което те прави лидер. Когато един Тодор Живков говори на народа във времето на лозунгите: “Тежко ми е, много ми е тежко, че това нямаме, онова нямаме, но ние ще го направим! Ще изградим петилетката в съкратени срокове!”, той всъщност дава перспектива, посочва кауза на този народ. Хората я приемат като своя и вече знаят за какво се борят. И го следват. Живков умееше това - да посочва пътя, да увлича.  - Тогава защо така унизително го свалиха от власт? Откъде идва дълбоката омраза между Луканов и Живков? - От огромното желание на Луканов да стане Първия в България, да заеме мястото на Живков. Тази негова борба за първенство във властта започва още от времето, когато е бил много млад. Спомням си, когато Андрей Луканов и Петър Младенов завършиха дипломатическата школа в Моска, дойдоха във Външно министерство и ми ги представиха. Беше края на 1962-ра, бях назначен вече от една година аташе във Външно, най-ниският ранг, а външен министър беше бащата на Андрей - Карло Луканов. Същите ниски стартови рангове предложиха на Адрей и на Петър. И двамата отказаха. Луканов първи заяви, че не приема този нисък пост и повлече след себе си и Младенов. А той бе податлив на влияние. Оттогава още Андрей води тази борба, подла и подмолна, срещу Живков, а публично падаше на колене пред него. - Имаше ли качества Луканов, за да управлява държавата? - Казвах на Андрей Луканов, че не може да управлява държава, че ако дойде някой при него и му каже, че е гладен, той няма да разбере за какво става въпрос. За Живков, каквото и да говорят, той не е крал, за разлика от много други. Луканов беше друго тесто. Луканов беше блюдолизец бетер Милко Балев, който беше най-явен и противен, особено когато стана член на Политбюро на ЦК на БКП. Ако Живков каже три думи, четвъртата ще бъде на Милко Балев: “Велико! Страхотно! Невероятно!”.  - Това ласкаеше ли Живков? - Всеки се ласкае от такива думи. И Живков се е ласкаел, макар да не го е вярвал, абсолютно сигурен съм в това, но го е приемал, за да може то да влияе на останалите. Същото като при 12-те апостола. Като стане апостол Павел и каже: “Нашият Иисус Христос е единствен и неповторим”, Иисус Христос може да си мисли, че е апостол Павел е глупак, но го оставя да говори, за да кажат и другите апостоли: “Точно така!”. И става религия. Това Живков, без да го е изучавал, без дори да го е прочел, го прилага - вероятно природната му интуиция го е карала да го изтърпи в името на собствения си имидж. Защото имиджът се създава постепенно, бавно, устойчиво и той знае, че е много важен за всеки управленец. Живков имаше нюх за тези неща.  - Ако Живков е имал усет за обикновения човек, защо тогава създава този огромен набор от привилегии във властта - специална храна, допълнителни възнаграждения за членовете на ПБ, на ЦК, вили, апартаменти, коли? - Срамота е да се говори всичко това, имайки предвид привилегиите, които управниците след него си създадоха. Те, днешните, не си ли построиха апартаменти, дори по няколко, нямат ли вили като гимназии, не си ли измислят допълнителни възнаграждения, не участват ли в бордове, не взимат ли комисионни, не участват ли в приватизационни сделки, докато са на власт? Моля ви! Няма управник, който да е живял по-скромно от Живков! Той живееше много пестеливо, защото се е родил адски беден и е живял адски бедно. И винаги е бил гладен.  -  Гладен? Шегувате се, нали? - Не, не се шегувам! Ходила сте в родната му къща в Правец, видяла сте огнището и леглото на пода и съжителството с воловете. Не ми вярвате, виждам, но Живков действително живееше много скромно. И до последния си ден беше все гладен. Следяха го да не напълнява, да няма холестерол и все го ограничаваха. Понякога ми казваше: “Абе, ти си доктор, защо така ме мъчат, защо не ме оставят поне един ден да се наям като нормален човек, колкото искам и каквото искам!”  -  Имало ли е моменти, в които да се страхувате от Живков? - Естествено. То не бе страх, че ще си загубиш заплатата или работата, а по-скоро да не злепоставиш имиджа на службата.  - Чувала съм, че питаете уважение към ген. Гръбчев. Защо? - Да. От МВР и от УБО дължа много като професионални умения и като личност на ген. Гръбчев. Ако не беше той, да са ме разстреляли. Това е един голям мъж, идеалист до мозъка на костите. Носеше очила и като го погледне човек, ще си каже: „Какъв темерут!“, а носеше такава поетична душа. Шеф на УБО, генерал, зам.-председател на ДС, а пишеше стихове. Рецитираше, обичаше театъра, имаше навсякъде контакти, път на мухата правеше, абсолютен аскет... Запознахме се в началото на моята дейност и започна да ме води на различни мероприятия да „опознавам другарите“. Една вечер отиваме с него във Външно министерство /днешната сграда на Министерство на правосъдието/ на ул. „Аксаков“. Каза ми да стоя на входа и да насочвам „отговорните другари“ по стълбите нагоре. Минават, минават, аз казвам „заповядайте“ и идва Фердинанд Козовски, но с жена си. Кой дявол ме накара да му прошепна: „Другарю Козовски, станало е някакво недоразумение, всички другари са без съпруги, а вие...“ И недоизрекъл още това, той ме хвана за реверите, напсува ме на майка, и вече не помня какво е станало. Когато дойдох на себе си, гледам пред мен едно червено лице, което аз душа, и женски писък. Реакцията ми дошла от псувнята на майка. Веднага го пуснах и се дръпнах. В това време отгоре по стълбите тича ген. Гръбчев, хване ме и ме вкара в тоалетната. Нареди ми да не излизам оттам. След 15 минути „пуснал“ мероприятието и ме изведе навън. Едва тогава осъзнах какво съм направил – за такова нещо гърмят, посягам не на кой да е, и то публично. Ген. Гръбчев ме поведе по „Аксаков“ - обяснява ми, че и той е бил млад, неориентиран, но ми каза едно да помня: „Грешат хората, грешат и отговорните другари, но Партията никога!“... И до края на живота си той не ме изпусна от поглед, иначе щяха да ме изядат. Кашев дойде много по-късно, и то след като ген. Гръбчев го посочи за свой наследник. Другият от МВР когото познавах, беше генерал Григор Шопов. Запознах се с него на път за Индия, когато трябваше да подготвим посещението на Тодор Живков там. Много внимателно се държеше с мен. И той беше идеалист, убеден до мозъка на костите си в идеята. Умерен, тих, но всъщност държеше всички под контрол. От тяхната система обаче аз не се интересувах.  - Защо руснаците избраха Петър Младенов да наследи Живков? -   Вероятно си спомняте за писмото на Петър Младенов срещу Живков, писано според мен под чужда диктовка, което Младенов дълго време се чудеше как да го депозира.  \"Със своята политика Тодор Живков изхвърли България извън бързея на времето...  Както всеки от вас, и аз мисля, че имам реална представа за моралния лик на Тодор Живков. Зная, че той няма да се спре пред нищо, включително и пред най-груби престъпления, тогава, когато се докосват до неговата светая светих – властта му. Не изключвам, че ще се опита да премине и към физическа разправа с мен или членовете на моето семейство....”  Младенов и Луканов правят всичко възможно писмото да стигне до Горбачов. След което получават позивна: \"Действйте, както намерите за добре\").  Защо руснаците избират Младенов? Да не мислите, че е някакъв голям бунтар. Не. Просто Младенов беше зависим, алкохолно зависим. Но все пак беше мек в отношенията с хората. Не така агресивен, страхлив и хитър като Андрей. Той никога не се буташе на първа линия. Все още не се знаят детайли как точно стана заговора, каква бе връзката с Горбачов, как руснаците контролираха дори петолъчките у нас. Живков знаеше всичко за заговорниците. Една седмица преди пленума ме извика по някакъв повод в ЦК и между другото ми каза:  ” Това ми каза.  - Вие какво направихте? - Сконфузих се. Излязох и нищо не му отговорих. После са почнали разговори между него, Младенов и Луканов, и останалите от групата как точно Живков да се оттегли. - Защо прехвърлиха цялата вина на Живков? - Когато човек няма собствени постижения, той почва да си прави някакъв имидж и авторитет на гърба на друг. И Луканов, и Младенов трябваше да си напишат новата биография на гърба на Живков. И го направиха с цялата злоба, на коята бяха способни. - Най-голямата грешка на Живков? - Че не намери човек, който да го замести, затова и реално неговите заместници не си бяха на място.    ", "date": "2019.11.12", "title": "Д-р Джибров: Горбачов се разправи с Живков. КГБ начерта сценария, Младенов и Луканов го изпълниха"}
{"url": "http://www.classa.bg/%D1%81%D0%B2%D1%8F%D1%82/item/401980-%D0%BD%D0%B0%D1%80%D0%B5%D0%B4%D0%B8%D0%BB-%D1%81%D0%B5-%D1%85%D0%BE%D0%BD%D0%B5%D0%BA%D0%B5%D1%80-%D0%BD%D0%B0-%D0%B5%D0%B4%D0%BD%D0%B0-%D0%BE%D0%BF%D0%B0%D1%88%D0%BA%D0%B0-11-%D0%B2%D0%B8%D1%86%D0%B0-%D0%BE%D1%82-%D0%B3%D0%B4%D1%80", "text": "Може да се разсмеете, но може и да се натъжите. Вицовете, разказвани навремето в ГДР, не се различават много от тези в някогашната НРБ. Ето няколко примера:       В ГДР с удоволствие си разказвали вицове - както, впрочем, във всяка друга социалистическа страна. И както във всяка друга социалистическа страна, разказването на вицове изобщо не било безопасно - във времената на Сталин присъдите в ГДР достигали 15 години. Едва през 1958, когато започва \"размразяването\", наказанието било намалено - \"само\" две години затвор. Но след Пражката пролет през 1968 отново било увеличено - до осем години зад решетките заради \"противодържавна пропаганда\".   Дори и най-безобидната сатира събуждала подозрения. Популярният карикатурист Вили Мьозе например бил следен в продължение на години. В Щази смятали карикатурите му за \"подривни\", поради което в последните години на ГДР му се наложило да илюстрира само детски книжки. Поне не са го арестували...     Петте закона на социализма: 1. Не мисли! 2. Ако си помислил - не казвай за какво! 3. Ако си помислил и си го казал - не го записвай! 4. Ако си помислил, казал си и си го записал - не подписвай! 5. Ако си помислил, казал си, записал си и си се подписал - не се учудвай на това, което ще ти се случи!   *** Жена пристига от провинцията на ГДР в Източен Берлин и пита минувачите: \"Как да стигна до магазин \"Принцип\"?\" Отговарят ѝ, че няма такъв магазин. \"Ама как така? - учудва се тя. - Нали другарят Хонекер казва, че по \"Принцип\" имаме всичко.\"   *** Трима политически затворници лежат в затвор в ГДР. Разприказвали се кой за какво е осъден. Първият казва: \"Ходех на работа пет минути по-рано. Заподозряха ме в шпионаж\". \"А аз все закъснявах с пет минути. Осъдиха ме за саботаж\", споделя вторият. А третият казва: \"Аз пък винаги ходех навреме. Затова решиха, че часовникът ми е чуждо производство - и ме затвориха за връзки с чужбина\".   *** Хонекер се разхожда из Източен Берлин и вижда дълга опашка. Станало му интересно и се наредил в края ѝ. Човекът пред него се обърнал, разпознал го и тутакси прошепнал на чакащия пред него: \"Виж кой е зад мен\". След пет минути вече всички били разбрали кой се е наредил на опашката - и тя започнала бързо да се разпръсва. Хонекер се учудил: \"Толкова дълго сте стояли, а сега се разотивате. Защо?\". Отговорили му: \"Чакаме за изходни визи на Запад. Но ако ти смяташ да заминаваш, ние може и да останем\".   *** Програма за конгреса на Германската единна социалистическа партия (ГЕСП):   1. Внасяне на членовете на Политбюро 2. Настройване на кардиостимулаторите 3. Политбюро запява песента \"Ний сме млада гвардия работници и селяни...\"   *** Купувач пита в магазин за облекло: \"Извинете, боти нямате ли?\". Продавачът отговаря: \"Мястото, където няма боти, е на долния етаж. А ние тук нямаме ризи\".   *** На един другар му избягал папагалът. Той тутакси отишъл в приемната на Министерството на държавната сигурност и подал заявление: \"Уверявам под клетва, че аз и папагалът ми поддържаме различни политически позиции\".   *** Хонекер излиза сутринта на терасата на резиденцията си, за да се полюбува на изгрева на слънцето: \"Добро утро, слънчице!\". Слънцето му отговаря: \"Добро утро, другарю генерален секретар на ЦК и председател на Държавния съвет на Германската демократична република!\". Следобед Хонекер отново поздравява слънцето: \"Добър ден, слънчице!\". \"Добър ден, другарю генерален секретар на ЦК и председател на Държавния съвет на Германската демократична република!\" Вечерта Хонекер пак поглежда през прозореца: \"Добър вечер, слънчице!\". На което слънцето отвръща: \"Я се разкарай! Аз вече съм на запад\".   *** След смъртта си Ясер Арафат се изправя пред вратите на Рая. Както обичайно - с автомат в ръце и пистолет на кръста. Свети Петър му отваря и възкликва: \"Къде си тръгнал? Тук не може с оръжие!\". През полуотворените врати Арафат вижда, че вътре на висок стол седи брадат мъж с картечница в скута. \"Ето, дори Господ е с картечница! Защо на мен да ми е забранено?\", възмущава се Арафат. Свети Петър му отговаря: \"Това е изключение. А и не е Господ, а Карл Маркс, който чака Ерих Хонекер\".   *** Един гражданин на ГДР внезапно се оказал без телефон. \"Защо е изключен?\", попитал той органите. Отговорили му: \"Защото клеветите Държавна сигурност\". - \"Ама как така?\" - \"В телефонните си разговори упорито повтаряте, че телефонът Ви се подслушва.\"   *** И накрая един виц от последните дни на ГДР: В ППО-тата на ГЕСП пристигнало следното разпореждане: Който привлече нов член в партията, ще бъде освободен от плащането на членски внос. Който привлече двама души, ще може да напусне партията. А който успее да привлече трима, ще получи справка, че никога не е членувал в партията.   *****       Далеч от народа, далеч от хорските погледи: през 1960 партийната върхушка на ГДР дружно се премества от Берлин в светлото бъдеще - в засекретеното селище Вандлиц. То се намира на 30 км от града и е построено много по-бързо от самия комунизъм - само за две години. Селището отсъства от географските карти, а територията била обявена за... зона за наблюдение и изучаване на природата и дивите животни.     Този стъклопис и до днес може да се види в някогашния дом на едно от тези \"диви животни\" - Валтер Улбрихт. А предишната снимка е правена през 1987 по време на празненството по случай 75-ия рожден ден на лидера на ГДР Ерих Хонекер, който с помощта на Брежнев успява да измести от поста Валтер Улбрихт. На снимката се вижда част от политическия елит на ГДР, за който е било построено потайното селище.     Две години по-късно ще падне Берлинската стена, а бившите големци ще бъдат помолени да освободят личните си вили във Вандлиц. Още през 1990 година там е открита рехабилитационна клиника. Строят се нови корпуси и здания, но и някогашните партийни вили не остават празни. В бившата резиденция на Улбрихт например отсядат родителите на децата, които се лекуват тук.     Петкилометровата бетонна ограда е премахната, но главният портал е запазен. В тази къща с площ 180 квадратни метра е живяло семейство Хонекер. В селището е имало общо 23 резиденции. Едноетажните имали по седем стаи, двуетажните - до 15. Във всяка вила имало по две прислужници. Само семейство Хонекер имало четири.     Наред с бетонната ограда имало и външен пръстен - жив плет и наблюдателни пунктове. Охранителите, които били основно от специални подразделения, били около 150 души. Те отговаряли и за сигурността на лятната резиденция на посолството на СССР, която също била тук, край езерото.     Преди да се преместят във Вандлиц, високопоставените другари живеели във вили в Източен Берлин. Решението да бъдат преселени извън града било взето няколко години след въстанието от 1953, потушено с помощта на съветски танкове. На новото място можели по-добре да ги охраняват. Отвън вилите изглеждали скромно, но вътре обитателите им се ползвали с всички достижения на капитализма.     В селището имало магазин, лекарски кабинети, басейн, сауна, кино, ресторант, стрелбище, спортна площадка и тенис корт. Всички прислужници имали военни звания, а общият брой на персонала надхвърлял 650 души. Тази снимка е правена в магазина на селището през 1989 година, когато там за първи път можели да влизат и обикновени граждани на ГДР.     В тази къща почти 30 години е живял министърът на държавната сигурност Ерих Милке. Веднага след обединението на Германия историци предлагат селището да бъде превърнато в паметник на тоталитарното минало на ГДР. Идеята им се осъществява чак през лятото на 2017 година. Дотогава на преден план били опасенията, че селището ще се превърне в място, привличащо единствено носталгиците по комунизма.        ", "date": "2019.11.12", "title": "\"Наредил се Хонекер на една опашка\": 11 вица от ГДР"}
{"url": "http://www.classa.bg/%D1%81%D0%B2%D1%8F%D1%82/item/401979-%D0%B7%D0%B8%D0%BC%D0%B0%D1%82%D0%B0-%D0%BD%D0%B0-%D0%B7%D0%B0%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D1%80%D0%B5%D0%BC%D1%8A%D0%BB", "text": "Индустрия на „експертите\", която от години предсказват неизбежната смърт на Русия, пренебрегва твърдите доказателства за напредъка, като инфраструктурните проекти, които Западът не е в състояние или не желае да предприеме. Покойният американски сенатор Джон Маккейн навремето промърмори, че Русия е „бензиностанция, маскирана като страна.\" Британският учен Робърт Сервиз - биограф на Ленин, Сталин и Троцки - също озвучава тези чувства в последната си книга „Кремълска зима \", публикувана миналия месец и получила забележителни отзиви в западни мас-медии, като Financial Times. Книгата е нищо повече от пътуване през добре изтърканите клишета за Русия, популярни сред експертите в „Thinktankistan\", които прогнозират „Русия без Путин\", докато той е на власт. Каква е реалността? Описаните проблемни тенденции като алкохолизъм, насилствена престъпност и демографски срив, всъщност до голяма степен бяха спрени през 90-те години на миналия век, когато те се очертаха като страничен ефект от хищническата приватизация - подтикнати и похвалени от самите мозъчни тръстове, които оплакват Путин вече 20 години. Според западните експерти президентът Владимир Путин е този, който задържа Русия, като превежда пари на военните. Фактът е, че не го прави, напротив - орязва военния бюджет през 2018 г., за да се съсредоточи повече върху инфраструктурата. Междувременно руските военни не са станали по-малко ефективни - успехът на сирийската експедиция е един очевиден пример, особено контрастиращ на скъпите, но неефективни намеси на САЩ. Зимата на Запад обикновено се асоциира с мрак (пример „Зимата на нашето недоволство\" на Шекспир), но сезонът просто няма същата мрачна конотация в Русия. Вместо това генерал Зима се помни с добро като съюзник срещу Наполеон и Хитлер. А календарната зима е метафорично пролетното време за Русия по отношение на строителството. Докато общественият транспорт и инфраструктурата във Великобритания и САЩ изпаднаха в несъстоятелност в рамките на политиките за строги икономии през последното десетилетие, Москва предприе амбициозен план за разширяване на подземните и леките железопътни линии. През последното десетилетие руската столица е изградила над 120 километра метро релси и 64 станции (към средата на 2018 г.) в най-амбициозната програма за разширяване в 80-годишната история на московското метро. Всъщност е най-амбициозната в света! Московското метро също е само началото. След като последният участък от федералната магистрала М11 бъде завършен до края на 2019 г., всеки московчанин ще може да измине 684 километра до Санкт Петербург по магистрала, за да се наслади на Лахта Център - 462-метров небостъргач с 87 етажа, най-високата сграда както в Русия, така и в Европа, след като бъде завършена през 2020 година. Добрите новини с не се ограничават само до Москва или Санкт Петербург. Крим беше свързан с континентална Русия с 19-километров магистрален мост през 2018 г., който вече е отворен както за автомобили, така и за камиони. С приключването на паралелния железопътен мост се предвижда обслужването на пътническите влакове да започне в началото на декември, като през пролетта ще последват и товарните влакове. Това ще бъде основна стъпка за по-нататъшното интегриране на полуострова на Русия, който се отдели от Украйна през 2014 г. САЩ и техните европейски съюзници посочиха присъединяването на Крим като претекст за налагане на търговски санкции на Русия, надявайки се те да изолират Москва и да прекъснат нейната икономика. Тези надежди обаче нееднократно бяха попарени от пазара, тъй като санкциите стимулираха растежа на вътрешните промишленост и селско стопанство. Освен това те подтикнаха Русия да подпише голяма газова сделка с Пекин през 2014 г. и да започне изграждането на газопровода „Силата на Сибир\" към Далечния Изток. 2000-километровият газопровод ще свърже газовите находища на Якутия с Приморие и Китай, бъде открит в началото на декември, няколко седмици предсрочно. Други два газопровода - „Турски поток\" под Черно море и „Северен поток 2\" под Балтийско море - също са в процес на завършване до края на 2019 г. След като започнат да функционират, те ще осигурят на Москва надеждни пътища за снабдяване на Европа с природен газ, без потенциални препятствия от враждебни правителства - какъвто беше случаят с Украйна през 2009 г. Кремлинолозите, седящи в кулите си от слонова кост на Запад, отхвърлят всички тези видими доказателства за напредъка и силата на Русия като просто „повърхностен блясък на просперитета\", настоявайки вместо това да открият някаква „основна слабост\" в сърцето на Русия. И все пак последните две десетилетия доказваха че грешат, отново и отново. Човек почти се изкушава да заключи, че жителите на Thinktankistan проектират всички икономически и политически неприятности на собствените си страни върху Русия, пословичната изкупителна жертва. Доказателствата, че грешат са в инфраструктурата – тяхната и руската.", "date": "2019.11.12", "title": "Зимата на задоволството на Кремъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401971-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B2%D0%BD%D0%B5%D1%81%D0%B5-%D0%B6%D0%B0%D0%BB%D0%B1%D0%B0-%D0%B7%D0%B0-%D0%BA%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%B2%D0%BE%D1%82%D0%B0-%D0%B2-%D1%81%D0%BE%D1%84%D0%B8%D1%8F", "text": "Бившият омбудсман започва и петиция, с която да оспори резултата от вота и да поиска законодателни промени. Целта - въвеждане на машинно гласуване Внасяме жалба за касиране на изборите в София. Внасяме и 14 класьора с доказателствен материал за тежки нарушения на изборния процес.“  Това заяви днес Мая Манолова пред Общинската избирателна комисия, където внесе заедно с Инициативния комитет, който я издигна за кандидат за кмет на София, жалба с искане за касиране на резултатите от местните избори в столицата. \"Установихме десетки, стотици тежки нарушения на изборните правила, които класирахме в четири групи – нарушения, свързани с избирателните списъци, нарушения, свързани с изборните протоколи, нарушения, свързани с бюлетините и с броенето им, и нарушения, свързани с организацията на изборния процес\", допълни тя.  \"По отношение на избирателните списъци, освен разликата от над 100 000 избиратели, обявени от организаторите на изборите за техническа грешка, установихме и 6700 души разлика в част втора на избирателните списъци. Толкова са гражданите на държавите членки на европейския съюз, които според ОИК са включени в избирателните списъци, а според общинската администрация броят им е 44“, уточни Манолова.  Относно нарушенията с изборните протоколи, издадени от секционните избирателни комисии, Манолова обяви, че има огромни несъответствия и разлики между протоколите, изготвени от СИК и тези, които са качени на сайта на ЦИК.  \"Тези разлики, разминавания, нарушения, поправки, дописвания, пренаписвания са в над 60% от протоколите на СИК. Това са над 900 секции. Има празни протоколи, неподписани протоколи, протоколи без фабричен номер или с различни фабрични номера, протоколи с промени в графите, които се отнасят до определянето на резултата\", подчерта тя.   За нарушенията с бюлетините Манолова заяви, че на втория тур се падат около 3500 невалидни бюлетини на кандидат. \"Протоколите в секциите, в които гласуват предимно роми, са изрядни, чисти, няма недействителни бюлетини и това потвърждава нашето съмнение, че се е гласувало с предварително подготвени и попълнени бюлетини извън изборните секции\", допълни тя.  Манолова отчете и множество нарушения в организацията на изборния процес – не са допускани председатели на инициативни комитети и на партии, застъпници също не са допускани, а тези които са допуснати, са държани в изолирани помещения, на изолирано място, така че да няма как да виждат какво се случва с бюлетините. \"В резултат на това са отваряни предварително пликове с протоколи. Те са отваряни от представителите на ОИК, служители на общинската администрация, които са нанясали различни корекции и поправки на протоколите\", обясни Манолова.  Към нарушенията, които са извършени на местните избори, тя добави и публикуването на предварителни резултати от екзит половете:  \"Тежка манипулация на изборите беше нанесена и от така наречените екзит полове. Различни социологически агенции и медии публикуваха предварителни резултати, които бяха използвани като партийна пропаганда и абсолютно през целия ден показваха разлика между 7 и 17 процента между кандидатите с една цел – да се откажат и демотивират избирателите изобщо да идат да гласуват.\" \"Огромното количество сигнали за масово купуване на гласове, за контролиране на вота. Подали сме над 20 жалби, по които нямаше абсолютно никаква реакция нито от правоохранителните органи, нито от изборната администрация\", допълни тя. \"Не внасяме тази жалба, за да пречим на работата на Столична община. Внасяме тази жалба заради несправедливостта, заради множеството тежки нарушения и злоупотреби с изборните права на столичани. Не става дума за моя избор или за моя глас, а става въпрос за тежки злоупотреби с гласовете на стотици хиляди столичани от изборната машина на ГЕРБ. Изборната машина включи и направи съучастници и много граждани в контролирането на вота, в продаването на гласове, служители на столична администрация в приемането на протоколите\", заяви Манолова и добави, че \"това не трябва да се оставя така, без последствия\". Тя бе категорична, че \"въпросът е има ли кой да накаже изборната машина на ГЕРБ, има ли кой да накаже ГЕРБ за нарушенията на изборите и злоупотребите с гласовете на столичани, има ли кой да застане зад честността на вота от партиите и институциите в България – Народното събрание, депутати, Централна избирателна комисия\".  \"Въпросът е кой къде ще застане – за или против честните избори, въпросът е дали ще има мнозинство, което да гарантира честния вот, или нещата ще останат като преди – задкулисен сговор за осигуряване на служебна победа на ГЕРБ. Внасяме тази жалба, защото смятаме, че изборните манипулации, злоупотребата с гласове не трябва да бъде оставена ненаказана. Не трябва да бъде оставено неразобличено нито едно изборно нарушение\", заяви още Манолова.  \"Дали ще се намери кой да се произнесе наистина в съответствие със закона и справедливостта по отношение на тези жалби, предстои да разберем\", завърши Манолова.  Още в нощта на вота екипът на Манолова обяви, че разполага с доказателства за груби нарушения на изборните правила. По думите й те могат да бъдат класирани в четири групи - нарушения, свързани с избирателните списъци, нарушения свързани с изборните протоколи, нарушения свързани с бюлетините и броенето им, както и нарушения на организацията на изборния процес. Бившият омбудсман започва и петиция, с която да оспори резултата от вота и да поиска  законодателни промени. Целта - въвеждане на машинно гласуване. Резултатите от изборите ще обжалват и част от кандидатите за районни кметове на БСП.    ", "date": "2019.11.12", "title": "Мая Манолова внесе жалба за касиране на вота в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401972-%D0%BA%D0%B0%D1%80%D0%BE%D0%BB%D0%B8%D0%BD-%D0%B3%D0%B0%D0%BB%D0%B0%D0%BA%D1%82%D0%B5%D1%80%D0%BE%D1%81-%D0%B5%D0%B2%D1%80%D0%BE%D0%BF%D0%B0-%D0%B5-%D0%B2-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B7%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B1%D0%B0%D1%89%D0%B8%D1%86%D0%B0%D1%82%D0%B0-%D0%BD%D0%B8-%D0%B8%D0%B7%D0%BE%D1%81%D1%82%D0%B0%D0%B2%D0%B8", "text": "    - Сп. “Икономист” посвети последния брой и корицата си на интервю с Еманюел Макрон, в което той твърди, че светът е на ръба на пропастта. Толкова ли е апокалиптично международното положение, както го описва държавният глава? - Струва ми се, че президентът направи това предсказание в интервюто за Европа, а не за света. Светът изобщо не е на ръба на пропастта. Той се балансира около силите, които поемат своя суверенитет, определят амбициите си и отделят средства за осъществяването им. Нашите утопии претърпяха поражение и именно Европа изпадна в стратегическа незначителност (форма на мозъчна смърт), внезапно лишена от психологическата патерица, която ѝ осигуряваха трансатлантическата връзка и сервилното следване на американските заповеди. Нашият стар континент е в нелекувана посттравматична депресия. Шокът? Нашето изоставяне без угризения от американската бащинска фигура. По същество нищо ново, но тонът на Тръмп брутално ни отвори очите за дълбокото презрение и безразличие на Вашингтон към нас. Сервилността никога не се възнаграждава. Еманюел Макрон има основание да се съмнява в приложимостта на член 5 от Северноатлантическия договор. Проблемът не е в това дали САЩ ще се притекат на помощ на една европейска държава, нападната от Русия или Китай. Русия си има други грижи, а Китай вече “нападна” Европа по всички икономически азимути. Не, проблемът е именно във фаталното въвличане на Франция или на друг член на НАТО, ако някога Турция бъде превзета частично от Сирия, в отговор на нейното нарушаване на сирийския суверенитет. Честно казано, малко вероятен сценарий, защото Москва няма да позволи подобна ситуация да съсипе търпеливите ѝ усилия за прекратяване на дестабилизацията на нейния близкоизточен съюзник. Същото се отнася и ако Иран реагира на хитро скроена провокация, направлявана от Вашингтон. Москва, Техеран и Анкара са тясно свързани в решаването на съдбата на Сирия, в съответствие със своите интереси, и Вашингтон, както и Дамаск не могат нищо да направят. Това, което е сигурно обаче, е, че Турция не действа на своя глава в Сирия, а с американско одобрение. Вашингтон оставя този член на южния фланг на Алианса да му служи в Сирия като нов агент на проислямистката му политика, която цели да попречи на Москва да се разпорежда, както си иска в страната и региона. Анкара пречи и на Иран. С две думи, всичко, което прави Ердоган, е с благословията на Вашингтон. В резултат Америка ръководи все още и напълно НАТО. Въпреки че е късно да се възмущаваме или да се преструваме, че сега научаваме, не е прекалено късно да използваме тази очевидност и най-накрая да започне здравословно дистанциране на Европа от Алианса, който изобщо не взема предвид нейните собствени нужди от сигурност. Ние оставаме изключително наивни. Никога не се е чувала думата ни в Алианса, особено откакто се присъединихме към обединеното командване, за да ни простят върховния жест на умствена независимост през 2003 г., когато имахме дързостта да не се присъединим към тъжната иракска хайка. Днес трябва да имаме смелостта да излезем и да кажем, че НАТО не отговаря на защитата на интересите на Европа от сигурност и че плашилото с т. нар. руска заплаха е изкуствена конструкция, която цели да парализира разграничаването на европейците, да ги държи под опека, да оправдава бюджетите, позите, остатъчните подпори, вместо най-накрая Европа да си изгради истинска стратегия, като актьор и специфична стратегическа мишена. Присъединявам се към нашия президент. Но не мисля, че цялото НАТО е в мозъчна смърт. Просто стана ясно, че това, което в очите на много атлантици можеше да оправдае мълчаливото ни и почти безусловно нагаждане, приключи. Тръмп иска да накара европейците да платят, за да купуват американски оръжия и да се подчиняват на американските решения за намеса, които не ги засягат. Време е да спрем да търпим това изнудване и да излезе от стратегическото детство. Имаме средства за това. Липсва ни само воля. - От своя страна, ЕС се мъчи да определи обща външна политика. Вярвате ли все още в европейската дипломация? - Никога не съм вярвала в нея! Няма да ви напомням за жестокия сарказъм на Кисинджър: “Европа? Кой е телефонният ѝ номер?”. - Ще успее ли Китай да наложи свой модел срещу Запада? - Пекин действа точно като Вашингтон и играе разпръснато срещу Европа. Да, “контра-светът”, както аз го наричам, е в ход. Китай се възползва от търканията между Вашингтон и европейците, докато европейските страни осъзнават, че вече нямат значение за Америка, освен за да оправдаят натовския инструмент срещу Москва и да предотврати стратегическото им сближаване с Русия, която би могла да даде на Европа нова добавена стойност в триумвирата Вашингтон-Москва-Пекин. Мисля, че Саша Гитри бе казал, че брачните окови са толкова тежки, че са нужни трима, за да ги носят. Поговорката е валидна за Европа, но също и за Москва, която знае колко фатална може да бъде китайската “целувка на смъртта”. Така че Москва все още не е загубила напълно интереса си към Европа. - Търговската война изглежда е предпочитаната форма на конфликт от администрацията на Доналд Тръмп. Американските санкции валят над китайските компании, в Иран, в Русия. Търговската война ли е един от ключовите елементи на един свят “Ялта 2”? - Краят на утопията за щастливата глобализация позволи да се възобнови силовата политика и влиянието, лишено от комплекси. Търговията впрочем е предпочитаният инструмент на тези отношения. Само във Франция все още вярват в чистите приятелства и привързаност, които ще доведат до сближаване между държавите. Не искам да кажа, че личните отношения, съпричастността или враждебността нямат значение, точно обратното. Но това, което е важно за установяването на силови отношения и засилване на сближаването, е икономическата комплементарност, но също така културната и цивилизационна, и най-вече надеждността на дадената дума и на самите лидери. - От 1989 г., след това от 2001 г., светът е в постоянно преструктуриране. Играта на силите е променлива. Какво място може да заеме Франция в един толкова нестабилен и непредвидим геополитически свят? - Трябва да направим прагматичен обрат във външната политика и да приключим с неоконсервативната идеология. Тя драматично повреди цяла част от нашата администрация и елити, които вече не знаят какъв е националният интерес. Франция все още е глобална сила. Повече от много други. Просто тя трябва да възстанови процъфтяващата си икономика, да преструктурира индустрията си, да накара жителите си да работят за проспериращ проект, свързан с усилия, а не със заклинания. Силната държава е сигурна държава, която знае откъде идва, не се срамува от миналото си и приема бъдещето с увереност. - Русия при Владимир Путин се наложи като важен актьор в геополитическите отношения. Поведението ѝ в сирийската криза олицетворява тази позиция на световната сцена. Може ли Русия да бъде “желан” съюзник на европейските сили? - Русия е страна, с която напълно може да се дружи. Инфантилното ѝ демонизиране, доведено до крайност у нас, ни осмива и най-вече затвърждава все по-предпазливото поведение на Русия спрямо европейците, които вече не умеят да мислят и да решават сами. За тридесет години Русия преживя най-лошото през 90-те г., после започна без насилие забележително национално възстановяване. Не всичко е перфектно, но можем ли наистина ние да даваме уроци и да си мислим, че ни приемат сериозно, след върховете на цинизъм, демонстрирани в собствените ни външни намеси, с резултатите, които познаваме? Въпросите, по които можем и сме напълно заинтересовани да протегнем ръка на Русия: санкциите, Украйна, Сирия, Либия, Евразийския икономически съюз и т.н. За последното трябва да бъдем малко по-прозорливи и предвидливи, отколкото бяхме за Новите пътища на коприната, които нашите дипломати иронизираха допреди няколко години. ЕС трябва да се обърне към Евразийския икономически съюз и да изгради много силно партньорство с него. Искрено се надявам, че скорошната промяна във френско-руските отношения, започната от нашия президент след мрачен и тъжен период, бързо ще се превърне в реалност и ние ще бъдем силната връзка в нова съвместна, умна и човешка епоха на Русия и Европа. - Може ли дипломатическото решение все още да играе роля в Сирия? - Дипломатическо решение може да има, само ако е постигнат приемлив военен баланс. Първо Сирия трябва да възстанови териториалната си цялост. После сирийците ще решат какво искат    политически за страната си. Нашата намеса беше толкова катастрофална човешки и политически, че е невъзможно да претендираме да решаваме съдбата на тази страна вместо нейния народ. Очевидно войната не е приключила. Все още има десетки хиляди джихадисти, смесили се с цивилното население в Идлиб. Турция, Русия и Иран затвърждават в огромен пазарлък съответните си влияния. Там са и всички други регионални и глобални актьори, които се опитват да се измъкнат    и злодеянията им да бъдат забравени. Ние сбъркахме във всичко по сирийския въпрос. Обясних го достатъчно, показах го и няма да го разисквам. Говоря подробно за това в моя сборник. Прекалено късно е да плачем, но не и да се извиним публично, да се включим в процеса от Астана и сегашното му продължение - сформиращият се в Женева Конституционен комитет. Това също го дължим на приобщаващия и неидеологически подход на Москва, колкото и да не ни харесва. Нека се опитаме да бъдем умни и да продължим напред, за да може сирийският народ да излезе възможно най-скоро от безкрайното си мъченичество.      ", "date": "2019.11.12", "title": "Каролин Галактерос: Европа е в депресия заради презрението на Вашингтон. Бащицата ни изостави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401973-%D1%81%D0%B5%D0%B4%D0%BC%D0%BE%D1%82%D0%BE-%D1%80%D0%B8%D1%82%D1%83%D0%B0%D0%BB%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Признавам си, че се бях отказал да пиша текст във връзка с 30-та годишнина от 10 ноември 1989 г., който щеше да носи заглавието „Най-голямата грешка на българския преход е, че е български“ – наименование, което БНТ сложи на моето интервю преди пет години по повод 25-тия рожден ден на българската „демокрация“. Признавам си също така, че след като четох и слушах какви ли не глупости за „прехода“, особено твърдението на Бойко Борисов, че това е „най-светлият период от нашата история“, реших да предложа на Поглед Инфо един параграф от книгата ми „Критическата психология на българската история“ (Университетско издателство СУ „Св. Климент Охридски“, 2018). Предварително моля да бъда извинен, ако по този начин ще наруша веселото настроение от този „празник“. Седмото ритуално българско самоубийство Със сигурност няма да бъде никак пресилено, ако кажа, че симбиозата между либерално демократичнатаидеологическадогматичности евро атлантическатацивилизационна , определено религиозносъпреживявана в мисловните хоризонти на новия „елит“ и обслужващия го интелектуален и партиен персонал, се оказва решаваща за полагането на общността в новата „демократична“ ситуация, чието съдържание е твърде стряскащо – унищожена промишленост, унищожено селско стопанство, унищожено здравеопазване, почти унищожено образование и върхът на всичко това – ужасяващата демографска катастрофа, непозната до сега в цялата история на България. Парадоксът в случая, дори фундаменталният парадокс на годините след 1989 г., се свежда до травмиращата, но твърде типично българска подмяна на реалността с въобразената действителност на теоретичната фантазия – модернизиранетосе опакова идеологически, за да бъде сакрализирано, а допълнителното му освещаванечрез „новата“   целят да се създаде масовата илюзия, че страната върви по „верния път“ на своето „развитие“. Резултатът от тази подмяна –  с всичките негови конкретни проявления, които ще се опитам да обобщя, в крайна сметка показва драматичната разлика между идеологическатаи цивилизационнаверсияза българската ситуация и действителнатанищетана съвременното българско общество. Друг е въпросът, че по всяка вероятност, съгласно психологическаталогикана  , тук просто става дума за поредното по-скоро външно освещаванена битието чрез религиознияфундаментализъмна цялата демократична догматичност и привнесената  , зад чиято високопарна сакралноствсъщност „срамежливо“ надничат традиционните вътрешни български психичнистрасти, за които властта е единственият сигурен гарант за индивидуалното и семейно-родовото оцеляване и в една или друга степен благоденствие. Впрочем, точно такава позиция споделя и Иво Христов: „Двадесет и седем години след началото на нещото, наречено „преход“, в страната трайно е установен властови модел, който, въпреки фасадната си „демократичност“, по самия си генезис не предполага представителност и демократично управление, като действащата парламентарно-политическа инфраструктура има за задача да прикрива, а не разкрива реалните субекти и действителните механизми за генериране и упражняване на власт. Този режим се базира и обслужва установената през 90-те години нова социална матрица, нямаща нищо общо с приписваните й характеристики за „европейско“, „модерно“ и прочие клишета, общество. И това не се дължи на нечия зла воля, както наивно се обяснява, а на самата обществена структура, в която пребиваваме. Ако впилите се във властта „елити“ не представляват реалните интереси, на тези, които са ги изпратили там – те не биха оцелели и ден. А ако те представляват тези интереси, те не могат да представляват интересите на нещото, известно популярно като „народа“. От друга страна, ако „народът“, особено в сегашното му насипно социално агрегатно състояние, бъде дори хипотетично допуснат до властта, това ще бъде началото на края на каквото и да е било цивилизовано общество, дори в сегашния му уродлив гротесков вид. Става дума за хроника на една предизвестена смърт“ /Христов, 2016, с. 116-117/. Разбира се, както вече подчертах и в предишния параграф, съгласно  изобщо, съвременната „демокрация“ като цяло, тоест в нейния евро атлантическивариант, представлява своеобразна симбиоза между олигархичени демократичентип управление, ако имаме предвид древната класификация на Херодот. Това ще рече, че партийните „елити“ са само функция на олигархичнитекръгове, било национални или транснационални, а това прави връзката между тях не само задължителна, но и някак си твърде естествена. Партийно-политическите „елити“ просто не могат да съществуват без подкрепата на олигархичнитекръгове, които всъщност ги създават и ги предлагат на политическияпазар, а пък масата възпроизвежда фантазията си, че ги „избира“, като по този начин участва в политическия процес, за да бъде завършена цялостната картина на тази уникална  . Всичко това означава, съвсем естествено, че партийно-политическите „елити“ няма как да не обслужват интересите на собствените си създатели – олигархичнитекръгове, тъй като в противен случай рискуват своята битийност въобще. В този смисъл едно или друго противопоставяне е борба на самите олигархичникръгове с оглед собствените им икономически и финансови интереси, която обаче бива замаскирана най-вече чрез „демократичните медии“ като партийна борба, като „сблъсък на идеи“ по отношение на бъдещето на обществото. Каква фундаментална илюзия, нали, която на всичко отгоре се възпроизвежда непрекъснато?!... /вж.: Георгиев, 2002, 2013, 2014/. Що се отнася до българската ситуация, която Иво Христов описва по един категоричен и адекватен начин, ще се окаже, че за нищожно краткото си историческо съществуване, през тези тридесет години, „българската демокрация“ или по-точно българската партийно олигархичнасимбиоза, успява да възприеме драматично опростената логика на „демократичното битие“, за да я трансформира като свой собствен екзистенциален смисъл и то твърде безкомпромисно: „Действителното разделение е между няколко олигархични клики, чиито предтечи бяха положени в преразпределителните процеси от 90-те години на миналия век. Тези клики могат да живеят и да бъдат витални само и единствено в мъртвешката симбиоза с държавния апарат и механизмите за изсмукване на ресурс от и чрез него. Реалната „политическа“ борба е междувидовата борба вътре в тази особена социална фауна. Тази работа няма нужда от парламенти и прочие „буржоазни глезотии“. Ето защо Народното събрание ще продължи да служи само като удобен гръмоотвод за гнева на не особено интелигентната електорална „публика“, която няма представа за реалните механизми за генериране и дистрибуция на властови и прочие ресурси“ /Христов, 2016, с. 118/. Оказва се, че наистина „новият“ партийно-политически български „елит“ много бързо успява да напипа „дамара на демокрацията“ по същия начин, по който старият комунистически„елит“беше напипал „дамара на социализма“ – още в началните години в Университета се споделяше един показателен виц, че „всичко, което ни приказваха за социализма, се оказа лъжа, докато всичко, което ни говореха за капитализма, си е чиста истина“. Проблемът изглежда се свежда най-вече до фундаменталното разминаване в битието на огромното мнозинство от „обикновените“ български хора, които в някаква степен също бяха намерили „дамара на социализма“, както вече видяхме в предишната глава, но „дамарът на демокрацията“ се оказа привилегия само за ограничените партийно олигархичнивисшикръгове, а тъкмо това възпроизведе българската драма в почти всичките й житейски измерения, сред които с особена острота отново се поставя въпросът за индивидуалното и семейно-родовото дори биологичнооцеляване. Впрочем със сигурност това е и основополагащата нишка, която може да бъде проследена във всички конкретизации на  в нашата история, тъй като чрез нея най-ярко се откроява парадоксът между въобразената идеологическаи цивилизационна„нова модерност“, от една страна, и действителната нищета на съвременното българско общество, от друга страна. Вероятно няма да бъде преувеличено, ако кажа, че може би първата идеологическа мантра на новата либерално-демократична догматичност е тази за необходимата „модернизация“ чрез задължителната приватизация. Вярно е, че в екзистенциалните перспективи на старатакомунистическапартийнаноменклатуратози процес започва да се привижда още във времето на Горбачовата „перестройка“, не само като бъдещ изход от един евентуален край на  , но и като преживявано за твърде нормално лично и кастово „задължение“ да бъде усвоено натрупаното обществено богатство, а подготовката за това започва моментално, тоест в последните години на социализма. Не по-малко вярно е, че за тази цел е необходимо създаването както на собствени бизнес-формации, които да се подготвят за предстоящото официално стартиране на процеса, така и да се ситуират под собствен контрол бъдещи партийни субекти, чрез които да се отпочне процесът, тоест да бъде структурирана българската версия на симбиозатамежду партийно-политически „елити“ и олигархични кръгове, каквато е реалната логика на „демокрацията“. В изграждането на тази структура се отрежда твърде важна оперативна роля на бившата Държавна сигурност, на служителите в различни отдели и най-вече на ръководителите, разбира се не всички, а само  , които ще се наложи да контролират процеса отначало докрай посредством механизма на: от една страна, перманентно шантажиране чрез досиета на онези части от партийния „елит“, било в „ляво“, било най-вече в „дясно“, които ще се опитват да не се подчиняват на първоначалния  , а, от друга страна, пряко ще участват в конструирането на партийно олигархичниямодел или като непосредствени участници, или като „съветници“ в изграждащите се вече бизнес-групировки. Твърде показателно за тази непоколебима връзка е обстоятелството, например, че едва седемнадесет години след началото на „прехода“, през 2006 г., когато ограбването на общественото богатство и преразпределението на натрупаните блага от времето на социализма вече са приключили, на бял свят се появява и приема що-годе нормален закон, да го наречем най-общо, за „агентите на Държавна сигурност“. През тези седемнадесет години по един или друг повод всички „демократични“ или „социалистически“ мнозинства в Парламента и правителствени кабинети ще направят всичко възможно агентурните досиета да не се покажат в публичното пространство не толкова заради желанието да бъдат заличени „зверствата от миналото“, колкото да се скрият реалните участници в този непомерен предварително организиран грабеж. Информацията, която тези досиета носят със себе си не е интересна с кокошкарските доноси или пък с играта на „стражари и апаши“ от времето на социализма, с въобразените подвизи в борбата срещу империализма, а с разкриване на мрежата от свързани лица, реализиращи в крайна сметка партийно олигархичнатасимбиозана българската „демокрация“. Парадоксалното е, макар и твърде закономерно като се имат предвид посочените вече принципи на „демокрацията“ въобще, че на фона на тази предварително планирана приватизация с всичките й открити политически и задкулисни играчи, а и на последващите продажби и препродажби на общественото богатство на социализма, партийните говорители от „ляво“ и от „дясно“ ще се дърлят публично в Парламента или по медиите за някаква въобразена „морална“ страна на „проблема с досиетата“. „Десните“ ще се бият в гърдите и ще възпроизвеждат идеологическите си мантри относно „тоталитарното минало“, в което ще обясняват зловещата роля на апарата на Държавна сигурност, от техните анатеми ще се създаде впечатлението, че агентите едва ли не са закусвали пеленачета, за да осигурят властта на „диктатора“, докато техните партийни шефове, някои от които също така от редиците на „Звяра“, съвсем спокойно и елегантно ще „правят бизнес“ със същите тези кръгове, тоест ще им джиросват същото социалистическо богатство – да не забравяме, че в огромната си част приватизациятабе осъществена при еднопартийното управление и парламентарно мнозинство на СДС. На свой ред „левите“ ще си „късат ризите“ по телевизиите или на парламентарната трибуна, за да доказват какви герои са били служителите на Държавна сигурност, как добре са се справяли и неутрализирали всички всевъзможни вътрешни и външни врагове на Родината, подобно на Авакум Захов и Емил Боев, докато собствените им партийни шефове и спонсорите на наследницата на Партията – Майка ще консумират същото обществено богатство съгласно предварително  . Тази „демократична игра“ ще се разгръща публично, за да се демонстрира пред ошашавения зрител „между-партийната борба“ заради идеологическатачистота, но отзад, в невидимите и сенчески кабинети ще се води реалната, но скрита борба между различни олигархичникръговеза следващия социалистически завод, който след като бъде приватизиран почти безплатно, ще се нареже на скрап, за да бъде препродаден малко след това непомерно по-скъпо. Журналисти и анализатори, съгласно същите „демократични принципи“, ще се включат в изпълнение на своята основна „демократична задача“ и на драго сърце ще правят всичко възможно, за да постигнат целта за масовото оглупяване на „обикновените“ хора, независимо, че сред тях се намират редки изключения, които обаче само потвърждават това „демократично правило“. В крайна сметка „темата за досиетата“ ще втръсне до такава степен на масовия зрител и читател, че да бъде окончателно решена онази предварително поставена задача за ограбване на общественото богатство, а подробната истина за него да не бъде разкрита никога. Разбира се, че реализацията на „модернизацията“ чрез приватизация минава през ограбването на финансовия ресурс на банките, осъществено в средата на 90-те години, защото бъдещата партийно олигархична симбиоза все още не разполага с необходимите средства, за да може по-късно да закупи държавата. Тази последователност наистина е ужасяваща, тъй като, от една страна, биват откраднати финансовите ресурси на огромната част от „обикновените“ български хора, а, от друга страна, след това чрез тези средства бива заграбено материалното богатство, което те и техните родители са съграждали по времето на омразния  , тоест в този случай е налице двойно ограбване, хладнокръвно осъществено от старата и новата „демократична“ партийно олигархичнасимбиоза. Проблемът, поне от гледната точка на   е, че целокупното народонаселение през тези години никак не се вълнува от това конкретно проявление на поредното  , макар че психологическаталогика на този прочит ще насочва вниманието на читателя към възпроизведените по драматичен начин регулативни функции на традиционните за българската колективна психика етно-културни, екзистенциални и политически представи, сред които се откроява болезнената цел за индивидуалното и семейно-родовото  . Тази цел ще актуализира също така първенстващата роля на индивидуалните стратегии за справяне в ситуацията на пазарнатаджунгла, а това ще възпроизведе отново и отново социалната изолация, самозатварянето в семейните, фамилните и приятелските кръгове, и, най-вече, тоталното отчуждение от държавата, отговорността към която някак парадоксално се джиросва на онези, които всъщност я ограбват. Поредната българска драма, нали?!... Вероятно изглежда съвсем логично обстоятелството, че в цялата тази побългарена „демократична вакханалия“, тъкмо защото е българска, няма как да мине съвсем без жертви, без кръвопускане, тъй като личните, а не обществени интереси на създаващата се българска олигархия са огромни, което прави закономерни и поредните убийства в поредния „преход“. Ако оставим настрана поредицата от гангстерските войни през 90-те години и в началото на ХХІ в., резултат по-скоро от опита „гущерът да си изяде опашката“, тоест илюзорната идея на някои от босовете, че могат да скъсат пъпната си връв със своите създатели и да станат самостоятелни „бизнес-играчи“, след като „борческите групировки“ са структурирани в   да имат обслужващи функции спрямо олигархията, то ще видим, че може би също така съвсем закономерно куршумите застигат и някои от крупните фигури на „прехода“. Със сигурност най-значимото събитие в „откритата“ партийна „борба“, но реално скритата война между различни олигархичникръговев зараждащата се българска „демокрация“, е убийството на тогава бившия министър-председател Андрей Луканов, всъщност основният по всеобщото мнение на „леви“ и „десни“ архитектнабългарския . Драматичният публичен вътрешно-партиен конфликт между него и новото младо попълнение в „червените“ редици Жан Виденов, който повече от сигурно нее , а се стреми да провежда собствена и отговаряща на държавния интерес политика, се оказва в „принципите на демокрацията“ външна проява на реален конфликт вътре в олигархията, който по старите български традиции може да бъде разрешен единствено чрез убийство. Наред с това, по типично български традиционен начин ще бъде дамгосан Жан Виденов като „най-голямото зло на прехода“, което ще възпроизведе поредния български парадокс в историята – опитът да бъде по някакъв начин осуетен  ще се представи като „разруха“, а Жан Виденов ще се превърне в поредния трагичен герой в българската история, обвиняван за всички беди, които в действителност е искал да предотврати, но заедно с това забравен и отхвърлен по абсурден начин в дълбините на българската селска колективна психика. Вероятно в този случай, що се отнася до убийството на Андрей Луканов, много по-важна и показателна ми се струва паметната забележка на Илия Павлов – безспорно най-големият български олигархв онези години, отправена към самия Андрей Луканов: „Да знаеш, че не ти, а аз вече карам влака!“, една реплика, от която струи неподправеното самочувствие на човек, който се е вписал вечев „принципите на демокрацията“, тоест, че олигархиятае тази, която решава нещата в държавата. Разбира се, далеч съм от мисълта дори само като опит да внушавам някаква вина за едно или друго събитие, тъй като това по никакъв начин не може да бъда изследователската задача на   – тъкмо от нейните позиции най-важното в тази ситуация е разкриването на психологическите особености на партийно олигархичнатасимбиозав осъществяването на българската „демокрация“, която много бързо усвоява дори и по нашенски принципите на „демокрацията“ като цяло. Със сигурност предположението, че малко по-късно Иван Костов чрез преобразуваният като партия СДС и акумулирането на абсолютно цялата власт в страната обявява войнана Илия Павлов и неговата „Мултигруп“ в името на въобразени  , наистина се оказва твърде наивно, тъй като в случая става дума за подкрепа чрез властта на другите части на новата българска олигархия. Тоталната приватизация, обявявана като религиознамантрана новата  чрез идеологическата доктриналност на либерално-демократичната принадлежност към новата евро атлантическа ще се окаже всъщност обикновено ограбване на общественото богатство, чрез което да бъдат захранени по подобаващ начин „собствените олигархични кръгове“. Фундаменталната грешка на Иван Костов, що се отнася до „принципите на демокрацията“, не се свежда толкова до унищожаването на икономиката, както смятат някои от пенсионираните социалистическиадепти, макар че то е факт, колкото до опита му да преобърне „демократичната традиция“, която повелява не партиите да имат собствени олигархични кръгове, а тъкмо обратното – винаги олигархиятае тази, която има собственипартии. В този аспект, след като осигури жизнено, тоест икономическо и финансово пространство на различни от „Мултигруп“ олигархичникръгове, самият Иван Костов ще стане наистина мигом непотребен и съвсем закономерно ще изчезне от политическата сцена, за да се превърне в поредния „герой на прехода“, обруган и низвергнат в публичната среда и в помислите на „обикновените“ български хора, макар че от гледна точка на  той не може да бъде по никакъв начин трагиченперсонажот порядъка на Тодор Живков и Жан Виденов. Най-малкото, защото няма такъв идиотизъм, в крайна сметка, да харижеш на американци „Мариците“, а на руснаци – Нефтохим Бургас, макар че това е само малка част от абсурдите на приватизацията, въобразена като модернизация. Колкото и да звучи парадоксално на пръв поглед, но съвсем логично от позициите на  , подобна, макар и противоположна „демократична грешка“, си позволява и неговия основен „враг“ по онова време – олигархичната бизнес-групировка „Мултигруп“ и по-скоро нейния лидер. Известно е, че в „принципите на демокрацията“ Илия Павлов ще се опита да създаде свое партийно обединение, дори да го противопостави на СДС на Иван Костов и това ще е партийната коалиция около Движението за права и свободи на д-р Ахмед Доган, приело доста гръмкото име „Обединение за национално спасение“, макар че целта ще се окаже по-далечна. Първият проблясък на това бъдеще може да се намери в повече завоалираната „по царски“, отколкото директна подкрепа за тази формация, осъществена от Симеон Сакскобурготски по време на изборната кампания от 1997 г., когато поредната издънка на Кобургите ще се окаже поканен от Илия Павлов да се върне в страната, за да се включи в нейното „демократично изграждане“, тоест демократичнодоразграбване. Както се знае, това се случва след очаквания авторазгром на „дясното“ в лицето на СДС, Симеон Кобурга се връща в България и създава собствена партия НДСВ, чрез която се докопва до властта, най-вероятно с оглед реализация на личните си интереси около реституцията на „царските имоти“, както се оказва по-късно, отколкото за бъдещето на страната. Заедно с това обаче, той е нужен на българската партийно олигархичнасимбиозас оглед членството на страната в НАТО и Европейския съюз, за да се сложи край на всяко съмнение и да се легализира ограбването на общественото богатство чрез подкрепата на новите външнипокровители. Иначе най-вероятно случаят с убийството на Илия Павлов може и да е резултат от войната между различни кръгове на новата българска олигархия, но по един странен на пръв поглед начин то препотвърждава „демократичната максима“, че олигархиятане общува пряко с „обикновените“ хора, а само с посредничеството на създадените от тях партийнисубекти– Илия Павлов се беше превърнал в твърде публична, дори менторска фигура, а това не се вписва в принципите на „демокрацията“ като цяло. Що се отнася до Кобурга и създаденото да замени СДС в измисленото „дясно“ пространство негово „Национално движение Симеон Втори“, поне от гледната точка на  , цялата тази акция ще се окаже идеологическипарадоксална, тъй като „царят“ – наследник ще оглави партия, която участва и печели избори в една колкото и въобразена, но поне на хартия Република?! Нещо повече, за да бъде българската  за пореден път драматично  , то  ще се овласти като министър-председател, обещавайки малко преди това, че за „800 дни“ ще превърне България в модерна и определено развита „европейска“ страна?! Ограничените хоризонти на българската селска психика ще привидят в това обещание надежда за бърз и твърде лесен напредък, подобно на настроенията в Третото „българско“ царство, по думите на Тодор Панов: „Желанието на обикновените български хора е да се усвои изведнъж всичко онова, което е продукт на вековна и последователна умствена работа на другите народи“ /Панов, 1914/. В този случай обаче, със Симеон Сакскобурга, поредният парадокс на българската селска психика наистина е уникален, тъй като „обикновените“ български хора делегират държавата на внука и сина на онези, които осигуриха на България три национални катастрофи,  , но изключително кърваво, а също така възпроизводство на традиционните български драми, комплекси и болезнено съпреживявани екзистенциални намерения. Не знам, вероятно като изследовател не мога да го твърдя, но все ми се струва, че някакво тежко, много тежко проклятие тегне над тази наша българска общност, за да преповтаря векове наред, както видяхме тук в  , своите мисловни стереотипи, които регулират едно абсурдно от всякаква гледна точка не само политическо, но и цялостно поведение?!... Резултатът от това поведение в конкретната историческа ситуация, не само на новата демократична партийно олигархичнасимбиоза, но също и на огромната част от „обикновените“ български хора, е печално известен – унищожена тежка промишленост, разрушени фабрики и заводи, нарязвани на скрап, за да носят печалби на новите им собственици, разгромяване на всякаква мисъл за приемственост по отношение на развитието на нови и модерни технологии, каквито бяха налице преди 1989 г., иначе казано, едно „изпепелено общество“, по думите на Иво Христов /Христов, 2016/. Но това не е всичко, тъй като по същия безумен начин ще бъдат разрушени едрите селско-стопански кооперативи, а и тук процесът ще бъде опакован идеологическичрез догматичната сакралностна „демократичната“ визия за светлите перспективи на  , макар че в същото време е налице един факт, толкова парадоксален, погледнат отстрани, но толкова психологически обясним, разбира се от критическипозиции, имайки предвид преобладаващата селска психика на „народ“ и „елит“, с която се осъществява и  . Става дума, естествено, за онова прочуто „връщане на собствеността върху земята“ в „реални и нереални граници“. Новата демократичнадогматикаще дефинира идеологическиподобен акт като  и  , но пък в дълбините на масовата селска психика ще изплуват странните видения на едно възможно завръщане към идиличното селско минало, което да пренесе „изтормозените“ по времето на социализма селяни във вселенията на завещаното от дедите спокойствие чрез дъха на собствената земя. Няма друго обяснение обстоятелството, освен критическо, тоест чрез регулативните функции на традиционните за нас етно-културни, екзистенциални и политически представи, че с такава непомерна радост бяха буквално унищожени и ограбени по най-варварски начин мащабните земеделски сдружения, освен типичното и твърде далечно от здравия разум селско щастие да обработваш собствено парче земя, макар с рало и мотика, като в древността. За да бъде абсурдът пълен, тоест тъкмо български, в предизборните кампании и в текущия „демократичен“ процес основните партийни формации ще се надпреварват да доказват кой повече земя е върнал, вероятно за да възпроизвеждат и себе си, и своите избиратели, не толкова като модернизиращи се, колкото като традиционни селски субекти. Етикетирането на конкретните форми на унищожаването на селското стопанство като  , по твърде драматичен начин ще онагледи определено суициднатаприродана традиционната българска селска психика, която дори няма да осъзнава, че като ликвидиранещо, което е съграждано с толкова усилия през годините, то тя ликвидира и себе си, тоест самоубивасе. Лишено от представата си за общност, подозрително към държавата и управлението, българското старо-ново селячество в   ще полага неимоверни усилия, за да реализира индивидуалните си стратегии за оцеляване в семейно-родовите структури чрез селско стопанство, което няма нищо общо с модерността, докато накрая ще разбере, че това няма как да се случи, старата генерация ще се предаде, а младите на талази ще напускат страната, за да търсят спасение в чужбина /Георгиев, 2002/. Процес, който по-късно ще бъде значително улеснен чрез присъединяването на страната към Европейския съюз или толкова мечтания „Клуб на богатите“?!... Не по-различно ще е положението и на българския пролетариат в този  , от който голяма част ще загуби не само работата си, но дори и някаква възможност да пооткрадва по нещо от държавните фабрики и заводи. Предимно селската психика и на работничеството, току-що излязло от спокойствието на омразния  , ще предопредели неговата неспособност да отстоява колективните си интереси, търсейки предимно поединичното спасение и перспективите за индивидуалното и семейно-родовото оцеляване. Работническо-мениджърските дружества по  ще се окажат само поредната формула за ограбването на предприятията и за източването на капитали. Работническите професионални сдружения, тоест  , на които първоначално ще се възлагат изключителни надежди за един „по-справедлив преход“, постепенно ще загубят престижа си не само, защото ще се превърнат в средство за индивидуални кариери и оцеляване, но и поради продължаващата невъзможност някога българският пролетариат да се превърне в истинска работническа класа, дори и в термините на предишната идеологическадогматика. Интересно, но ще се окаже, че и в ситуацията на  , по подобие на тази в Третото царство, всяка от основните партийни формации ще си пожелава да има свойсиндикат, което изглежда никак не смущава „работническата класа“ не за друго, а защото такава просто няма – по-голямата част от нея ще възпроизвежда фантазиите си от миналото чрез реституираната земя в „реални“ или „нереални“ граници, чието спокойствие да му осигурява бурканите за зимата и отдиха от градската гмеж. В такава възпроизведена психичнасреда българският пролетариат ще е отново крайно подозрителен и критичен към всяка форма на управление, но няма дори и да помисли, че е възможно да се обедини и да потърси правата и интересите си, а отказът от държавата ще предполага единствено индивидуалните стратегии за оцеляване, най-вече като бягство вън от собствената страна, в чужбина, което ще се окаже може би единствения смислообразуващ фактор в личната екзистенция /Георгиев, 2002/. Българската интелигенция в  също така ще демонстрира по твърде убедителен начин регулативните функции на традиционните за общността етно-културни, екзистенциални и политически представи, цели и комплекси. Една част от по-зрялото поколение, особено нереализирали се асистенти в университетите, ще предпочете партийната кариера с оглед бъдещи облаги и екзистенциалното спокойствие. Друга част, най-вече сред учителите и преподавателите в нароилите се като гъби след дъжд нови и нови „университети“, къде по-прикрито, къде по-явно, ще правят всичко възможно, за да доунищожат българското образование като търгуват с приеми, изпити и оценки, осигурявайки си по този начин толкова важните средства за своето биологично оцеляване. Трета част, обвързана с пъпна връв със старата партийнаноменклатура, типично по български бързо и безпроблемно ще възприеме новата демократичнадогматика и ще се ориентира в най-различни  , щедро и либерално финансирани най-вече от САЩ и фондацията на Сорос, за да се включи в решаването на задачата за масовото оглупяване на целокупното народонаселение с такъв религиозен фанатизъм, с какъвто техните родители и деди вещаеха светло  . Четвърта част, за съжаление незначителна, ще се адаптира към новите условия, за да се реализира и за да докаже своите качества и умения, и то не само спрямо нашите български стандарти. Пета част, най-вече от старото поколение творци и учени било от Университета, било от БАН, ще предпочете бягството от реалността и самозатварянето в собствената проблематика, омерзени както от държавата, така и от нещото, наречено „народ“. За съжаление голямата част от знаещите и можещите млади хора просто ще напускат непрекъснато България, търсейки не само спасение, но и реализация в чужбина, а възпроизведеното традиционно отчуждение от държавата ще прави този процес безпроблемен /Георгиев, 2002/. Новата българска „буржоазия“ или българското „предприемачество“ и „бизнес“ не се различава съществено в поведението си в  от останалата част от целокупното народонаселение. Една част от него е рентиерско, продукт на реституцията, което не може да надрасне своите ограничени хоризонти на индивидуалното битие, разбирано повече като просто, а не разширено възпроизводство, ако използвам термина на Маркс. Другата, огромната част, е следствие от бандитското ограбване на онова социалистическобогатство, и носи със себе си странното намерение да играе ролята на „български национален капитал“, но то не е способно на такива мащабни икономически проекти, които да имат пряко отношение към подобряването на качеството на живота на хората. Каймакът на това „предприемачество“ всъщност е българската „демократична“олигархия и нейните кръгове, които имат пряко отношение към политическата власт чрез своите партийни сателити, а това им осигурява жизнена среда, тоест пари от еврофондове и обществени поръчки. Във всичките си части обаче, това ново „предприемачество“ е лишено от могъщи творчески импулски, по-скоро се родее с българското селячество, заменяйки само селската къща и волската каруца с луксозен дом и последен модел лимузина, отколкото да има нещо общо с модерна и преуспяваща индустрия /Георгиев, 2002/. Със сигурност най-значимата част от поредното  се пада на ужасяващата и непозната в цялата ни история демографскакатастрофа– според различни данни между два и половина и дори над три милиона български граждани ги няма във времето на „демокрацията“след като през омразния  населението на страната е около девет милиона души. Ще се окаже, че за 30 години „демокрация“, страната е загубила толкова хора, колкото е бил прираста на населението за пет века  , а това логично би следвало да постави въпроса – кога и за какво робствовсъщност става дума, в крайна сметка?! Парадоксалността на българската „демокрация“, на религиознопреживяваната идеологическадогматикаи поредния „най-правилен“ цивилизационенизбор, ще се сведе до факта, че смъртността, ниската раждаемост и бягството от страната, тоест процесът на ужасната демографскакатастрофа, ще се ускори изключително и може би съвсем необратимо след приемането на страната в НАТО и в Европейския съюз, иначе казано след категоричното приобщаване към   като либералната догма за  . Представяте ли си омерзението от поредната българска драма в историята – самоубилите се за пореден, но може би най-страшен начин „народ“ и „държава“, ще трябва да се въобразяват като щастливи, защото са се оказали абсолютният аутсайдер в „Клуба на богатите“?!... И това да се случва отново и отново в едно уникално раздиращо се от собствените си недоразумения население, което въпреки всичко е успяло да даде приноса си към духовното богатство на света чрез ПисменосттанаКирилицата, тоест Българицата, и произтичащото от неяПравославие Богомилскатасоциалнавизия ифилософско религиознатаконцепциянаУчителяДънов, невъзможно осъзнати и до ден-днешен?!... Впрочем, може ли да има бъдеще нещо, било индивидуална личност, било въобразена общност като българската, които непрекъснато ще се отричат от самите себе си?!... Нека да помислим за това, защото след още 30 години българска „демокрация“ може да се окаже, че няма да има държава, която да се нарича България!...    ", "date": "2019.11.12", "title": "Седмото ритуално българско самоубийство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401974-%D0%BD%D0%BE%D0%B2-%D1%84%D0%B5%D1%82%D0%B8%D1%88-%D0%B8%D0%BB%D0%B8-%D0%B1%D1%8A%D0%B4%D0%B5%D1%89%D0%B5-%D1%81%D0%B5%D0%BA%D1%81-%D1%80%D0%BE%D0%B1%D0%BE%D1%82%D0%B8-%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D1%86%D0%B5%D0%BD%D0%B0-%D0%B2-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%B1%D0%B0%D1%80%D0%B4%D0%B0%D0%BA", "text": "На половината от цената на човешките си колежки, секс роботите работници в швейцарски бардак се превръщат в предпочитан избор. Един експерт твърди, че сексът с кукла робот вече е фетиш сред мъжете. Красивият и цивилизован швейцарски град Люцерн е известен със своята красота, заснежени планински върхове на брега на Люцернското езеро, със своята средновековна архитектура, живописен Алтщад (Стария град) и... с бардак, пълен със секс роботи, вместо с живи проститутки. Точно така, нацията, която ни донесе часовника с кукувица и шоколада Toblerone, премина високотехнологично в секс индустрията с бардака Arsenal 51, въвеждайки 90 швейцарски франка на час за сесия с изглеждащи почти като истински любовни манекени за онези, които искат по-малко разговори, повече екшън, както би казал Елвис. Те са на половината от цената на истинска човешка женска компания и се оказват популярни сред оформената демографска група, която посещава такива къщи за удоволствие. Разбира се, за тези, които не са готови да станат напълно виртуални, се предлага и комбинация от истинска жена и „Sexpuppe\" за половин час за 150 швейцарски франка. Как клиентът разделя времето между тях зависи от него. Клиентът бива осведомен „всички наши момичета си вземат душ преди да отидат в стаята ви.\" Не се споменава как гнездото за презареждане на секс роботите се поддържа водонепроницаемо, докато отмиват сапуна. С легалната проституция в Швейцария сега те стигнаха дотам, че сексът между двама възрастни е скучен като прозявка. И през цялото това време си мислехме, че швейцарците са скучни! Кой знае? Това може да стане индустрия с голям растеж. Докато първият в света бардак за секс кукли, отворил в Барселона през 2017 г., издържа само месец, пазарът се рестартира дотолкова, че франчайзингът на сексроботите Lumidolls, сега има бордели в Москва, Нагоя и Торино. За британците, привърженици на джендер-идеологията също има добри новини във формата на транссексуалната кукла „Alondra\" от Великобритания, разполагаща с пенис, който се поставя или сваля по желание, по цена на дребно само 1300 паунда (1660 долара).", "date": "2019.11.12", "title": "Нов фетиш или бъдеще? Секс роботи на половин цена в швейцарски бардак"}
{"url": "http://www.classa.bg/%D1%81%D0%B2%D1%8F%D1%82/item/401975-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B5-%D0%BF%D0%BE%D0%BB%D1%83%D1%87%D0%B8-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B8%D1%81%D0%BF%D0%B0%D0%BD%D0%B8%D1%8F", "text": "Испания отново е изправена пред висящ парламент, тъй като нито десният, нито левият блок спечелиха достатъчно гласове, за да формират мнозинство. Четвъртите избори за четири години не доведоха до категоричен победител сред партиите в Испания. Управляващите социалисти спечелиха 120 места в парламента от 350 места и са изправени пред същия проблем, който имаше и след изборите през април, когато не успяха да сформират коалиция. Консервативната народна партия зае второто място с 88 места, а дясната партия Vox излезе на трето място с 52 места, спрямо 24 през април. За формирането на правителство е необходимо мнозинство от 176 места. Левите от Унидас Подемос получиха 26 места и заявиха, че се надяват на коалиция със социалистите, но опитът им да обединят сили се провали през април. „Те са платили цената за това, че не са постигнали споразумение през последните шест месеца, защото броят спечелени депутатски места наистина е спаднал, а въпросът сега е дали те могат да уредят различията си и да достигнат до маргиналните партии\", заяви независимият журналист Мартин Робъртс. Избирателната активност този път беше по-ниска, отколкото на предишните избори, явно след толкова чести вотове и безсилие на правителството, има умора на избирателите. Изборите идват на фона на противопоставяне в Каталуния, където Мадрид се опитва да овладее движението за независимост.", "date": "2019.11.12", "title": "Нито една партия не получи мнозинство на изборите в Испания"}
{"url": "http://www.classa.bg/%D1%81%D0%B2%D1%8F%D1%82/item/401976-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%B1%D0%BE%D0%BB%D0%B8%D0%B2%D0%B8%D1%8F-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Президентът на Боливия Ево Моралес обяви оставката си на 10 ноември, след ескалация на напрежението и вълна от протести и насилие в тази страна от Южна Америка. Вицепрезидентът също подаде оставка. Ево Моралес е от семейство на земеделски производители, той е президент на Боливия от 2006 г. Той е първият боливийски президент с коренен (уру-аймара) произход и остана на своята позиция по-дълго от всеки друг държавен глава в Боливия. Бившият президент заяви, че подава оставка, за да спре преследването на профсъюзните лидери, да спре изгарянето на къщите на държавни служители и да спре опозиционните групи да отвличат и малтретират роднини на коренните лидери. Преди това както началникът на въоръжените сили, така и генералният командир на боливийската полиция предложиха президентът да подаде оставка, за да се търси стабилизация на нацията. \"Това не е предателство, защото борбата продължава и ние сме народ\", каза напусналият държавен глава, когато наблегна на нивото на развитие, което Боливия постигна през времето, когато бе на власт, и осъди олигархичните групировки \"за конспирация срещу демокрацията. \" \"Грехът ми е да бъда лидер на профсъюзите, да съм коренен жител\", каза бившият боливийски лидер. Ево Моралес потвърди, че \"негово задължение, като първи коренен президент на всички боливийци, е да потърси умиротворение\". Малко преди това бе съобщено, че Ево Моралес ще напусне Боливия към Аржентина, след като поиска план за полета на президентския си самолет, според Боливийските ВВС. Въпреки това, той потвърди, че ще се върне в тропиците на Боливия: \"Няма нужда да избягам. Не съм откраднал нищо от никого. Това е държавен преврат\", каза той.   Часове по-рано Ево Моралес свика нови общи избори в Боливия „за да търсят мир\", в съответствие с предложението на Организацията на американските държави (ОАС): „Всичко за живота, всичко за страната, за демокрация и за социална справедливост \", каза той.", "date": "2019.11.12", "title": "Държавен преврат в Боливия: Ево Моралес подаде оставка"}
{"url": "http://www.classa.bg/%D1%81%D0%B2%D1%8F%D1%82/item/401977-%D0%B0%D1%81%D0%B0%D0%B4-%E2%80%9E%D1%81%D0%B0%D1%89-%D0%B1%D0%B8%D1%85%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%B7%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D1%8F%D1%82-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D1%81%D0%B8%E2%80%9C", "text": "Сирия се превърна в изпитателна площадка за САЩ, където те усъвършенстват инструментите, които използват срещу други нации в опит да защитят глобалната си хегемония, заяви президентът Башар Асад в ексклузивно интервю. Вашингтон вижда, че предишната му доминираща роля вече се изплъзва и се опитва да я запази, като използва всички налични средства, смята сирийският лидер. „САЩ биха се сражавали срещу руснаците, иранците, сирийците, срещу всеки който им е казал„ не \". Дори срещу техните съюзници, ако кажат „Не\", те ще се бият с тях \", каза той. Всъщност Сирия бе прицелена от САЩ след две много скъпи преки военни нашествия в Афганистан и Ирак. В последния случай САЩ и техните съюзници се бориха срещу Саддам Хюсеин, който се ползваше с активната подкрепа на Вашингтон и Лондон от десетилетия - особено във войната си с друг американски съперник - Иран. И все пак по-късно отношенията между тях дефектираха след войната в Персийския залив, а Ирак на Саддам в крайна сметка бе определен като цел за американска инвазия през 2003 г. Кампаниите срещу Саддам и талибаните в Афганистан се оказаха твърде скъпи за Вашингтон и очевидно донесоха по-ниски добиви от очакваните. Така че САЩ предприемат различен подход в опит да свалят правителството на Асад, една война чрез джихадистите. Противно на публичната декларация, че терористични групи като Ал Кайда, Фронт ал-Нусра или Ислямска държава (ИД) трябва да бъдат елиминирани, САЩ нямаха никакви колебания да ги подкрепят, стига да следват целите им. \"Ал Кайда е техен помощник срещу сирийското правителство, срещу руското и иранското правителство. Как ИД се издигна внезапно през 2014 г.?! От нищото! Едновременно в Ирак и Сирия, при това с американско въоръжение ?! Много е ясно\", обясни той в интервюто.", "date": "2019.11.12", "title": "Асад: „САЩ биха нападнали и приятели, за да защитят хегемонията си“"}
{"url": "http://www.classa.bg/%D1%81%D0%B2%D1%8F%D1%82/item/401978-%D1%82%D0%BE%D0%BF-5-%D0%BD%D0%B0-%D0%BD%D0%B0%D0%B9-%D0%B7%D0%BB%D0%B8%D1%82%D0%B5-%D0%BA%D0%BE%D1%80%D0%BF%D0%BE%D1%80%D0%B0%D1%86%D0%B8%D0%B8-%D0%B2-%D1%81%D0%B2%D0%B5%D1%82%D0%B0", "text": "Повечето компании стават успешни благодарение на звездната си репутация. Но едно ново класиране потърси най-мразените компании, според тенденциите в интернет.   Monsanto Компанията Monsanto, създател на ДДТ и Agent Orange, е един от най-големите световни производители на пестициди и ГМО семена. Известна е с това, че е първата компания, генетично модифицирала семе, за да го направи устойчиво на пестициди и хербициди. Хербицидите на Монсанто са обвинени в убийството на милиони декари, докато нейните химикали са в черните списъци на продукти, причиняващи рак и много други здравословни проблеми. Apple По-рано любимка на ненавиждащите Microsoft, наскоро Apple беше обвинена в малтретиране или недоплащане на служителите си, укриване на пари в офшорки и не плащане на данъци. Освен това е обвинена в нарушаване на законодателството в областта на здравеопазването и околната среда и в злоупотреба със своето монополно положение на пазара. И да, в умишлено забавяне на по-старите iPhone и пре-оскъпяване на продуктите си. Nestle Най-голямата световна компания за храни и напитки Nestle твърди, че е ангажирана с подобряване качеството на живот и по-здравословно бъдеще. Тя обаче е известна и с множество скандали, включващи дори робски труд. Мултинационалната компания е една от най-бойкотираните корпорации в света, тъй като в нейните фабрики в различни страни са регистрирани тежки нарушения на трудовите права. Филип Морис Продуктите на американската многонационална компания за производство на цигари и тютюн се продават в над 180 страни извън САЩ. Филип Морис е собственик на Marlboro, една от най-големите световни марки. Още през 1999 г. Филип Морис ухажва служителите на Чешката република, като обяснява как тютюнопушенето всъщност ще помогне на икономиката, поради намалените разходи за здравеопазване заради по-ранното умиране на гражданите й. McDonald's Американската компания за бързо хранене McDonald's е основана през 1940 г. Компанията обслужва всеки ден повече клиенти, отколкото цялото население на Великобритания, но има дълга история на ужасни трудови практики. Постоянно е била под обстрел за сервиране на нездравословна храна, което допринася за здравословни проблеми на клиентите й. Изследователите са установили, че бургерите на Макдоналдс не могат да се разлагат самостоятелно. И едно споменаване на корпорации, които не са в Топ 5, но също го заслужават: Goldman Sachs JPMorgan Chase ExxonMobil Halliburton Британски американски тютюн Dow Chemical DuPont Bayer Microsoft Google Facebook Амазонка Walmart", "date": "2019.11.12", "title": "Топ 5 на най-злите корпорации в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401970-10-%D0%BD%D0%BE%D0%B5%D0%BC%D0%B2%D1%80%D0%B8-1989-%D0%B3-%D0%B1%D1%83%D1%80%D0%B6%D0%BE%D0%B0%D0%B7%D0%BD%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B8-%D0%B7%D0%B0%D1%89%D0%BE-%D1%81%D0%B5-%D0%BE%D0%BA%D0%B0%D0%B7%D0%B0,-%D1%87%D0%B5-%E2%80%9E%D0%B2%D1%80%D0%B5%D0%BC%D0%B5%D1%82%D0%BE%E2%80%9C-%D0%BD%D0%B5-%E2%80%9E%D0%B5-%D0%BD%D0%B0%D1%88%D0%B5%E2%80%9C", "text": "Днешната доминираща по подконтролните медии либерална пропаганда у нас нарича станалото на 9 септември 1944 г. преврат, а резултатът от него „режим“. Всъщност на 9 септември 1944 г. се поставя началото на революция, тъй като резултатите са качествена промяна на отношенията на собственост върху средствата за производство и свързаните с тях политика, култура и пр. Същото можем да кажем и за трите десетилетия, които започнаха с преврата на 10 ноември 1989 г. Това всъщност постави началото не на „смяна на режима“ в „демокрация“, а началото на буржоазна революция, която промени на първо място радикално социалноикономическите отношения на собственост върху средствата за производство и реставрира капитализма у нас. Реставрира го чрез реституцията, „връщането на земята в реални граници“, завръщането на старите партии от преди пет десетилетия, прекръщаването на улици и населени места с наименования от времената преди 1944 г., пренаписването на историята, в която се оказа, че хубавото време е било до 1944 г., а след това е имало просто някакво отклонение от истинската история. Отново, както до 1944 г. наш водещ икономически партньор стана Германия.     Но в същото време в това, което стана след 10 ноември 1989 г. имаше и нещо повече от капитализма до 1944 г. От една страна,  това беше фактът, че новите капиталисти се родиха чрез присвояването на огромно богатство, принадлежащо на всички българи. От друга страна,  България бе вкарана в системна зависимост с един нов стадий на развитие на световния капитализъм – стадия на неолибералния глобализиран капитализъм под американски контрол.     Това, което стана е революционна реставрация по своите резултати, независимо, че е мирна по начин на реализация и че не бяха разстрелвани хора. Не е „смяна на режима“, а смяна на цялостната социална система с гигантски деструктивни следствия – като се почне от селското стопанство и индустрията и се стигне до науката, образованието и здравеопазването.      Тя промени радикално отношенията на собственост върху средствата за производство, геополитическата зависимост и политическата система. Директно не бяха убивани, но десетки хиляди умряха след това от безработица, съсипано здравеопазване, бездомничество, увеличена престъпност, стрес и какво ли още не, превърнало българската нация в най-бързо изчезващата в света, една от най-песимистично настроените и едно от най-нещастните, според международните изследвания.     Известно е, че буржоазните революции  започват с присвояването на богатството, което преди това принадлежи на други хора или на всички. В началото на развитието на капитализма през ХV-XVI век това става чрез заграбването на общинските земи, което кара първия негов критик Томас Мор да каже, че „овцете изядоха хората“. Стотици хиляди останали без собственост  англичани се превръщат тогава в скитници и клошари. Същото стана и у нас пет века по-късно, но в неизмеримо по-големи размери. Заграбено бе богатство за много милиарди  и стотици хиляди инженери, средни техници, учени, индустриални работници, агрономи и работещи в ликвидираните кооперативни стопанства станаха безработни, започнаха да се скитат по целия свят, създадоха множество гета и бездомници и клошари на всеки ъгъл в големите градове.     Това, което стана у нас имаше като водещи причини външни фактори – ставащото в СССР, в Източна Европа и в глобален план. Не беше резултат на развитие на вътрешни процеси. Получи се в резултат на геополитическия разпад и делегитимация на съветския социализъм, извършена от съветските перестройчици начело с Горбачов. Затова и у нас активните участници в процесите на промяна се родиха от развалините на геополитическия разпад на съветския социализъм и бяха най-неориентирани и неразбиращи какво става. Огромната част от тях преди три десетилетия не осъзнаваха, че с песни „времето е наше“ и „комунизмът си отива, спете спокойно деца“ бе поставено началото на буржоазна революция, маскирана като „преход към демокрацията“. Огромната част от участниците в нея мислеха едно, но се получи нещо съвсем друго, както става във буржоазни революции от Френската революция насам. У нас обаче поради доминиращата роля на външните фактори мащабите на умопомрачение и свързания с това разпад и деструкция бяха много по-големи. Това, което се получи се оказва съвсем различно от очакванията на онези, които бяха дрогирани от илюзиите за това, че „времето е наше“. Мина време и повечето от тях осъзнаха, че времето се оказа не тяхно, а на една малка група от хора, заграбила принадлежащата на девет милиона българи собственост. Голяма част от участниците в промените бяха неосъзнати оръдия, чрез които се реализираха интересите на други хора и геополитически играчи. „Каква я мислихме, каква стана“, вайкаха се след това много от тях, повтаряйки несъзнателно на всекидневно равнище знаменитата фраза на философа Хегел за „иронията на историята“, проявяваща се в това, че при големи исторически промени хората участват в тях с едни намерения, а се получава нещо съвсем различно. И нашата промяна преди 30 години започва с месиански очаквания за «революционна промяна», която най-после в условия на „гласност“ ще отвори очите на хората за всички истини, които преди това са оставали неизвестни за тях и ще доведе до един нов свят на висши ценности, в който «демокрацията и пазарната икономика» ще бъдат решение на всички нерешени преди това проблеми. Поразяваща е глуповатостта и наивността на лидерите на СДС от първите години на промяната, очакванията им за утрешното “светло бъдеще”. Желев говори, че очаквал, че преходът ще трае няколко години. Тренчев също се вайка, че мислел, че “периодът ще трае няколко години.” Петър Берон очаквал, че “всичко ще тръгне по мед и масло”. В много отношения оценката на Алексис дьо Токвил, знаменит автор на „Размишления за Франция“, книга за Френската буржоазна революция, за този тип интелигенция, която задава модела и посоката на социална промяна от 1789 г., е валиден и за интелигенцията, задаваща промяната през втората половина на 80-те и първата половина на 90-те години в България. Токвил пише за нея следното: “ .” Както става в периоди на радикална смяна на собствеността и на политическия режим  закономерностите на промяната са съвсем различни от утопичното съзнание на нейните активни участници. Ето някои от тези закономерности. Първата от тях е политико-психологическа закономерност на развитието на такъв тип движения в периоди на криза и загуба на доверие към съществуващата обществено-политическа система, когато в началото те представляват разнородни участници, с всякакви ориентации . В началото активни са хора с коренно противоположни позиции като всеки от тях очаква промени в различна посока. Обединява ги критичността към съществуващото състояние и «иронията на историята» е, че посоката в която ще тръгнат, е коренно противоположна на ранните очаквания за «повече социализъм». Със засилването на кризата и нестабилността започва търсене на нови идейни идентичности, което се усилва от започналата битка за власт в резултат на рухването в хаоса на съществуващите структури. Това усилва агресията и ролята на крясъка в публичното говорене. Както в битката за власт срещу БСП, така и в опитите за овладяване на позиции вътре в СДС, този който е по-яростен, радикален, настъпателен, непримирим, антикомунист, с по-голяма ярост готов да бута паметници и да сменя имена на улици, избутва по-умерените и не така радикалните, обвинява ги в предателство, отстъпчивост, обслужване на “комунистите”. Докато Китай се превръща в световна сила на основата на принципа “не е важен цветът на котката, а дали лови мишки”, цялото поведение на „перстройчиците“ и „демократите“ у нас през 1990-те години, бе подчинено на въпроса какъв е цветът на котката, без изобщо да ги интересува дали лови мишки. То не са “синя бира”, “сини яйца”, “сини надежди”, “синя идея”, “Синя коалиция” и какво ли още не. Битката вътре в СДС се оказа битка за това кой е по “син”, а не кой може да върши работа за България. Битката в БСП е кой е по-голям социалдемократ и не е „живковист“ Тази погълнатост от цвета на котката се оказа не само неефективна, а ужасно деструктивна. Втората закономерност е свързана с индивидуалните промени във всеки от участниците . В началото никой от тях не е антикомунист. Бъдещият им лидер Жельо Желев дори в късната есен на 1989 г. казва, че е марксист, а следващият лидер Иван Костов пише преди това статии за вестник “Работническо дело”. Бъдещите антикомунисти са в голямата си част незабележими конформисти, голямата част от тях с усещане за недооцененост в своята общност, но нагаждащи се към ситуацията. Най-конформно адаптиращите се към ситуацията бързо започват да пренаписват индивидуални биографии. Изведнъж в биографиите си преоткриват или просто конструират факти, при които всяка проблемна ситуация от миналото на съответния човек се интерпретира чрез категории като «репресирани», «преследвани», «дисиденти», «пострадали». И обратно, голяма поредица от факти, чрез които активно е бил включен в предходната система, се «забравят» и отпадат от реконструкцията на индивидуалното битие. Жозеф дьо Местр има една знаменита фраза, отнасяща се до дейците на френската буржоазна революция, валидна и за нашия преход: “ революцията в по-голяма степен води хората, отколкото те нея…Дори негодниците, които изглеждат водачи на революцията, всъщност са само нейни обикновени оръдия. В момента, когато претендират, че са я овладели, те позорно пропадат. Те бяха водени от събитията – един предварителен проект не би успял. ” Бивайки водени от събитията, едни успяваха да се адаптират към тях, да променят идентичност и начин на мислене, да продължат напред, други са отлюспвани. Разликата у нас е, че докато във Франция в крайна сметка режеха главите на негодниците, то у нас те политически се появяваха на повърхността и след това изчезваха в небитието, морално компрометирани и ненавиждани от милиони хора. Третата закономерност  е свързана с радикалните различия. От една страна е  самосъзнанието на правещите промяната, въобразяващи се, че вършат нещо в името на общото благо и че вървят към едно по-висше състояние, а от друга – частните интереси на определена малка социална група, която е печеливша от промяната. Докато тълпата пее щастлива “времето е наше”, историята върви в съвсем различна на очакваната посока. Това е същностната закономерност на буржоазните революции, при които основното съдържание е преразпределение на гигантско богатство в частни ръце. Получава се добре описаната още от Маркс ситуация при буржоазните революции, които се извършват с очаквания и лозунги за свобода, братство, равенство, а водят до точно обратното – до отчуждение, до нов тип зависимост, до деморализация, до гигантско неравенство. Хората, направили тези революции, откриват, че се е получило нещо съвсем различно от техните намерения. Вместо «градът на истината» се възцарява светът на голия и циничен паричен интерес. Издигани са били лозунги за демокрация, получило се е неравенство и бедност, а светът като цяло е навлязъл, както се изразява Наоми Клайн, в епохата са «капитализма на катастрофите». С ревове „времето е наше“ на наивниците, очакващи че ще влезнат в царството божие, представяно като „демокрацията“ бе наложен капитализъм с четири основни характеристики: , при който икономически суверенитетът на страната е минимизиран за сметка на движението на капитала, офшорни пристанища и включеност в глобализирания и европейски свободен пазар на движение на стоки, капитал, услуги, работна сила. Дрънкат се празни приказки за „демокрация“, а суверенитетът на страната е по-малък от всякога досега след Освобождението от Османско робство. , изграден върху гигантски грабеж, като се почне от кражба на милиардното принадлежащо на всички богатство, създадено от социализма, мине се през кражба на човешки, финансов и пр. капитал от Западна Европа и САЩ, през кражбата на европейски фондове от управляващите партии у нас и се стигне до експлоатацията на труда – страната ни е с най-голяма експлоатация на труда в ЕС, което ни направи най-неравното и несправедливо място за живот на европейския континент. , при който с помощта на свободния пазар  имаме експлоатация и извличане на ресурси за много милиарди от страната ни от държавите от капиталистическия център, докато нашенските неолиберални идеолози ни залъгват с надежди, че скоро и ние ще „станем като тях“. , зависим и обслужващ интересите на държави от капиталистическия център – това доведе до гигантски загуби, като се почне от отказа ни от 4 блока на АЕЦ „Козлодуй“, провалените проекти и гигантски загуби, свързани с Южен поток и Белене и се стигне до заграбване на гигантски човешки капитал от стотици милиони долари.    ", "date": "2019.11.12", "title": "10 ноември 1989 г. - буржоазната революция и защо се оказа, че „времето“ не „е наше“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401969-%D0%B8-%D1%81%D0%BB%D0%B5%D0%B4-10-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D0%B5-%D0%BF%D0%BE%D1%8F%D0%B2%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%BF%D0%B0%D1%81%D1%82-%D0%BC%D0%B5%D0%B6%D0%B4%D1%83-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BF%D0%BE%D0%B4%D0%B8%D1%83%D0%BC%D0%B8%D1%82%D0%B5-%D0%B8-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%89%D0%B8%D1%82%D0%B5", "text": "  Проф. Пантев, какво се случи на 10-и ноември 1989 г. и как то беляза развитието на България през изминалите 30 години? Несъмнено, това бе един позорен крах на предишната система и началото на нов етап от развитието на българската държава. Тази промяна засяга всички сектори от нашия битов, политически и дори културен свят, независимо с какъв ефект се е простряла в живота на обикновените хора. Не можем да отречем позитивите на това събитие, но не можем също  и да твърдим, че всичко тръгна според идеите и перспективите на този срив. Къде бяхте, когато чухте новината, че Тодор Живков подава оставка? Предполагам, че всеки възрастен или млад човек помни къде е бил по това време. Новината чух вечерта във Видин, където бях при майка си. Целият град бе в особена възбуда, усещайки, че нещо става. Още повече, че Петър Младенов беше родом от тук. Кой можеше да предвиди, че ще стане така?       Настъпи ли всъщност „строителство“ на ново общество след 10-и ноември? Ако да, какво построихме? „Строителството” бе различно. Ако си бил пиколо, а после си собственик на хотел, ако си бил чейнджаджия, а после банкер – това е благодат. И всичко подобно. В началото, всеки се надяваше на нещо по-добро. Но после се появиха всякакви съмнения. Наподобяваше повече реставрация отколкото ново време. Но всички приветстваха тази промяна, без да са сигурни какво идва по-нататък. Просто се радваха, че една вече уморена и често нежелана система постепенно си отива. Но резултатът от тази промяна по-късно се възприе по различен начин. Разбрахме, че не идва „вечна обич, вечна правда на света”, а просто подновяване на управлението. Разбира се, че настъпиха  позитивни промени, но те не се проявяваха с еднаква степен добро в живота на обикновения човек. Каква цена платиха осмелилите се да излязат на улицата и да настояват за демокрация? Останаха ли излъгани? Днес можем да твърдим, че между повечето от онези, които стояха на подиумите на митингите и тези, които възторжено ги аплодираха долу, ще легне познатата социална разлика, дори пропаст. Един основателен гняв бе постепенно инкасиран от водачите, докато разочарованието, бе изпитано по-сетне от подкрепящите ги, които слабо усетиха  смисъла и духа на промените. В тази връзка можем да твърдим, че настъпи нарастващо огорчение. Защото и днес, ако говорим за някаква „носталгия” по бившите времена, тя не е искане за възвръщането на миналото, а разочарование, настъпило по-сетне след толкова надежди. Къде е мястото на малка България в революцията през 89-а? Спечелиха ли повече други страни от социалистическия блок (Полша, Румъния, Унгария, Чехия, Словакия)? Демокрацията не е лук, който расте навсякъде. У нас тя бе вградена още след Освобождението малко изкуствено и поради това рядко работеше като практика. Колко са годините на демокрация след възстановяването на България? Магическата 1989 г. бе и потвърждение, че всички политически промени у нас или поне повечето от тях, идват отвън. Това е формулата на Д. Благоев. Нашата революция пак дойде отвън като верижна реакция. Тя бе отначало продукт на „перестройката”. Но явно е, че жизненият стандарт като разлика между нас и тези страни стана по-голям, отколкото по времето на социализма. Това е потвърждение на идеята, че когато промените идват повече отвътре, отколкото от друго място, се отразява в резултатите. Като че ли у част от българите има носталгия по социалистическото време? Допускали ли сте, че ще станем свидетели и на това – 30 години след падането на режима? Това са странностите  на част от провала и Прехода. Възможно ли е толкова време след падането на предишния режим да има много хора, които се сещат за преди? И въпросът не се свежда до това колко е струвало олиото тогава или за достъпните почивни станции, а за по-човечните взаимоотношения въпреки отхвърления режим. Драмата е, че повечето, които бяха обект на осъждане, днес са битово по-добре отколкото онези, които ги обвиняваха. Кои социалистически навици в държавното управление не са „умрели“ и до днес? Кажете ми поне един морален порок, който съществуваше при социализма, да не е възпроизведен днес. Появиха се и нови. Идеята, че който е беден, е глупав или мързелив, или и двете, днес има отблъскващо потвърждение. Едно зло не се побеждава с друго. Една тъмнина не се осветлява с нова. Демократично, но неравно ли стана българското общество? Или прикриваните преди неравенства вече просто са видими? Толкова видимо е това неравенство, че поражда не само угнетения, но и съмнение за бъдещо насилие. Едно е да гледаме по телевизията как се приготвя гъши дроб с боровинки, друго е пенсионерът, който нагъва кисело мляко. Ако видиш луксозните коли по нашите и други курорти, можеш да останеш с впечатлението, че тук е прекрасно. Но другото състояние рядко го виждаме публично. Живи ли са идеалите на СДС днес и постигна ли Съюзът целите си? Не са моя работа такива оценки. Ако целта е била „долу социализма!”, тя е постигната и без тях. Понякога получаваме впечатлението, че те са сринали Берлинската стена. В сравнение с тях истинските пострадали в Белене бяха доста по-малко кресливи, ако изобщо са били. Приключи ли Преходът за България след приемането ни в НАТО и ЕС? Имаше един комичен израз – „Който е забогатял, смята, че Преходът е свършил. Който още не е –  смята, че Преход тепърва предстои“. Ако 20-годишният ви син или внук ви попита какво е Прехода, как бихте отговорили? Бих му обяснил, че у нас често става така. Русофили стават австрофили, първата работа на всеки бунтовник е да стане министър или посланик, първата инициатива на повечето нови правителства в Третото българско царство е да сменят съдиите и пъдарите. А също и  че всяко морално геройство – малко или голямо, престава да бъде такова, ако е щедро възнаградено с постове и позиции. В това е величието на патриотизъм, демокрация и геройство.  ", "date": "2019.11.12", "title": "И след 10 ноември се появи социалната пропаст между хората на подиумите и аплодиращите"}
{"url": "http://www.classa.bg/%D1%81%D0%B2%D1%8F%D1%82/item/401960-%D0%B5%D1%81-%D0%B5-%D0%B2%D0%B5%D0%B3%D0%B5%D1%82%D0%B0%D1%80%D0%B8%D0%B0%D0%BD%D0%B5%D1%86-%D0%B2-%D1%81%D0%B2%D1%8F%D1%82-%D0%BD%D0%B0-%D0%BC%D0%B5%D1%81%D0%BE%D1%8F%D0%B4%D0%BD%D0%B8", "text": "Под моето ръководство Европейската комисия ще бъде „геополитическа“, казва Урсула фон дер Лайен, новоизбраният й председател. Това прилагателно понастоящем е символ за ново безпокойство в Европейския съюз. Във все по-биполярния свят ЕС може не след дълго да се окаже смелен между две огромни съперничещи си сили: САЩ и Китай, пише Андреас Клут за Bloomberg. Разбира се, САЩ се предполага, че са по-скоро съюзник, а не съперник. Но в търговията президентът Доналд Тръмп третира Европа повече като враг, отколкото като приятел. Като националист той презира многостранните методи на ЕС. Той пося съмнението дали САЩ ще защитят безусловно своите европейски съюзници от НАТО, ако се наложи. По този начин тръмпизмът подкопава основна европейска парадигма. От 50-те години на миналия век американският военен и ядрен щит над Западна Европа и доброжелателната хегемония на Америка над международния ред, основан на правила, бяха предпоставки за европейска интеграция. Без тази закрила европейците се чувстват уязвими и объркани. За разлика от САЩ Китай е враждебен, защото представлява авторитарна алтернатива на либералната демокрация. Европейците дълго предпочитаха да гледат на Китай главно като на експортен пазар, но това се променя, тъй като Пекин става по-открито националистичен. Китайските фирми се опълчват на европейските технологични компании. Германците останаха с отворена уста, когато китайска компания купи техния водещ производител на роботи Kuka. Миналата година Германия за първи път блокира китайско поглъщане. Чрез своята инициатива „Един пояс един път” Китай използва също инфраструктурни проекти и финансова щедрост, за да превърне някои европейски държави фактически в дипломатически васали. Китай провежда форум „16+1“ с държави от Централна и Източна Европа. Пекин контролира например гръцкото пристанище Пирея и финансира или строи магистрали и железопътни линии през Балканите до Унгария. Така че не е случайно, че Гърция и Унгария през последните години смекчават или блокират декларации на ЕС относно правата на човека в Китай и претенциите на Пекин в Южнокитайско море. ЕС изисква единодушие за съвместни външни политики, така че всяка държава членка има вето, което Китай използва, за да разделя и владее. При кошмарна за Европа развръзка търговската война между Китай и САЩ би могла да се превърне в гореща и ЕС ще е принуден да избере страна. Други геополитически кошмари касаят Русия и Турция, които са икономически по-малки, но в географски план по-близки и по-шовинистични. Всички тези две държави са отявлено националистични и склонни да използват твърда сила. За разлика от тях ЕС се разви от мирен проект, изграден върху руините на минали национализми. Същността му е меката сила и сътрудничеството. В този смисъл ЕС изглежда като анахронизъм. Зигмар Габриел, бивш министър на външните работи на Германия, се шегува, че европейците са вегетарианци в свят на месоядни, като без по-добре въоръжените британци скоро ще станат вегани. И така, какво може да направи ЕС? Където е възможно, разбира се, той трябва да търси сила в единството. Да вземем търговията. Тъй като преговаря като единен блок, ЕС е търговска суперсила, която не може да бъде тормозена.       Този успех обаче е труден за разширяване. Например, ЕС би искал също да бъде регулаторна суперсила - като установи глобални стандарти за поверителност на данните, да речем. Но със своите дигитални закони ЕС може без да иска да загуби шанса някога да настигне САЩ и Китай в областта на изкуствения интелект, който разчита на огромно количество данни. Това може да направи ЕС още по-уязвим. „Стратегическата“ индустриална политика също не е добър вариант. ЕС би могъл да облекчи антитръстовите си закони, за да подпомогне „европейските шампиони“, които могат да се противопоставят на американските и китайските конкуренти. Но това предполага, че правителството е по-добро от пазара при избора на победители, докато всъщност обратното е по-вероятно. В действителност индустриалната политика се превръща в благодат за лобистите на неефективните корпоративни гиганти. Губещи ще са европейските потребители. Оттук и европейската главоблъсканица. Старият континент трябва да се защитава сам, но правейки го не трябва да предава силните си страни. Те включват отвореността на ЕС по отношение както на пазарите, така и на идеите. Дори при самозащитата си съюзът не трябва да стане нелиберален, защото тогава той вече не би бил европейски. По-разумно е ЕС да търси единство, там където е най-фрагментиран. Например ЕС като цяло е най-големият спонсор за развитие в света и лесно би могъл да се противопостави на китайската инициатива „Един пояс един път” чрез собствените си инвестиционни програми в Европа и Африка. Но европейските пари се отпускат несъгласувано по много канали - чрез национални банки за развитие, Европейски фонд за развитие, ЕИБ в Люксембург и ЕБВР в Лондон. Брюксел иска да опрости тази каша. Да се ​​надяваме, че ще го успее. Друг достъпен плод (подходящ за вегани) ще бъде гласуването с квалифицирано мнозинство относно външната политика на ЕС. Вместо да изисква единодушие, целият ЕС може да налага санкции, да кажем с подкрепата на поне 55% от държавите-членки, представляващи 65% от населението на съюза. Това би премахнало дипломатическата пасивност на ЕС, каквато имаше при различни кризи - от Венецуела до Либия. Дори тогава, както е отбелязал Фридрих Велики, дипломацията без военна мощ е като музика без инструменти. Или да се придържаме към метафората на Зигмар Габриел: Истинската разлика между месоядните и тревопасните е в зъбите. А в европейските уста има почти само кътници. В ЕС има две ядрени сили, а след Brexit ще остане само една. Най-голямата страна в съюза, Германия, е травмирана от миналото си и като такава е ощетена във военно отношение, като ограничи армията си почти до незначителна. Междувременно „европейската армия“ остава далечна утопия, защото ще изисква държавите-членки да предадат последната и най-свещена част от суверенитета си: решението да поставят свои граждани в смъртна опасност. Да, държавите членки се опитват да си сътрудничат при набавянето на оръжейни системи (PESCO), но това няма да впечатли Китай, Русия или Турция. Така че Фон дер Лайен и останалите от елита на еврократите са прави да се тревожат за геополитиката. Те знаят, че Европа никога няма да се превърне в хищник. Реалисти като Зигмар Габриел искат ЕС поне да стане хибрид между месоядно и тревопасно, като от време на време хапе с каквито резци има (обикновено еврови). В дългосрочен план обаче нищо от това не вдъхва увереност.    ", "date": "2019.11.12", "title": "ЕС е вегетарианец в свят на месоядни"}
{"url": "http://www.classa.bg/%D1%81%D0%B2%D1%8F%D1%82/item/401961-%D0%B8%D0%B4%D0%B2%D0%B0-%D0%BC%D0%B8%D0%B7%D0%B5%D1%80%D0%B8%D1%8F,-%D0%B4%D0%B8%D0%BA%D0%B5%D0%BD%D1%81,-%D0%B8%D0%B7%D0%BB%D0%B8%D1%88%D0%BD%D0%B8-%D1%85%D0%BE%D1%80%D0%B0,-%D0%B3%D0%B5%D1%82%D0%B0,-%D0%B8-%D1%81%D0%B2%D1%80%D1%8A%D1%85-%D0%B1%D0%BE%D0%B3%D0%B0%D1%82%D0%B8-%D0%B2-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D0%BA%D1%80%D0%B5%D0%BF%D0%BE%D1%81%D1%82%D0%B8%E2%80%A6", "text": "Благодарение на заплахата от социализма, Западът създаде социалната държава на благоденствието. Като падна социализмът, няма нужда от социална държава, и сега се връщаме към мизерен дикенсов капитализъм.     А протестите са мъката от това, но не си мислете, че могат да победят Капитала. Той е по-силен от народа. В целия 19 век на мизерен дикенсов капитализъм, народът не е успял да победи капитала. Успява едва през 1917 г., след като Русия е разкъртена и разсипана от Първата световна война. След това руската победа тръгва като вълна из света, и го променя. Но в момента няма кой да победи глобалната финансова олигархия и капитала… Идва мизерия, Дикенс, излишни хора, гета, и свръх богати в луксозни крепости…      ", "date": "2019.11.12", "title": "Идва мизерия, Дикенс, излишни хора, гета, и свръх богати в луксозни крепости…"}
{"url": "http://www.classa.bg/%D1%81%D0%B2%D1%8F%D1%82/item/401962-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Числата, които цитира Ердоган са впечатляващи: по време на управлението му били създадени 9 млн. нови работни места. Турският президент говори за неспирна \"история на успеха\".  Да видим какво показват данните.       Икономическата и валутната криза в Турция още не е съвсем отминала, а турският президент Реджеп Тайип Ердоган отново изтъква постиженията на своята партия в сферата на икономиката. В реч пред парламентаристи на ислямско-консервативната Партия на справедливостта и развитието (ПСР), той представи своята „Равносметка на успеха\" за последните 17 години, откакто тази партия е на власт. В речта той подчерта и достиженията в сферата на заетостта и намаляването на безработицата. Турският президент спомена, че през последните 17 години е успял \"да открие девет милиона работни места\" - и така повишил общата заетост до 29 милиона. Ердоган говореше за „история на успеха\", с което обърка опозицията - защото това твърдение изобщо не се покрива с усещанията на турското население. Девет милиона нови работни места ? Дойче Веле анализира данни на Турската статистическа служба (TPIK), за да провери истинността на това твърдение. И установи, че от началото на управлението на ПСР през 2002 год. броят на заетите е нараснал от 21,4 на 28,5 милиона през юни 2019 - т.е. увеличението е от около 7,2 милиона. Според експертите обаче този ръст се дължи на това, че за същия период турското население като цяло се е увеличило с 13,5 милиона души: броят на хората в трудоспособна възраст е нараснал от 48 на 61,5 милиона души.     Икономистът професор Сердар Сайен не е убеден, че Ердоган има право да говори за някакъв успех: \"Не е решаващо дали е нараснал броят на заетите - той е показателен само при положение, че увеличението е пропорционално на ръста на населението\", казва той. Т. е. броят на заетите би трябвало да се е увеличил с 12 или 13 милиона, а не с девет, за да може да се говори за успех, посочва Сайен. Освен това той казва, че увеличението на заетите не е непременно свързано с провеждането на добра икономическа политика. \"Благодарение на ръста на населението като цяло, трудоспособното население се увеличава автоматично със 750 000 до 800 000 души.\" Експертът твърди още, че през въпросния период най-големите проблеми на турския пазар на труда са се влошили допълнително. На същото мнение е и говорителят на \"Платформата за младежка безработица\" Мурат Кубилай. Безработицата е едно от най-големите предизвикателства пред страна, чието население бързо нараства. \"Дори заетостта да се увеличава, трябва да се има предвид, че ръстът на населението допълнително влошава условията за живот на хората\" - затова е още по-важно да се улесни достъпът до трудовия пазар. Освен това Кубилай отправя критики към това, че потреблението се насърчава чрез отпускането на нови кредити: \"Потреблението укрепи сектора на услугите, но този сектор не гарантира устойчивостта на пазара на труда\", казва той. Младежката безработица си остава нерешен проблем Експертите смятат, че на жените и на младите хора им е особено трудно да си намерят работа. Безработицата при турците на възраст между 15 и 24 години е 20,7%, а във възрастовата група между 15 и 34 години е 19,5%. Според Хакан Ерджан от Техническия университет в Анкара, най-същественият проблем е именно достъпът на младите хора и на жените до пазара на труда. \"Ако погледнем какъв е процентът на младежката безработица, както и делът на заетите жени, не виждаме никакво значимо подобрение в дългосрочен план.\" Ерджан подчертава, че в сравнение с Европа условията на турския пазар на труда за тези две групи са направо катастрофални. \"В никоя друга европейска страна броят на младите хора, които са завършили училище и са безработни, не е по-висок.\" Безработицата не е единственият сериозен проблем на турската икономика. И задлъжнялостта, и стремителната инфлация допринасят за това, че икономиката отдавна е в тежка криза и се съвзема твърде бавно. Фактът, че турският президент говори за своите \"успехи\" точно в тези времена, е учудващ за много от икономическите експерти. \"Ако погледнем младежката безработица, то ще е по-уместно да говорим за \"неуспех\". Обичайно след тежка криза младежката безработица намалява, докато тук в Турция нищо не спада\", обяснява Сардар Сайен.", "date": "2019.11.12", "title": "Икономическото чудо на Ердоган"}
{"url": "http://www.classa.bg/%D1%81%D0%B2%D1%8F%D1%82/item/401963-%D0%BB%D1%83%D0%BA%D0%B0%D1%88%D0%B5%D0%BD%D0%BA%D0%BE-%D0%B2-%D0%B0%D0%B2%D1%81%D1%82%D1%80%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D0%B5-%E2%80%9E%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B4%D0%B8%D0%BA%D1%82%D0%B0%D1%82%D0%BE%D1%80%E2%80%9C-%D0%B2-%D0%B5%D0%B2%D1%80%D0%BE%D0%BF%D0%B0", "text": "Беларуският президент Александър Лукашенко, дълго време критикуван от Запада като „последния диктатор в Европа“, посещава Австрия на 11 и 12 ноември по покана на федералния президент Александър ван дер Белен. Поканата бе отправена преди година и половина. Защо Лукашенко се възползва от нея чак сега и дали се е променило отношението към него в Европа? „Австрия, Латвия и други страни – те са прозорец след всичката тая ограда, която бе построена около нас. И нещо повече, някои наложиха санкции. Затова се налага не от самото начало, а вече на ново равнище, в едни нови времена да пробиваме тия прозорци и да строим пътища“, заяви Лукашенко пред журналисти в края на октомври.     Споменатите европейски санкции за потъпкване на човешките права и на демократичните принципи бяха свалени от Лукашенко и ред негови служители през 2016 г. След това беларуският президент посети Италия, Ватикана и неведнъж отказа участие в прояви, организирани от структури на ЕС. Минск обясняваше, че не вижда смисъл от визити заради самите визити, пиши Татяна Мелничук, Би Би Си – руска секция.   Минск е принуден да търси по-активно икономически и политически партньори заради напрегнатите отношения с традиционния си съюзник – Русия. Дискусии по проектобюджета в беларуския парламент разкриха миналата седмица, че догодина Минск няма да получи 423,6 милиона долара, тъй като Москва не продължава договора за специфично обмитяване на руския петрол. Както предвижда това споразумение, влязло в сила от 2017 г., Русия обезщетяваше своя съюзник за твърде високите (според Беларус) цени на газа с възможността да прехвърля в беларуския бюджет митата върху 6 милиона тона руски петрол. През 2020 г. Минск ще изгуби още около 240 милиона долара заради руската данъчна маневра в петролната сфера – и тези загуби също са отчетени в проектобюджета. Цената на газа още не е договорена, но според експерти от Минск беларусите едва ли могат да разчитат на благосклонност от страна на техния съюзник, който настоява за задълбочаване на интеграцията. „Москва ни стисна за гърлото с тъй наречената напреднала интеграция. Беларуското ръководство прецени как би му подействал кримският сценарий и усети с хлад между плешките, че в един момент Кремъл може да използва абсолютно нецивилизовани методи и по беларуското направление. Затова усилията на беларуската дипломация за деблокиране и нормализиране на отношенията с Европа и Запада напоследък са много активни и последователни“, отбелязва беларуският аналитик Александър Класковски. Визитата в Австрия според него е адресирана и до Кремъл. „Говореше се,че Лукашенко го е страх да пътува до Европа, за да не раздразни Путин. В Минск бе решено, че трябва да замине – за да не злослови никой, че е зависим от Кремъл“, казва експертът. „Визитата изглежда тъкмо „колкото за пред хората“ – кратка, с протоколни срещи, и пробиви май няма да има“, посочва той. Освен срещите на високо равнище се планира беларуският лидер да участва в икономически форум в австрийската Федерална стопанска камара. Минск разчита да бъдат разширени финансово-икономическите връзки; има и основания да се надява на това. Беларуското външно министерство посочва на сайта си, че Австрия има стабилни позиции сред най-големите инвеститори в икономиката на Беларус. За шестте месеца на текущата година преките инвестиции на австрийски компании са нараснали с 19 на сто в сравнение с предходния период. В Беларус са регистрирани 82 предприятия с австрийски капитал и 20 представителства на компании от Австрия. В единствената беларуска банка със западен капитал – Приорбанк, като основен акционер е вписана австрийската Райфайзенбанк, която бе и съорганизатор в продажбите на беларуски еврооблигации по европейските финансови пазари. Има предпоставки за политически диалог – федералният канцлер Себастиан Курц активно развиваше отношенията с официален Минск. Има и хуманитарно, човешко послание: през 2018 г. край Минск бе открит мемориален комплекс, посветен на трагедията в с. Малий Тростенец, където през Втората световна война нацистите са убили и близо 10 000 австрийски евреи. През 2002 г. президентът Лукашенко бе на почивка в австрийски ски курорт, при все че официално беше санкциониран от ЕС и нямаше право да влиза в Европа. „ Формулата на отношенията (от страна на Запада) днес е следната: по-добре независима Беларус с Лукашенко, колкото и да е недемократичен режимът, отколкото танковете на Путин край р. Буг досами границите на НАТО“, убеден е минският аналитик Класковски. Според наблюдатели конфликтът на Кремъл с Киев и публичната подкрепа на Минск за целостта на Украйна са предизвикани от днешните действия на Европа. „Задачата бе да се рестартират отношенията на Запада с Беларус и по възможност да се предотврати солидаризиране на Минск с Москва по украинския въпрос – разказва Аркадий Мошес, политолог от Финландския институт за международни отношения. – Това бе причината (Западът, бел. Би Би Си) до голяма степен да замрази или свали санкциите от беларуските държавни дейци, фактически да спре подкрепата за беларуската опозиция, а лека-полека спряха и приказките, че беларуският лидер е последният диктатор в Европа.“ „Западът не се опитва да го превъзпита. Западът си поставя прагматични цели: в Беларус да няма нови руски военни бази, от беларуска територия да няма очевидна военнополитическа заплаха, насочена към Украйна“, отбелязва Мошес. „Всичко останало в крайна сметка няма принципно значение за Запада днес“, казва финландският политолог. По думите му сближаването между Минск и Запада в момента е в стагнация – заради мъглявата позиция на Беларус, опитите й да балансира между Запада и реверансите към Кремъл.     Ако съдим по новините, по пътя към сближаване Европа няма намерение да прави големи отстъпки на официален Минск. Заради изграждането на беларуска АЕЦ на 50 км от литовската столица Вилнюс е отложено подписването на очакваните от Минск „Приоритети на партньорството“ с ЕС. Литва твърди, че беларуската централа е опасна. С помощта на Русия тя е вече построена и първият енергоблок трябва да бъде пуснат през 2020 г. Проблемът с литовско-беларуските претенции обаче отлага за неопределено време „старта“ на разширеното партньорство Беларус-ЕС. Политиката на беларуските власти получи тези дни незавидна оценка в междинен доклад на Бюрото за демократични институции и права на човека (БДИПЧ), чиито наблюдатели вече работят в страната в навечерието на парламентарните избори, насрочени за 17 ноември. Анонсирайки посещението на Лукашенко, офисът на федералния президент на Австрия съобщи, че „се предвижда критичен диалог по проблемния въпрос за човешките права“ и премахването на смъртното наказание, което прилага единствено Беларус от всички европейски страни. В прессъобщението се посочва, че евроструктурите и Минск „водят политика на предпазливо сближаване“ в програмата „Източно партньорство“, лансирана от ЕС.", "date": "2019.11.12", "title": "Лукашенко в Австрия. Вече не е „последният диктатор“ в Европа?"}
{"url": "http://www.classa.bg/%D1%81%D0%B2%D1%8F%D1%82/item/401964-%D0%BD%D0%B0-10-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D0%B0%D0%B4%D0%BD%D0%B0-%D0%B8-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81", "text": "Боливийският президент Ево Моралес, който вчера обяви оставката си след три седмици на бурни протести срещу преизбирането му за четвърти мандат, беше най-дълго управлявалият действащ ръководител в Латинска Америка, на власт от 2006 г. Достоверността на резултатите от президентските избори на 20 октомври беше оспорвана едновременно от опозицията и от международната общност, които смятат, че е имало измами. От десетина дни цяла Боливия беше парализирана от стачки и от протести, които почти всекидневно прерастваха в сблъсъци със силите на реда. „Отказвам се от президентския си пост“, обяви вчера по телевизията 60-годишният президент от народността аймара, чието оттегляне малко преди това поискаха армията и полицията. Няколко часа по-рано оставка подадоха множество министри и депутати, включително председателят на парламента. Когато през 2006 г. дойде на власт, Ево Моралес беше първият държавен глава – представител на коренното население на страната. Днес 60-годишен, той е един от последните представители на т.нар. „розовата вълна“, заляла региона в първите години на новото хилядолетие.     Оттогава левицата претърпя поражение в Бразилия, Чили и Еквадор, макар да се връща на власт в Аржентина. Колкото до Венецуела, с която боливийският президент поддържаше тесни връзки, тя преживява най-тежката политическа и икономическа криза в съвременната си история. Моралес се ползваше с твърдата подкрепа и на Куба, която също тъне в дълбока икономическа криза. „Боливия е различна, ние сме добре“, повтаряше Ево Моралес като мантра, припявана в хор от привържениците на неговото Движение за социализъм. Някогашният пастир на лами, роден на 26 октомври 1959 г. в бедно село в департамент Оруро, можеше да се похвали с многобройни икономически успехи: поддържането на висок растеж, съществено намаляване на бедността, рекордно равнище на валутния резерв. Страната сключи също множество споразумения за чуждестранни инвестиции в добива на природен газ, както и на литий, надявайки се до 2021 г. да стане четвъртият по големина производител на този метал в света. „В последните години боливийската икономика беше в състояние на устойчив просперитет при управлението на Ево Моралес“, обясни наскоро Майкъл Шифтър, председател на вашингтонския мозъчен тръст „Вътрешноамерикански диалог“. „С падането на цените на суровините обаче правителството беше принудено да взема повече заеми и да черпи от резервите. Базираният на добива на суровини боливийски икономически модел, който години наред работеше, повече не може да се поддържа“, допълни той. Противниците критикуват неотстъпчивия характер на бившия профсъюзен водач на производителите на кока, който му пречи да признава грешките си. Критиците му го обвиняваха, че е установил антидемократично управление и е изневерил на ценностите, които дълго време символизираше – защитата на околната среда и на коренното население, губейки популярност. След като през 2009 г. беше преизбран, през 2014 г. Ево Моралес спечели трети мандат благодарение на оспорвано тълкувание на конституцията, която позволяваше не повече от два последователни мандата. Конституционният съд тогава заключи, че това е първото му преизбиране, тъй като през 2009 г. конституцията бе променена. Част от боливийците не му прощават, че се бори за четвърти мандат, при положение, че на референдум през 2016 г. избирателите се произнесоха против. Моралес пренебрегна несъгласието на боливийците с помощта на друго остро оспорвано решение на Конституционния съд. Основанието, изтъкнато от магистратите, беше, че да се кандидатира било негово „човешко право“. В средата на октомври в източния департамент Санта Крус, земеделската част на страната, коренното население изрази гнева си срещу екологичната политиката на Моралес с протестно шествие. Огромните пожари, изпепелили през август и септември територия с размерите на Швейцария, предизвикаха възмущението на местните народи, които обвиняват Ево Моралес, че е пожертвал Пачамама („Майката Земя“ на езика кечуа), за да увеличи площта на обработваемите земи и износа на месо за Китай. При все това Моралес, наричан от обкръжението си „братко президент“, твърдеше убедено, че работи ежедневно за благото на народа си. „Моето семейство е народът, а Боливия е моят живот“, заяви той през 2015 г. в документален филм за испанска телевизия.  ", "date": "2019.11.12", "title": "На 10 ноември падна и Ево Моралес"}
{"url": "http://www.classa.bg/%D1%81%D0%B2%D1%8F%D1%82/item/401965-%D0%BE%D1%82%D0%BA%D1%80%D0%B8%D1%85%D0%B0-%D0%BC%D1%8A%D1%80%D1%82%D1%8A%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87", "text": "“Белите каски” изиграха една от най-мръсните роли в сирийската трагедия. Легитимираха терористите от Ал Кайда и Ислямска държава, основани от английските и американските служби. Документален филм за тях получи Оскар. Представете си за каква перверзия и подмяна става дума.   Бившият британски агент от разузнаването Джеймс Густав Едуард Льо Мезюрие, основател на доброволческата спасителна организация “Белите каски” в Сирия, е намерен мъртъв в Истанбул, съобщи Анадолската агенция, цитирана от БТА. Бившият британски агент от разузнаването Джеймс Густав Едуард Льо Мезюрие – снимка по време на учение в Югоизточна Турция на 19 март 2015 г. Жители на община Бейоглу открили труп на мъж на местна улица, когато отивали в джамията за сутрешния намаз (първата от петте молитви на мюсюлманите за деня – бел. ред.). Те съобщили на полицията и на мястото били изпратени полицейски и медицински екипи.     У мъжа не са били намерени никакви лични документи, но след направено разследване полицията установила неговата самоличност. Откритото тяло е на бившия служител на британското военно разузнаване Джеймс Густав Едуард Льо Мезюрие.     Полицаи са отишли в жилището, където мъжът е бил отседнал заедно със съпругата си, и са взели нейните показания. Тя казала, че съпругът й е употребил сънотворно и че тя самата е спяла, когато е станало всичко. По думите й в жилището не е влизал и излизал чужд човек. Това било потвърдено и от охранителните камери. Полицията допуска, че смъртта може да е настъпила при падане на мъжа от високо. Разследването по случая продължава.     Според информации в медиите мъжът е намерен мъртъв с фрактури на двата крака и главата. Анадолската агенция цитира съобщение на валийството, в което се посочва, че е започнало мащабно разследване във връзка със смъртта на британския гражданин Джеймс Густав Едуард Льо Мезюрие. Бивш британски офицер, създател на спасителната организацията “Белите каски” в Сирия, е починал в Истанбул, съобщи за ДПА ръководителят на организацията. Джеймс Льо Мезюрие е починал в Истанбул в понеделник и сега въпросът е в ръцете на турската полиция, е посочил пред ДПА Раед Салех, ръководител на “Белите каски”.     Льо Мезюрие се е представил в профила си в Туитър като основател и ръководител на организацията Мейдей Рескю, която е създала и обучила “Белите каски”, известни също като “Сирийска гражданска защита”, посочва Асошиейтед прес. В профила си в Туитър “Белите каски” изразиха “шок и мъка” след смъртта на Льо Мезюрие, като изтъкнаха, че “неговите хуманитарни усилия за сирийците ще останат в нашата памет”, съобщава АФП. Льо Мезюрие, бивш офицер от британската армия, ръководеше организация с нестопанска цел Мейдей Рескю, която координира даренията, предназначени за “Белите каски” и която има бюра в Истанбул и Холандия, посочва АФП. Белите каски са обвинявани от сирийското правителство и от Русия, че подкрепят бунтовниците в зоните, в които се намесват, отбелязва АФП.               ", "date": "2019.11.12", "title": "Откриха мъртъв британски разузнавач"}
{"url": "http://www.classa.bg/%D1%81%D0%B2%D1%8F%D1%82/item/401966-12-%D0%BC%D0%B8%D1%82%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0", "text": " в неолибералния си вариант е изчерпан: финансовите акули не искат да губят от печалбите си, а  основната тежест на дълговете се прехвърля на пенсионерите и бедните. В Стария свят броди призракът на „Европейската пролет“ и противниците на капитализма обясняват  на хората как се унищожава живота им –  статия на португалски икономист Guilherme Alves Coelho.   Добре известният израз, че всеки народ има такова правителство, което заслужава – не е толкова верен. Хората могат да бъдат измамени и главите им размътени с агресивна пропаганда, формираща модели на мислене, а след това лесно да бъдат манипулирани. Лъжите и манипулациите  днес са във вида на оръжия за масово унищожение и потискане на хората и са толкова ефективни, колкото и традиционните методи за водене на война. В много случаи, те се допълват взаимно. И двата метода се използват за постигане на победа на изборите и унищожаване на непокорните държави.     Има много начини за обработка на общественото мнение, в които идеологията на капитализма е била приземена и сведена до митове. Това е комплекс от фалшиви истини, които повтаряни милиони пъти в продължение на много поколения са се превърнали в неоспорима истина. Те са предназначени да представят капитализма като надежден  и заслужаващ подкрепата и доверието на масите. Тези митове се разпространяват и пропагандират с медийни инструменти, образователни институции, семейни традиции, от представители на църкви и др. Ето и най-разпространените митове. Мит 1. При капитализма всеки може да стане богат,  ако работи много и добре. Капиталистическата система автоматично ще обезпечи на човека богатство, ако той работи добре. У работника несъзнателно се формира илюзорна надежда, но ако тя не се реализира,  след това той трябва да обвинява само себе си. В действителност, в условията на капитализма, вероятността за успех, без значение колко много може да сте работили, е като лотария. Състоянията, с редки изключения, не се създават с усилена работа, а са в резултат на измами и липса на разкаяние у онези, които имат  по-голямо влияние и власт. Мит е, че успехът е резултат от усилена работа, която, заедно с малко късмет и добра доза вяра,  зависи само от способността за предприемачество и конкурентоспособност на всеки. Този мит  образува около себе  си система, на която се опира. За това работи и религията, особено протестантската. Мит 2. Капитализмът създава богатство и просперитет за всички Натрупаното богатство в ръцете на малцинството, рано или късно ще се преразпредели  между всички. Целта е да се даде възможност на работодателя да натрупа състояние, без да му се задават въпроси как го е направил. При това се поддържа надеждата, че рано или късно работниците ще бъдат възнаградени за своята работа и отдаденост. В действителност още Маркс прави извода, че крайната цел на капитализма не е разпределението на богатството, а  неговото натрупване и концентрация. Разширяващата се пропаст между богатите и бедните в последните десетилетия, особено след установяването на върховенството на неолиберализма, доказа точно обратното. Този мит е един от най-разпространените по време на фазата на „социалните грижи“ в следвоенния период, и е работил върху основната задача – унищожаването на социалистическите страни. Мит 3. Всички сме в една лодка В капиталистическото общество няма класи, така че отговорността за провалите и кризите също пада върху  всички, и следователно всички трябва да  плащат. Целта е да се създаде комплекс за вина у  работниците, което позволява на капиталистите да  увеличават  приходите си, а  разходите да прехвърлят на народа. В действителност, отговорността е изцяло на елита, състоящ се от милиардери, който подкрепя властите и се винаги се радва на големи  привилегии в данъчното облагане, търгове, финансови спекулации, офшорни зони, шуро-баджанащина и т.н. Този мит се налага от елитите за да избегнат отговорността за тежкото положение на народа и да се вмени на него задължението да плати за грешките. Мит 4. Капитализмът – това е свобода Истинската свобода може да се постигне в условията на капитализма, с помощта на така наречената „пазарна саморегулация.“ Целта е да се направи нещо като религия от капитализма, където е всичко се приема само на доверие, и да се лишат хората от правото на участие при вземането на макроикономически решения. Наистина, неограничена свобода при вземането на решения – това е пълна свобода, но тя е дадена само на един тесен кръг от силните в света, а не на хората, дори и не и на структурите на властта. По време на срещите на върха, на форуми, в тесен кръг зад затворени врати, ръководителите на големите компании, банки и мултинационални корпорации  вземат важни финансови и икономически решения в  стратегически и средносрочен план. Пазарът   по този начин не се саморегулира, той е манипулиран. Този мит е бил използван за оправдаване, например, намесата във вътрешните работи на не-капиталистическите страни, като се основава на твърдението, че те нямат свобода, а  има правила. Мит 5. Капитализмът – това е демокрация Само при капитализма има демокрация. Този мит, който плавно следва от предишния, е създаден, за да се предотврати обсъждането на други модели на социална организация. Твърди се, че всички те  са диктатури. Става дума за присвояването на  капитализма на такива понятия като свобода и демокрация, като по този начин се изкривява  тяхното значение. В действителност, обществото е разделено на класи, а богатите, които са свръхмалцинство, доминират над всички останали. Тази  капиталистическа „демокрация“ не е нищо друго, освен прикрита диктатура, а „демократичните  реформи“ са обратния процес за постигане на напредък. Подобно на предишния, този мит също така служи като извинение да се критикуват и атакуват не-капиталистическите страни. Мит 6. Избори – синоним на демокрацията Изборите са синоним на демокрацията, която, всъщност, така  се ограничава. Целта е да се клеветят и демонизират и за да се предотвратява  обсъждането на други политически и избирателни системи, в които лидерите  се определят от различни от буржоазните,  избори, например, в зависимост от възрастта, опита, популярността на кандидатите. В действителност, тази  капиталистическа система манипулира и подкупва , гласът е условен термин, а изборите – само формален акт. Този прост факт, че винаги изборите  печели представител на буржоазното малцинство,  демонстрира тяхната непредставителност. Митът, че там, където има  буржоазни избори, има  демокрация, е един от най-вкоренените , приемани за даденост, дори в някои леви партии и сили. Мит 7. Редуването на власт на партиите е наличие на  алтернатива Буржоазните партии, които периодично се заместват във властта  имат алтернативни платформи. Целта е да се увековечи  капиталистическата система в рамките на управляващата класа, да се захранва мита, че демокрацията се свежда до избори. В действителност е очевидно, че системата на двупартийно или многопартийно парламентарно  устройство – това е еднопартийна система. Това са две или повече фракции в една политическа сила, те се сменят  една след другa, симулирайки партии с алтернативна политика. Хората винаги ще изберат  агент на системата, защото са убедени, че това не е така. Митът, че буржоазните партии имат различни платформи и дори са опозиционни, е един от най-най-важните, той постоянно се обсъжда, за да може капиталистическата система да работи. Мит 8. Избраният политик представлява гражданите и следователно може да вземе решение  вместо тях Политикът  след изборите вече е с правомощия, дадени му хората, и управлява както си иска. Целта на този мит е да се захранват хората с празни обещания и да се скрият реалните мерки, които ще бъдат приложени на практика. Всъщност избраният не изпълнява това, което е обещал, или, още по-лошо, започва да прилага недекларирани мерки, често  противоречащи на декларираните и дори неКонституционни. Често такива политици, избрани с активно малцинство, в средата на мандата си достигат минимална  популярност. В тези случаи загубата на представителност не води до промяна на политиката по конституционен път, напротив, води до дегенерация на капиталистическата демокрация в реална или прикрита диктатура. Системната практика за фалшифициране на демокрацията при капитализма, е една от причините за нарастването на броя на тези, които не гласуват. Мит 9. Няма алтернатива на капитализма Капитализмът не е съвършен, но това е единствената възможност за икономическа и политическа система, и следователно най-подходящата. Целта е да се избегне изучaването и публичност на всички други системи и методи, включително силовите, за отстраняване на конкуренцията. Всъщност, има и други политически и икономически системи, както и най-известната – научния социализъм. Дори в рамките на капитализма, има варианти на южноамерикански „демократичен социализъм“ или европейски „социалистически капитализъм.“ Този мит е предназначена да плаши хората, за  да се предотврати обсъждането на алтернативи на капитализма и да се гарантира единодушие. Мит 10. Икономията генерира богатство Икономическата криза се дължи на излишък от твърде много облаги за работещите. Ако те се  отстранят, това ще спести разходи на  държавата и страната ще стане богата. Целта – да се прехвърлят на   публичния сектор, в това число и на  пенсионерите, отговорностите за изплащането на дълговете на капиталистите. Да се заставят хората да приемат бедността с аргумента, че това е само временно. Той е предназначен също така да улесни  и приватизацията на публичния сектор. Хората се  убеждават, че се икономисва за „спасение“, без да се споменава, че това се постига с  приватизацията на най-печелившите сектори, чиито бъдещи приходи ще бъдат загубени. Тази политика води до намаляване на държавните приходи и до намаляване на обезщетения, пенсии и облекчения. Мит 11. Колкото по-малко държава, толкова по-добре Частният сектор управлява по-добре от обществения. Целта е  да „подслади хапчето“ за икономии, за да се улесни приватизацията на активи и услуги. Това допълва предходния мит. В действителност, като правило, ситуацията  след приватизацията винаги е по-лоша за работниците заради повишения натиск върху данъкоплатеца, а  обезщетения и пенсии се намаляват. От капиталистическа гледна точка  управлението на публичния сектор е просто възможност за бизнес. Капитализмът няма нищо общо със социалната справедливост. Този мит е един от най-„идеологическите“ митовете на нео-либералния капитализъм. Страната трябва да се управлява от частния бизнес, а правителството само да го подкрепя. Мит 12. Настоящата криза на капитализма е  краткосрочна и ще бъде решена за доброто на хората Настоящата финансова и икономическа криза е нормална циклична криза на капитализма, а не на системата, и няма да доведе до нейния крах. Целта, на първо място, е финансовият капитал, който се е превърнал в лихвар – да продължава да плячкосва държавата и използва хора. Това е и средство да остане на власт. Само че в действителност, и според Маркс, това което се случва днес, е системна криза на капиталистическата система, което означава растеж  на противоречията между общественото производство и частното присвояване на печалбата, и е неразрешима. Някои капиталистически теоретици, включително „социалисти“ и  социалдемократи твърдят, че капитализмът ще бъде в състояние да оцелее, ако се промени. Те твърдят, че кризата се дължи на грешки на политици, алчни банкери и спекуланти, или на липса на идеи у лидерите и механизми за разрешаване на конфликти. Само че това, което виждаме днес – е постоянно влошаване на стандарта на живот на хората, без никаква надежда за подобрение. Капитализмът умира, но това ще бъде бавен процес с големи лишения за хората. Нашата задача е да допринесем за неговото отстраняване.    ", "date": "2019.11.12", "title": "12 мита на капитализма"}
{"url": "http://www.classa.bg/%D1%81%D0%B2%D1%8F%D1%82/item/401967-%D1%8E%D0%BD%D0%BA%D0%B5%D1%80-%D1%89%D0%B5-%D1%81%D0%B5-%D0%BA%D0%BB%D0%B0%D1%82%D1%83%D1%88%D0%BA%D0%B0-%D0%B2-%D0%B5%D0%BA", "text": "Досегашният председател на ЕК Жан-Клод Юнкер остава в сградата на институцията в Брюксел, където ще има кабинет и след края на мандата си, съобщи електронното издание „Политико“, като цитира наскоро взето решение. Той ще има кабинет на осмия етаж в сградата „Берлемон“ в Брюксел, ще продължава да използва служебния си мейл и ще има достъп до автопарка на ЕК, когато е поканен да присъства на събития в качеството му на бивш ръководител на изпълнителния орган на ЕС.   „За да могат бившите председатели на ЕК да изпълняват представителните си функции по подходящ начин, беше решено да имат ограничен достъп до някои ресурси на институцията. Те включват логистична подкрепа като офис или друг вид помощ… Подобни възможности съществуват в много национални администрации. ЕК следва добрите практики“, обясни говорителят на ЕК Мина Андреева. В Германия и Франция например бившите канцлер и президент се ползват с щедра финансова и логистична подкрепа до края на живота си. Бившите еврокомисари пък ще имат неограничен достъп до централната сграда на ЕК „Берлемон“, както и „до определен вид информация“.     Решението за големите привилегии на бившите шефове на ЕК било продиктувано от мнението, че ексчленове на ЕК са „най-добрите посланици на ЕС в Европа и извън нея“, особено бившият председател. За бившите членове на ЕК има ограничения за заемане на постове в частния сектор в годините след мандата им, за да се избегне конфликт на интереси.     Избраната за председател на новата ЕК Урсула фон дер Лайен нямала нищо против предшественикът й на поста да се разхожда из коридорите на „Берлемон“, според източници на „Политико“. Според нея Юнкер заслужава кабинет и „подходяща помощ“, пише в. СЕГА.     За тази седмица са насрочени изслушванията на новопредложените кандидати за еврокомисари от Унгария, Румъния и Франция. Предварителната оценка дали предложените отговарят на изискванията срещу конфликт на интереси ще бъде дадена на 12 ноември, се уточнява в съобщението. ЕП отбелязва, че едва след положително становище на правната комисия може да се пристъпи към изслушването на кандидатите по предложените им ресори.      На 21 ноември ще бъде взето окончателно решение дали изслушванията са били успешни, за да може евродепутатите да пристъпят към гласуването на целия състав на Европейската комисия с председател Урсула фон дер Лайен. Предвижда се гласуването в пленарната зала в Страсбург на цялата комисия да се състои на 27 ноември, а за избора на новата ЕК е необходимо обикновено мнозинство от подадените гласове.       ", "date": "2019.11.12", "title": "Юнкер ще се клатушка в ЕК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401968-%D0%B4%D0%B0%D1%87%D0%BA%D0%BE%D0%B2-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B5-%D0%B0%D0%BA%D1%82%D0%B8%D0%B2%D0%B8%D1%80%D0%B0%D0%BD-%D0%BE%D1%82-%D0%B1%D0%BE%D1%80%D0%B8%D1%81%D0%BE%D0%B2", "text": "Плевнелиев: “Луканов назначи Костов в първото посткомунистическо правителство на България”   Плевнелиев е активиран от Борисов, за да доразбие “грацката десница”. Говори думи, които не разбира и които дълбоко не го вълнуват, но плямпа, защото има поръчка.  Колко жалко за един президент. Колко глупаво от страна на “грацката десница”, която го боготвореше, въпреки очевидната му несъстоятелност. И колко умно от страна на Борисов да ги разтерзава по този унизителен начин.  Хак му е и на Костов, който ходѝ с цветя да посети разтегнатия минискус на Бойчето в болницата, за да има синя коалиция, коментира журналистът Явор Дачков.    ", "date": "2019.11.12", "title": "Дачков: Плевнелиев е активиран от Борисов"}
{"url": "http://www.classa.bg/%D1%81%D0%B2%D1%8F%D1%82/item/401959-%D0%B3%D1%80%D1%8A%D1%86%D0%BA%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0-%D0%B5%D0%B4%D0%BD%D0%BE-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE,-%D0%B8%D0%B7%D0%B3%D1%80%D0%B0%D0%B4%D0%B5%D0%BD%D0%BE-%D0%B2%D1%8A%D1%80%D1%85%D1%83-%D0%BC%D0%BD%D0%BE%D0%B3%D0%BE-%D0%BF%D1%80%D0%B8%D0%B2%D0%B8%D0%BB%D0%B5%D0%B3%D0%B8%D0%B8", "text": "Президентът на Китай Си Дзинпин пристигна в неделя вечерта на тридневна визита в Гърция, а официално представената цел на посещението му в страната е \"по-дълбоко сътрудничество във всички сектори\". \r\n Китайската икономика може и да се забавя, но китайските външнополитически амбиции не намаляват и с йота. И посещението на Си Дзинпин в Атина е само поредното доказателство за това. \r\n Според официалната програма на посещението Си трябва да се срещне с президента Прокопис Павлопулос и премиера Кириакос Мицотакис. Също така двете държави трябва да подпишат документи за сътрудничество в сферата на образованието, енергетиката и корабната индустрия. \r\n   \r\n   В интервю за в. \"Катимерини\" китайският лидер призова двете държави да вземат поука от \"дълбоката мъдрост на древните си цивилизации\" и съвместно да насърчават създаването на \"нов тип международни отношения, основани на уважение, справедливост и взаимоизгодно сътрудничество\". \r\n Миналата седмица Кириакос Мицотакис, заедно с делегация от повече от 60 бизнес лидери, беше на 4-дневна визита в Шанхай. Там той коментира китайските планове за инвестиция в пристанището Пиеря, които могат да достигнат над 1 милиард евро. \r\n Покрай тези две събития - гостуването на Мицотакис в Шанхай и визитата на Си Дзинпин в Атина, отново на преден план излизат отношенията между двете държави и тяхната все по-значима роля в международен план, особено с оглед на експанзионистката политика на Китай в икономически план и множеството недоволни погледи в Брюксел, които това ново топло приятелство между Атина и Пекин предизвиква. \r\n Двете държави вече на няколко пъти заявиха интерес в това да увеличат двустранната търговия. В момента, според оценките на анализаторите, гръцкият износ за Китай възлиза на обща стойност под 1 милиард евро - факт, който Атина силно се надява да промени в положителна посока. \r\n По-интересни обаче остават китайските инвестиции в Гърция. Държавното предприятие China COSCO Shipping е инвестирало сериозно в проект за ристанището в Пирея. \r\n Сега Пекин планира масирана експанзия в съвсем близко бъдеще. Китай вече е инвестирал повече от 800 милиона евро в пристанището и възнамерява да инвестира още 600 милиона евро. \r\n Гърция постепенно изгражда тесни търговски отношения с Китай от повече от десетилетие. Инициативата започна през 2008 г., когато двете държави се договориха за въпросната инвестиция в Пирея. Проектът се разглежда като \"главата на дракона\" на гръцките амбиции на Си Дзинпин. \r\n В крайна сметка Гърция е първото дълбоководно пристанище на ЕС, до което азиатските контейнеровози достигат, когато влизат в Източното Средиземноморие. А Пирея играе важна роля в инициативата \"Поясът и пътят\" на Китай - мега проект, предназначен да отвори нови търговски пътища със Запада. Гърция официално подписа инициативата в началото на 2019 г. \r\n Нещо повече - според самия Си, Пирея може да се превърне в най-голямото пристанище по цялото Средиземноморие. \r\n   \r\n   Разбира се, не всички партньори на Гърция, особено тези в Брюксел, гледат на китайските инвестиции с такава надежда. В ЕС има доста \"ястреби\", които изразяват притесненията си по отношение на опасността, която китайската икономическа експанзия представлява. \r\n Притесненията са, че с повишаването на китайските инвестиции в европейски държави ще се увеличи значително и влиянието, което Пекин има върху тях и върху външната им политика. \r\n Някои от преките притеснения в случая засягат стандартите на ЕС за вносните стоки, както и за условията на труд. \r\n Според Константинос Филис, директор на научните изследвания в Института за международни отношения на Пантеонския университет в Атина, повод за тревоги в случая не би трябвало да има, тъй като Гърция остава ангажирана с тях. \r\n По думите му гръцката страна ще следи Китай да се придържа към регламентите и насоките на ЕС, свързани с въпроси около правата на труда и опазването на околната среда, поне що се отнася до съвместните гръцко-китайски проекти. \r\n           Политологът Джордж Цогопулос, който работи с китайски мозъчни тръстове, също не вижда поводи за притеснение по отношение на китайските инвестиции в страната му, тъй като поне към момента Гърция получава по-малко от 1% от всички китайски инвестиции в Европа. \r\n Той също така изтъква, че международните кредитори на Гърция са тези, които са оказали натиск върху страната да извърши бърза приватизация. Цогопулос настоява, че критиките им сега са основани на опасенията, че пристанището Пирея скоро би могло да представлява сериозна конкурентна заплаха за пристанищата в Хамбург и Ротердам. \r\n Китайските инвестиции действително са нужни на Гърция, за да може икономиката на страната да получи така нужния й тласък, който да я изведе далеч от състоянието на криза. \r\n По-рано тази година предишното правителство в Атина на Алексис Ципрас официално обяви края на икономическата криза за страната, като отмени част от крутите мерки за стабилизиране. \r\n Потокът от китайски пари обаче може да даде сериозен тласък за Гърция и то не само от инвестиции, а и от сериозната роля на туризма. \r\n За държава като южната ни съседка, която разчита изключително много на туризма като перо от брутния си вътрешен продукт, възможността да привлече към бреговете си все по-нарастващия брой китайски туристи изглежда повече от привлекателна. \r\n В момента около 170 000 китайци посещават страната всяка година - и този брой нараства. Янидис Константин, президент на Гръцко-китайската камара (HCC), гръцко-китайска бизнес група в Атина, вижда голям потенциал. \r\n \"Повечето китайски посетители избягват слънцето и плажовете. Вместо това те са много по-заинтересовани от градския туризъм, археологията, културата или луксозното пазаруване\", коментира той. \r\n Много китайски туристи обичат да пътуват извън сезона - дори през декември. Константин обяснява, че тази тенденция би могла да отвори изцяло нова перспектива за туристическия бизнес в страната, което да позволи на заетите в бранша да удължат ваканционния сезон и да подобрят доходите си. \r\n В Гърция Си Дзинпин ще присъства на откриването на първия клон на Китайската банка в страната. Преди да тръгне от Атина във вторник, той ще посети и музея на Акропола. \r\n Всичко това бележи добри перспективи за Гърция и дава поводи за надежда за правителството на Кириакос Мицотакис, както и за обикновените гърци. \r\n Според последните проучвания, проведени от Pew Research Center, американски институт за изследване на общественото мнение, 51% от гърците имат положително мнение за Китай. Единствената страна в ЕС, която има по-положително мнение за Китай, е България, където 55% от населението е настроено позитивно към Пекин. \r\n Съществува ли обаче опасност Гърция да се превърне в \"Троянски кон\" на Китай в Европа - това, което буди опасения в Брюксел? \r\n Според българския анализатор Владимир Трифонов - докторант в Софийския университет \"Св. Климент Охридски\" с изследвания фокусирани върху темата за инициативата \"Поясът и пътят\" - няма реална причина за притеснения. \r\n \"Гърция е ключов военен партньор на САЩ в Средиземноморския регион. Китай има инвестиции, но политическото влияние на САЩ в Атина е огромно\", коментира той и посочва важни причини за това влияние - Гърция купува оръжията си от американците, Вашингтон заема гръцката страна по спора с Турция за газовите находища близо до Кипър. \r\n \"Да, Гърция има нужда от китайските инвестиции, но остава ключов партньор на САЩ в региона. Китайските инвестиции няма да повлияят на геополитическата й ориентация\", допълва Трифонов. \r\n Стъпка по стъпка обаче инициативите на Китай изграждат на страната широка мрежа от връзки - както на икономическо, така и на политическо ниво. А в един момент тези връзки лесно могат да се превърнат в лостове за влияние. \r\n   \r\n", "date": "2019.11.12", "title": "Гръцко-китайската прегръдка - едно приятелство, изградено върху много привилегии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401955-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%8A%D1%80%D1%81%D1%8F%D1%82-%D1%81%D0%B5-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82", "text": "На България ѝ трябват хора. При това спешно. Защото в редица сектори има остър недостиг на работна ръка. Но откъде да дойдат тези хора? И има ли изобщо желаещи? Емилия Милчева обобщава фактите:       В един велик роман - “Гроздовете на гнева” на Джон Стайнбек, спечелил “Пулицър” през 1940, наемни работници пътуват от щат на щат в Съединените щати в търсене на работа. Спят в бараки, напоени с потта на хора с тяхната съдба. Не носят нищо друго със себе си, освен евтиния труд на двете си ръце. В 21 век работниците прекосяват континенти - отправят се от Азия към Източна Европа, а оттам на запад. Румъния търси работна ръка от Таджикистан, Полша - от Бангладеш, Индия и Непал. Българският бизнес също отправя поглед към Азия, за да реши проблема с недостига на хора, които да се трудят в земеделието, туризма, строителството, текстилната промишленост, а вече и в медицинското обслужване. Работа в България :  има ли желаещи? Дали ако виетнамци, а не български роми поставяха настилките по “Граф Игнатиев”, работата щеше да е по-качествена? Именно в строителството е констатиран най-големият недостиг на кадри. Съдейки по изпълнението, изглежда никой не е инвестирал в квалификацията на ромите, за да свършат по-добре възложената им работа.  Вместо в партньорство с държавата да инвестират в подобни усилия, българските предприемачи настояват властта да облекчи условията за внос на работна ръка от Молдова, Украйна, Индия, Грузия, Армения, Виетнам. Тоест, работници от страни извън ЕС, съгласни да работят за такива заплати и при такива условия, които със сигурност няма да привлекат работещите в чужбина българи. Един пример от Виетнам: в тази азиатска страна минималните възнаграждения варират между 126 и 180 долара. Ако склонят да постъпят в българската текстилна индустрия, работниците от Виетнам ще получават 350-400 евро месечно, не повече. Още в началото на тази година виетнамската информационна агенция предаде, че България се нуждае от хиляди виетнамски работници в строителството, шивашката и текстилна промишленост, селското стопанство и медицинското обслужване. Вчера новина по темата дойде и от българското правителство. Вицепремиерката Марияна Николова съобщи, че правителството обсъжда промени за българското гражданство, както и облекчаване на режима за  работници от трети страни. “В момента, в който сме готови, ще съобщим какви ще бъдат съответните предимства. За уседналост говорим, както и за възможности, които да облекчат режима за влизане в Република България”, заяви Николова. Без повече подробности. В Полша например граждани на Украйна, Беларус, Молдова, Русия, Грузия и Армения могат да се трудят без специално разрешение за работа до 6 месеца в годината. Само за 2017 година Полша е издала разрешения за пребиваване на 683 000 граждани на страни извън ЕС. А статистиката за Чехия показва, че от приемането на страната в ЕС броят на работещите чужденци се е утроил. Чешката Търговска камара, която представлява общо 15 000 компании, съобщи наскоро, че към момента в страната се търсят половин милион работници. В България граждани на трети страни имат право както на сезонна, така и на постоянна заетост. По неофициални данни, техният брой не надхвърля 10 000 души, като над три четвърти са заети в бранша с едни от най-ниските заплати - туризма. Над 8 000 души от Украйна, Молдова и Киргизстан са били наети в сектора през изминалия сезон. Гражданите на Молдова вече нямат нужда от специално разрешение за работа - благодарение на влязлата в сила двустранна спогодба, според която работодателите заявяват пред българската Агенция по заетостта своите нужди, а молдовската служба осигурява работниците. Такава спогодба има и с Армения. И още: миналата година парламентът удвои квотата за работници от трети страни в дадена фирма. Сега тази квота възлиза на 20%, а ако фирмата е с персонал под 250 души и оборот под 100 милиона лева, таванът е дори 35%. В други държави от ЕС обаче подобни ограничения няма. Какво  може да предложи България ? Но дори и да облекчи бюрократичните процедури, България, смятана за най-бедната страна в ЕС, ще се конкурира за работници с останалите държави в Европа.   например ще приема годишно до 25 000 квалифицирани специалисти от държави извън ЕС, а Великобритания обяви, че ще увеличи четирикратно годишната квота за сезонни работници. При това положение какви конкурентни предимства може да предложи България - добро здравеопазване, добри условия за живот, толерантност към чуждоземците? Важно е да си отговорим на този въпрос. В същото време в бюджета за 2020 година управляващите обявяват повишение на пенсиите и нов ръст на заплатите в бюджетния сектор. Тоест, някой ще трябва да изработи тези средства. Но навръх 30-тата годишнина от началото на промените България все така се изпразва и откъм “мозъци”, и откъм работна ръка. Във вчерашната си изява по БНР министърът на икономиката Емил Караниколов бе еуфоричен относно качествата и потенциала на българската икономика, чийто мотор, по неговите думи, е вътрешното потребление. Големите инвеститори обаче изглежда не му вярват. А и как биха могли, след като не са сигурни дали ще има кой да работи в предприятията им.  ", "date": "2019.11.12", "title": "България: търсят се хора. Които да работят."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401956-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B8%D0%BB-%D0%BF%D0%BE%D1%81%D1%82%D0%BD%D0%B8%D0%BA-%D0%BE%D1%82-%D1%81%D0%B8%D0%BD%D0%B0%D0%B9,-%D1%83%D1%87%D0%B5%D0%BD%D0%B8%D0%BA-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B7%D0%BB%D0%B0%D1%82%D0%BE%D1%83%D1%81%D1%82", "text": "  Св. преподобни Нил Постник живял в IV век. Бил родом от  , ученик на  . Получил прекрасно образование, още като млад Нил бил назначен на важен пост - префект на столицата Константинопол. По това време Нил бил женен и имал две деца. Блясъкът на придворния живот тежал на съпрузите и те решили да се разделят и да се посветят на иночески живот.     Съпругата и дъщерята на св. Нил постъпили в един от женските монастири в Египет, а преподобният Нил със сина им Теодул се поселил във пещера на Синайската планина, която сами с ръцете си изкопали. Тя била жилище на преп. Нил четиридесет години. С пост, молитва и трудове светецът добивал високо духовно съвършенство. При него започнали да идват хора със всякакво звание и от всякакво съсловие - от императора до земеделеца, и всеки намирал съвет и утешение от светеца. В своето уединение преподобният Нил писал много. Известни са неговите послания, сред които и гневни изобличения на император Аркадий, изпратил св. Йоан Златоуст на заточение. Достоен ученик на Златоуста, преп. Нил оставил и съвършени по форма, дълбоко православни и изпълнение с искрено чувство и ясна мисъл аскетически творения. В пустинята преподобният Нил претърпял много несгоди. Сарацините пленили сина му Теодул и намислили да го дадат жертва на езическите богове. По молитвите на светеца Господ спасил Теодул и преподобният го намерил у Емеския епископ, който изкупил младия човек от варварите. Този епископ ръкоположил и двамата пустинници за презвитери. След посвещението те се върнали на Синай, където заедно се подвизавали до смъртта на преподобния Нил. Св. Нил починал в мир около 450 година.", "date": "2019.11.12", "title": "Св. преподобни Нил Постник от Синай, ученик на св. Йоан Златоуст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401957-12-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "680 г. - започва 6-ят вселенски събор в Константинопол.   1914 г. - Първа световна война: Османската империя обявява война на държавите от Антантата.   1918 г. - Австрия е обявена за република.   1927 г. - съветският марксист Лев Троцки е изключен от Комунистическата партия на Съветския съюз, което осигурява на Йосиф Сталин неограничен контрол над СССР.   1936 г. - влиза в експлоатация Мостът Сан Франциско - Оукланд, който свързва Сан Франциско и Оукланд през Санфранциския залив.   1959 г. - осъществен е първият полет на летателния апарат „Аврокар\", изведен от експлоатация през 1961 г.   1965 г. - от СССР е изстрелян автоматичният космически апарат „Венера 2\".   1979 г. - президентът на САЩ Джими Картър въвежда ембарго на вноса на нефт от Иран като ответна мярка на завземането на сградата на американското посолство в Техеран.   1980 г. - космическият апарат на НАСА „Вояджър 1\" се доближава максимално до Сатурн и прави първи снимки на пръстените му.   1982 г. - след смъртта на Леонид Брежнев за генерален секретар на Комунистическата партия на Съветския съюз е избран Юрий Андропов.   1990 г. - принц Акихито е избран за 125-ти император на Япония.   1991 г. - Индонезийската армия открива огън по студентска демонстрация в Тимор по повод на погребението на техен колега; загиват 250 души, 280 се считат за изчезнали.   1996 г. - саудитски „Боинг\" и казахстански „Ил-76\" се сблъскват близо до Ню Делхи, Индия; загиват 349 души.   2001 г. - при излитане от международното летище в Ню Йорк катастрофира самолет „Еърбъс\" на American Airlines; загиват 260 пътници и членове на екипажа.   2004 г. - състоява се погребението на Ясер Арафат в Рамалах, Палестина.  ", "date": "2019.11.12", "title": "12 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401958-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%B7%D0%B0-%D0%BB%D0%BE%D1%88%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D0%BE%D0%B1%D1%8A%D1%80%D0%BA%D0%B0-%D0%B2-%D0%BF%D1%80%D0%B5%D1%85%D0%BE%D0%B4%D0%B0", "text": "30 години след падането на Берлинската стена и срива на Социалистическия блок разделението в Европа все още се усеща, а носталгията по \"соца\" (или както е модерно да се говори - соцталгия) се появява из почти всички държави от бившия Варшавски договор. Това с особена сила личи у нас - много хора, които през 1989 г. са били по улицата, посрещайки демократичните промени с радост, днес говорят за добрите страни на отминалия режим, за бозата от 6 ст., дългите отпуски на морето и за цялостното спокойствие на онзи период. Доброто старо минало, което беше спокойно и подредено, но Демокрацията дойде и Преходът затри всичко хубаво. Всички сме чували оплаквания от този сорт. Всички сме ставали свидетели и на спорове за това кое е по-добро - миналото или настоящето. Темата за промените, настъпили след заветните дати 9-10 ноември 1989 г., продължава да внасят агресивна полемика в обществото, дори 30 години по-късно. Истината обаче е, че не толкова демокрацията е лоша, колкото фактът, че не бяхме готови за нея - за по-свободното пътуване, за упражняването на демократични права, та дори и за свободния пазар. След 45 години на откровена диктатура, в която една партия се е сраснала с държавата и това е първи член от Конституцията, е нормално едно общество да е тотално неподготвено за промените. За годините си на власт комунизмът успява да убие сред по-голямата част от населението личната самоинициатива и икономическото пазарно мислене, а на тяхно място затвърждава търпеливост, лоялност към държавата и едно очакване, че именно държавата ще свърши всичко. Тя се грижи за това всички да имат работа и плаща заплатите на всеки един гражданин - от обикновения служител в цех или склад до футболистите и певците по телевизията. Така че, когато в един момент държавата се оказва принудена да се промени под напора на случващото се из целия Източен блок, тя го прави, оставяйки населението си напълно неподготвено за това, което предстои да се случи. Без големи протести и мащабни студентски движения преди 1989-а, без интелектуална база, която действително да разбира функционирането на западния държавен модел, България се изправя пред сериозните промени на прехода от социалистическа към пазарна икономика и от еднопартийна държава към демокрация.     Сега към това уравнение добавете и един номенклатурен елит, който, въпреки промените, с всички сили се бори да задържи властта за себе си, макар и под друг начин, и ще получите общите причини защо у нас Преходът беше толкова злополучен. Парадоксално, но именно елементите, които контролират държавата и преди 1989 г., са тези, които разбират как функционират страните на Запад. Те имат и познанията за това как точно да запазят контрола си върху властта, дори и въпреки обществените настроения за промяна - политически, икономически и през контрола върху подземния свят. Логично и успяват да установят контрол. Червени куфарчета, борчета с отворени възможности и Държавна сигурност, която оказва своя контрол върху трансформацията на държавата. А от другата страна има една опозиция, съставена най-вече от интелектуалци (част от които така или иначе играят за другия отбор), които поне на първо време си нямат идея срещу какво точно са се изправили. По средата е онова общество, което години наред няма да разбере какво точно се е случило, освен че така и не са потекли реките от мед и масло за всички, въпреки обявените свобода и демокрация. И ако \"правилните хора\" успяват да направят своя личен преход от червени другари в модерни капиталисти, за останалите хора рязката смяна на модела на власт означава преди всичко несигурност - фалиращи държавни предприятия, които няма кой да замени, и липса на ноу-хау как се функционира в една нова среда на капитализъм. Само преди година-две от телевизора се е говорило колко гнила и морално опропастена е системата на Запад, а след това да се очаква, че хората веднага ще се приспособят към нея. И въпреки големите вносни планове за развитие на икономиката и държавата, самото общество не е готово за промените. То е оставено да бъде плячка за онези, които най-бързо се приспособяват към новите условия. Така че проблемът никога не е бил в деморкацията сама по себе си, нито толкова в капитализма, който бива посят отново. Ако трябва да търсим виновни, това ще са останките от тоталитарната държава, която успява след промените успешно да продължава да паразитира върху страната. Това е и наследството, което имаме от Прехода днес, 30 години след началото му - едно общество, което все още не разбира как заобикалящия го свят функционира, и едни тарикати, които продължават да се възползват от това незнание.", "date": "2019.11.12", "title": "30 години по-късно - за \"лошата\" демокрация и какво се обърка в Прехода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401950-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE", "text": "Половинката на футболната ни звезда Валери Божинов - Биляна предложи стоки втора употреба на феновете си. Сръбкинята пусна два клипа в \"Инстаграм\", на които показва маркови обувки, които обаче са употребявани. Любимата на българина от доста време се изявява като инфлуенсър и модна икона в социалните мрежи, където трупа фенове със стилни снимки и ефектна визия.     Явно обаче красавицата е доста отчаяна и е стигнала дъното във финансово отношение, щом си пробутва използваните обувки.  Биляна има над 150 хиляди последователи, заради което наскоро беше изнудвана от хакери, които превзеха акаунта й в социалната мрежа за споделяне на снимки.  ", "date": "2019.11.12", "title": "Любимата на Божинов удари дъното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401951-%D0%B4%D0%B0%D0%B4%D0%BE%D1%85%D0%B0-%D0%BF%D0%BE%D0%B4-%D1%81%D1%8A%D0%B4-%D0%BC%D0%B0%D0%B4%D0%BE%D0%BD%D0%B0", "text": "Американската певица Мадона ще трябва да се яви пред съда. Фенове се оплакали от нея, недоволни от това, което се случва на нейни концерти. Те са завели групов съдебен иск срещу Мадона. Както съобщава Buzzfeed, феновете не харесват факта, че певицата редовно закъснява за концертите си. Те смятат, че подобно поведение е неуважение към публиката и времето на другите хора. Един от подалите иска, американецът Нейт Холандър, е недоволен от това, че концерт на Мадона е бил отложен с два часа. Певицата се представила с шоуто на 17 декември, но вместо предвиденото начало в 20:30, певицата се появила пред публиката в 22:30. Според Холандер това е направило невъзможно за някои да присъстват на концерта.      Поклонникът на Мадона е купил три билета за шоуто Madame X Tour, чиято обща цена е 1024 долара и 95 цента. Заслужава да се отбележи, че американецът, преди да заведе дело в съда, се е опитал да разреши проблема мирно - той поискал от компанията-организатор да върне похарчените пари. Според мъжа, смяната на времето нарушава договора, който той като купувач е сключил с певицата. Холандър е отбелязал, че в деня след късния концерт, някои собственици на билети трябвало да ходят на училище или да работят. Поради това те не успели да присъстват на шоуто, което завършило около един часа сутринта. Работата е там, че в този район на Майами има полицейски час. Непълнолетните не могат да излизат навън без възрастен придружител след 23:00 часа. Мадона е коментирала тази ситуация. На страницата си в Twitter тя публикува видео, в което казва: „Ето нещо, което трябва да разберете: кралицата никога не закъснява.\" Феновете не си замълчали и казали в отговор, че истинската кралица уважава феновете си и цени времето на другите хора. Един от потребителите припомнил още едно закъснение на Мадона за нейния собствен концерт - след като се провело шоуто, мнозина не успели да се качат в метрото, тъй като то вече било затворено.", "date": "2019.11.12", "title": "Дадоха под съд Мадона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401952-%D0%BA%D1%83%D0%BF-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8-%D0%BC%D0%BE%D0%B4%D0%B5%D0%BB%D0%BA%D0%B8-%D0%B8", "text": "На 11 ноември рожден ден празнува един от най-талантливите съвременни актьори - Леонардо ди Каприо. Той е любимец на публиката, а фактът, че дълго време не беше удостоен с наградата \"Оскар\", вдъхнови лавина от мемета по темата. Ди Каприо обаче има още един \"талант\" - да излиза с впечатляващо красиви жени. Списъкът със завоеванията му е дълъг и в него място намират имената на манекенки, модели, \"ангели\" на Victoria's Secret и известен брой актриси. Превес в това любовно CV взимат моделите и особено блондинките, които явно са страст на актьора. Лео е един от малцината популярни мъже, чийто бурен личен живот не влияе на безупречната му репутация и любовта на феновете. Почитателите му смятат, че той няма нито един слаб филм, дори критиците му признават неговия талант и дори активистите за опазване на околната среда го обожават заради благотворителната му дейност. А що се отнася до романтичните му приятелки - там е невъзможно да посочим коя от тях е най-красива, сексапила и изкусителна, затова оставяме този избор на вас.                      ", "date": "2019.11.12", "title": "Куп сексапилни моделки и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401953-%D0%BF%D0%BE%D1%87%D0%B8%D0%BD%D0%B0-%D0%BC%D0%BB%D0%B0%D0%B4%D0%B0-%D0%B7%D0%B2%D0%B5%D0%B7%D0%B4%D0%B0", "text": "В САЩ внезапно почина 13-годишната Лоръл Григс. Въпреки младата си възраст, тя вече бе много известна актриса. На 6-годишна възраст Лоръл играе на Бродуей и то в знаменитата постановка на „Котка върху горещ ламаринен покрив\".  \r\n   \r\n   По-късно тя участва във филми, а нейни партньори са такива звезди като Скарлет Йохансон, Кристен Стюарт, Стив Карел, пише The New York Times. Лоръл Григс също така участва в популярни американски телевизионни проекти, сериали и във филма на Уди Алън „Социален живот\". \r\n   \r\n    Роднини на актрисата съобщиха, че причината за смъртта е астматичен пристъп. Лекарите се опитали да спасят момичето, но не успели, пише Usa.one. Лоръл се е борила с астмата в продължение на около две години, каза баща й Анди Григс пред CNN. \r\n   \r\n    Въпреки че тя изглеждала добре месеци наред, баща й е уточнил, че той постоянно я е водил на медицински прегледи. Лоръл е била страстна относно кариерата си и е подготвяла сериозно изпълненията си. \r\n   \r\n    „Тя никога не се задоволяваше с постигнатото, винаги репетираше движения и нови неща\", казва баща й. Когато той й предлагал да се отпусне и да си почива, понеже е научила добре ролите си, тя казвала: „Тате, не много хора получават такъв шанс\".  \r\n   \r\n   Потребителите в социалните мрежи и феновете на киното и изявите на младата звезда са шокирани от внезапната й кончина. Под фотографията, която Григс публикува в Instagram само преди 2 седмици, те оставят своите съболезнования. \r\n      ", "date": "2019.11.12", "title": "Почина млада звезда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401954-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BD%D0%BE%D0%B5%D0%BC%D0%B2%D1%80%D0%B8", "text": "Възстановете енергийните си запаси и се научете да се движите в ритъм. Работата и бизнесът днес, са по-важни от пасивното съзерцание на света. Не са изключени проблеми в битовата сфера, както и нервно напрежение и преумора. Може би ще трябва да се откажете от натоварения график? Трябва спешно да увеличите доходите си, а не да бързате да харчите натрупаните средства. Вероятно сте прекалили с покупките, започнали сте ремонт не в точното време или сте се забавлявали с приятели. Е сега, денят за разплащане дойде, ще трябва да претеглите всичко и да направите план за действие. В личния си живот, поемете отговорност за всичко, което се случва. Обърнете внимание на климата в семейството. Ако станете по-меки, тогава всичко ще се промени към по-добро. Не са изключени стресови ситуации на работното място, но не трябва да поемате всичко върху себе си. Опитайте се, да се абстрахирате от това, което води до разрушителни процеси. В любовта, нещата ще станат още по-объркани, след разговор с любимия човек.   Днес ще имате много основателни причини, да не отидете на работа. Но нито една от тях, няма да помогне за промяна на хода на събитията. Все едно ще ви се обадят и дори принудят да се захванете с проектите. Не се опитвайте да влизате в спорове между роднини, нека сами се разберат. Е, ако ви поканят на гости, отидете без съмнение. Препоръчително е сами да се справяте с проблемите и да контролирате събитията. Ако не искате нещо, не го правете. Толерантни трябва да станете във връзката с любимия, така ще се сближите повече. Ако кариерният растеж е жизненоважен, работете по-активно. Но и от пътуване, не трябва да се отказвате. Трябва да следвате тактиката, която сте разработили още в началото на есента. Вече сте достигнали определено ниво в професията, така че не искайте прекалено. Не се увличайте от забавления и развлечения, само ще навредите на здравето си. Но със спорт е полезно да се занимавате, особено с волейбол и тенис. Днес ви очаква не само успешен, но и истински късметлийски ден. Ще може да реализирате най-невъобразимите планове и амбициозни идеи. Във финансовата сфера, не се ограничавайте в покупките, ако наистина са полезни. В любовта е възможна романтична среща. Не трябва да се движите рязко, а систематично напред. Стъпките наляво или надясно, трябва да бъде внимателно обмислени. Ако се появят проблеми в любовната сфера, спешно трябва да ги решите. Не се страхувайте да бъдете откровени с любимия, това ще ви помогне да се опознаете по-добре. Успешно ще се развиват събития, насочени към развитие на бизнеса.   Не се препоръчва днес да планирате срещи с бизнес партньори, те едва ли ще бъдат успешни и емоционално спокойни. Но романтичните срещи, ще ви доставят много впечатления и изненади. В трудовите дела, е истински хаос, но ще трябва да се справите с тях. Времето може да повлияе негативно на вашето здраве, така че почивайте повече. Препоръчително е да се съсредоточите върху това, което преди ви е изглеждало незначително. Днес всичко ще се промени, затова, бъдете търпеливи и мъдри. Заобикалящите ви хора, могат да се отнасят към вас критично, но това не трябва да влияе на цялостния ход на вашата работа. Във финансите, заради собствената ви разточителност може да възникне кризисна ситуация. Очаква ви крупна сума пари, която ще \"падне\" на вашата сметка. Такова щастие не сте очаквали! Но в сферата на любовта, ще трябва да издържате смело, на всичко което внезапно се случва. Разговор с любимия ще доведе до такава джунгла, че от нея няма да излезете без мъдър съвет. Не обвинявайте себе си за това, което не сте направили. Препоръчва се да започнете да спестявате, за да не останете без пари. Вие така харчите, че дори богатите ви завиждат. Прехвърлете забавлението с приятели за друг ден, днес се ограничете до закупуване на храна и домакински вещи. Благоприятно ще бъде пътуване от романтичен характер, с любимия човек.", "date": "2019.11.12", "title": "Дневен хороскоп 12 ноември"}
